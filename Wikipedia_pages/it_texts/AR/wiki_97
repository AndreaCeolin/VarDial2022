{"id": "2836714", "revid": "1543377", "url": "https://it.wikipedia.org/wiki?curid=2836714", "title": "Epipactis helleborine latina", "text": "L\u2019elleborina latina (Epipactis helleborine\" subsp. \"latina ) \u00e8 una piccola pianta erbacea spontanea del territorio italiano, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nIl primo nome specifico (\"helleborine\") deriva da una certa rassomiglianza con le foglie di alcuni \u201cEllebori\u201d (Elleboro bianco \u2013 \"Veratrum album\"); il secondo nome specifico (\"latina\") deriva dalla zona dei primi ritrovamenti.\nDescrizione.\n\u00c8 una pianta erbacea perenne alta normalmente da 35 a 50\u00a0cm . La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma.\nFoglie.\nLe foglie di questa pianta sono di due tipi:\nTutte sono percorse da diverse nervature longitudinalmente (foglie di tipo parallelinervie). Sono inoltre sessili e amplessicauli.\nInfiorescenza.\nL'infiorescenza \u00e8 un racemo terminale, allungato (occupa quasi met\u00e0 fusto) e denso con numerosi fiori (15 \u2013 50) a portamento patente; sono tutti pedicellati. Alla base del pedicello sono presenti delle brattee erbacee a forma lanceolata. Queste brattee sono di tipo fogliaceo e quelle pi\u00f9 basse sono molto simili alle foglie superiori, mentre quelle superiori sono progressivamente pi\u00f9 piccole. I fiori sono resupinati, ruotati sottosopra tramite torsione del pedicello.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori all'esterno sono colorati con sfumature verde-giallastre mentre nelle parti interne sono violacee. All'antesi i fiori si presentano molto aperti.\nFrutti.\nIl frutto \u00e8 una capsula obovoide (o esagonale) a pi\u00f9 coste. Anche le capsule, come i fiori, sono orizzontali o pendule. Nell'interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nRiproduzione.\nIn queste piante la riproduzione avviene per via sessuata grazie all'impollinazione degli insetti pronubi; la germinazione dei semi \u00e8 tuttavia condizionata dalla presenza di funghi specifici (i semi sono privi di albume \u2013 vedi sopra).\nSistematica.\nLe Orchidaceae \u00e8 una delle famiglie pi\u00f9 vaste della divisione tassonomica delle Angiosperme; comprende 788 generi e pi\u00f9 di 18500 specie. Il genere \"Epipactis\" comprende circa 70 specie diffuse in Europa, in Asia e in America, delle quali circa una decina sono spontanee della flora italiana. \nIl Sistema Cronquist assegna la famiglia delle Orchidaceae all'ordine Orchidales mentre la moderna classificazione APG la colloca nel nuovo ordine delle Asparagales. Sempre in base alla classificazione APG sono cambiati anche i livelli superiori (vedi tabella iniziale).\nIl genere \"Epipactis\", insieme al genere \"Cephalanthera\", appartiene (secondo la suddivisione pi\u00f9 in uso tra i botanici) alla sottofamiglia delle Epidendroideae caratterizzata dall'avere lo stame (l'unico fertile) ripiegato sopra il ginostemio e il labello composto da due pezzi distinti: ipochilo e epichilo; e al livello inferiore alla trib\u00f9 delle \"Neottieae\", una delle trib\u00f9 nelle quali si usa suddividere le orchidee (relativamente alle specie spontanee del territorio italiano).\nIl numero cromosomico di \"E. helleborine latina\" \u00e8: 2n = 38.\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nQueste piante possono essere confuse facilmente con le varie sottospecie del gruppo delle \"Elleborine\" (anche se gli areali a volte sono molto lontani e disgiunti):\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2836715", "revid": "767487", "url": "https://it.wikipedia.org/wiki?curid=2836715", "title": "Hajiabad", "text": "H\u0101j\u012b\u0101b\u0101d (farsi \u062d\u0627\u062c\u06cc\u200c\u0622\u0628\u0627\u062f) \u00e8 il capoluogo dello shahrest\u0101n di Zarrindasht, circoscrizione Centrale, nella provincia di Fars. Aveva, nel 2006, una popolazione di 18.346 abitanti. "}
{"id": "2836720", "revid": "1718925", "url": "https://it.wikipedia.org/wiki?curid=2836720", "title": "Biblioteca provinciale di Pisa", "text": "La Biblioteca provinciale di Pisa \u00e8 stata una biblioteca specializzata in scienze sociali, economiche e giuridiche. Gran parte del fondo librario \u00e8 confluito nella nuova biblioteca denominata BLOG e ospitata nei locali delle Officine Garibaldi.\nStoria.\nLa biblioteca provinciale come servizio pubblico specializzato nasce nel 1972 e comincia a concretizzarsi nel 1975. La situazione patrimoniale del servizio era, prima di tale data, quella di un magazzino di materiale acquistato per uso interno degli uffici: la sua consistenza era modesta, la sua condizione assai precaria e spesso in pessime condizioni di conservazione e di manutenzione, talvolta disperso negli uffici. La raccolte di periodici, anche importanti, erano state manomesse, interrotte senza alcun criterio, mal conservate o mal rilegate.\nIl servizio in quegli anni risentiva di una carenza di indirizzi programmatici di politica culturale: ne \u00e8 riprova la dotazione del personale e i fondi a disposizione per la biblioteca.\nNel 1972 si registra una chiara e decisa inversione di tendenza negli indirizzi programmatici dell'ente e si afferma una volont\u00e0 politica pi\u00f9 precisa: quella di fare della biblioteca provinciale un servizio culturale pubblico specializzato.\n\u00c8 intorno a questi anni e sulla base di queste prospettive che inizia il lungo e lento lavoro di ristrutturazione, integrazione e aggiornamento del patrimonio della biblioteca provinciale, per trasformarla da magazzino interno di materiale eterogeneo e superato in un moderno centro bibliografico specializzato di informazione e documentazione.\nLe scelte attuate dalla Provincia di Pisa sono state approvate ed appoggiate anche dalla Regione Toscana (Servizio Beni Librari ed Archivistici) poich\u00e9 riscontrava nella proposta della provincia pisana un contributo importante alla politica bibliotecaria regionale, impegnata nel progetto di promozione delle reti bibliotecarie, come strumento di coordinamento e di realizzazione dei servizi e come momento di programmazione di interventi diversificati da finalit\u00e0 e caratteristiche, ma complementari tra loro, in grado di garantire meglio quel diritto allo studio e alla cultura, che la legge regionale fissa come fine istituzionale delle biblioteche degli enti locali.\n\u00c8 di questi anni anche un'altra iniziativa che chiarisce e puntualizza la politica culturale dell'ente in questo campo: la costituzione e l'attivit\u00e0 del \"Centro Studi A.Maccarrone\" (Centro che ha concluso la sua attivit\u00e0 negli anni novanta). Il direttivo del \"Centro Studi A.Maccarrone\" vedeva la biblioteca come servizio parallelo al Centro, finalizzato al raggiungimento degli stessi obiettivi, anche se con mezzi diversi: la biblioteca come centro di documentazione, strumento di informazione bibliografica e di ricerca; il Centro Studi come momento promozionale di dibattito, strumento di formazione professionale sulle stesse questioni attinenti agli aspetti strumentali e funzionali della Pubblica Amministrazione. Nel 1982 la Biblioteca \u00e8 stata trasferita nei locali del Complesso scolastico Marchesi a Cisanello fino al 2017. La biblioteca ha mantenuto fino ad oggi la sua specializzazione nel settore delle scienze giuridiche economiche e sociali con particolare riferimento ai temi dell'amministrazione pubblica e del diritto: nazionale, degli enti locali e comunitario.\nIl 20 gennaio 2018 gran parte del fondo librario \u00e8 confluito nella nuova biblioteca denominata BLOG e ospitata nei locali dello spazio multifunzionale delle Officine Garibaldi.\nCollezioni.\nIl patrimonio della biblioteca si caratterizza per le ampie raccolte legislative e normative. Il nucleo pi\u00f9 importante della biblioteca \u00e8 costituito dall'emeroteca con la sua vasta collezione di periodici\nCollezione Zampieri.\nLa provincia di Pisa ha acquisito nel 2003, la \"Collezione privata Zampieri\". Si tratta di un'importante raccolta libraria e documentaria di storia locale che ha per tema Pisa dal seicento ai giorni nostri. In particolare la citt\u00e0, l'universit\u00e0, la tipografia e l'editoria, l'arte, il folclore, alcuni stabilimenti economici cittadini e del territorio, il Gioco del Ponte. \nStoria.\nIl fondo ha origine a fine ottocento, quando due nuclei familiari, Zampieri e Favati, iniziano a raccogliere volumi, manoscritti e opuscoli che riguardano Pisa e continuano, attraverso passaggi generazionali, fino a quando con il matrimonio Alberto Zampieri e Laura Favati, nel 1961, tutti i documenti vengono a costituire un unico nucleo che da allora ha avuto incrementi sostanziali quantitativamente e anche per rarit\u00e0 bibliografiche, passando da circa 3.000 pezzi iniziali agli attuali 50.000. Nel giugno 2001, la famiglia Zampieri, proprietaria della raccolta, manifest\u00f2 la disponibilit\u00e0 a cederla ad istituzioni pubbliche. La Provincia me decise l'acquisto, proponendosi di mantenere l'unitariet\u00e0 della raccolta e la sua collocazione nei servizi bibliotecari pubblici della citt\u00e0 di Pisa. Fu stipulato un accordo di collaborazione con la Regione Toscana che contribu\u00ec al finanziamento della spesa. \nDescrizione.\nLa collezione privata Zampieri \u00e8 ripartita in sette sezioni cos\u00ec suddivise:\n1. oltre 2.000 libri suddivisi nelle seguenti sezioni: storia, arte, religione, universit\u00e0, Gioco del Ponte, Cavalieri di S. Stefano, guide, vernacolo, provincia, scrittori pisani; ciascuno di questi settori presenta tutto quanto \u00e8 stato edito a Pisa e su Pisa dal sec. XVII ai nostri giorni; la somma delle schede catalografiche, secondo le norme RICA, di questa sezione per lo pi\u00f9 manoscritte ammonta a 1817).\n2. 400 raccoglitori di opuscoli a stampa per un totale di 10.000 unit\u00e0. \u00c8 questa la sezione di maggior interesse per gli studiosi, in quanto raccoglie pubblicazioni al di sotto delle 100 pagine in massima parte assenti nelle biblioteche pubbliche e che contengono notizie spesso inedite e comunque poco conosciute sulla storia del territorio pisano. \n3. Gioco del Ponte: questo nucleo, si compone di 67 schede manoscritte; la descrizione riguarda sia oggetti che pubblicazioni. Per questo argomento si pu\u00f2 parlare di collezione completa, realizzata con la minuziosa raccolta di documenti e pubblicazioni minori, tra cui anche gli avvisi e manifesti relativi al gioco;\n4. manoscritti e autografi: comprende 441 documenti relativi alla storia pisana e al Gioco del Ponte redatti nel medioevo, Seicento e Settecento\n5. manifesti: questa sezione comprende manifesti degli ultimi 40 anni, sia quelli destinati all'affissione che le prove di stampa;\n6. grandi formati;\n7. medaglie varie. Il totale dei pezzi descritti non \u00e8 inferiore a 5369 unit\u00e0 catalografiche, cui corrisponde il numero di unit\u00e0 bibliografiche documentarie e di oggettistica, notevolmente superiore (circa 14.000), dal momento che non tutto \u00e8 catalogato, ma tutto \u00e8 ordinato. La collezione presenta materiale di grandissimo pregio iconografico, tra cui varie edizioni del Lasinio in perfette condizioni.\nLa collezione \u00e8 stata oggetto fino ad oggi di parziali esposizioni temporanee.\nCollezione Ex-librisGiuseppe Ca\u00f9ti.\nRaccolta di ex libris dal pescarese Giuseppe Ca\u00f9ti \u00e8 composta da 3.470 pezzi. Si tratta di una collezione di ex libris, raccolti dall'ingegnere pescarese Giuseppe Ca\u00f9ti, considerato uno dei pi\u00f9 grandi collezionisti di questa raffinata arte strettamente legata al libro. L'acquisizione 13 giugno 2007 da parte dell'Assessorato alla Cultura della Provincia di Pisa si colloca nel contesto del progetto \"Pisa citt\u00e0 della grafica e dell'editoria\".\nStoria.\nIl valore storico, documentario e artistico della collezione che Giuseppe Ca\u00f9ti e il figlio Giovanni hanno raccolto selezionando rigorosamente autori italiani e stranieri (soprattutto dell'Est Europa) \u00e8 ben nota a collezionisti e studiosi, da Rossana Bossaglia a Federico Zeri. Quest'ultimo in una lettera del 1990 scriveva: \"Gentile Ingegner Ca\u00f9ti, non esagero dicendo che il mio stupore aumenta: Lei mi ha fatto conoscere un mondo a me ignoto. Taluni autori sono straordinari, molte idee 'iconologiche' sono geniali\".\nObiettivi.\nSecondo le intenzioni della Provincia, i 3.470 pezzi della collezione Ca\u00f9ti (costituita nel suo complesso, come appena detto, da 4.500 ex libris) acquistati saranno resi fruibili al pubblico attraverso eventi temporanei tematici o piccole esposizioni permanenti, in collaborazione con i centri di grafica pi\u00f9 rappresentativi del territorio provinciale. La prima occasione di pubblica fruizione di una piccola parte della Collezione si \u00e8 avuta durante l'edizione 2007 del Pisa Book Festival (Pisa, Stazione Leopolda, 26/28 ottobre 2007), la seconda in occasione del Mese del libro 2010 parte della collezione \u00e8 stata esposta nell'atrio della sede centrale delle Provincia.\nPeriodici.\nPeriodici cessati.\nLa Biblioteca conserva molti periodici di carattere locale. Di seguito sono elencati i cessati.\nDi rilievo la raccolta \"La provincia pisana\", 1952-1986, pubblicata dalla Provincia di Pisa che illustra la politica amministrativa dell'ente. \nAltri sono:"}
{"id": "2836723", "revid": "287204", "url": "https://it.wikipedia.org/wiki?curid=2836723", "title": "F3 Euro Series 2009", "text": "La stagione 2009 della F3 Euroseries \u00e8 stata la settima del campionato di Formula 3 Euro Series. La stagione consistette in dieci appuntamenti da due gare ciascuni, iniziati con un weekend a Hockenheim il 16 maggio, e terminati il 25 ottobre, sempre sullo stesso circuito. Jules Bianchi ha conquistato il titolo, correndo per l'ART Grand Prix, vincendo la sua ottava gara stagionale sul Circuito di Digione."}
{"id": "2836735", "revid": "1573940", "url": "https://it.wikipedia.org/wiki?curid=2836735", "title": "Dobiran", "text": "Dob\u012br\u0101n (farsi \u062f\u0628\u06cc\u0631\u0627\u0646) \u00e8 una citt\u00e0 dello shahrest\u0101n di Zarrindasht, circoscrizione Centrale, nella provincia di Fars. Aveva, nel 2006, una popolazione di 9.897 abitanti. "}
{"id": "2836736", "revid": "297031", "url": "https://it.wikipedia.org/wiki?curid=2836736", "title": "Lingua malese-polinesiana", "text": ""}
{"id": "2836738", "revid": "1573940", "url": "https://it.wikipedia.org/wiki?curid=2836738", "title": "Shahr-e Pir", "text": "Shahr-e P\u012br (farsi \u0634\u0647\u0631 \u067e\u06cc\u0631) \u00e8 una citt\u00e0 dello shahrest\u0101n di Zarrindasht, circoscrizione di Isadkhast, nella provincia di Fars. Aveva, nel 2006, una popolazione di 7.161 abitanti. "}
{"id": "2836742", "revid": "729019", "url": "https://it.wikipedia.org/wiki?curid=2836742", "title": "Manchester City Football Club 2003-2004", "text": "Questa pagina raccoglie i dati riguardanti il Manchester City Football Club nelle competizioni ufficiali della stagione 2003-2004.\nAl termine della stagione: David James (Inghilterra), Paul Bosvelt (Paesi Bassi) furono convocati per il Campionato europeo di calcio 2004.\nTeam Kit.\nLo sponsor tecnico fu per la prima volta Reebok."}
{"id": "2836756", "revid": "446353", "url": "https://it.wikipedia.org/wiki?curid=2836756", "title": "HMS Argonaut (61)", "text": "La HMS \"Argonaut\" (Pennant number 61), terza nave da guerra britannica a portare questo nome, \u00e8 stata un incrociatore classe Dido della Royal Navy, ultimo della classe a essere completato senza modifiche nel progetto. La nave faceva parte del programma di costruzioni navali del 1939 ma la sua costruzione venne sospesa durante l'emergenza di Dunkerque; a causa di questi ritardi entr\u00f2 in servizio solo l'8 agosto 1942.\nVenne costruita nei cantieri Cammell Laird di Birkenhead, impostata il 21 novembre 1939 e varata il 6 settembre 1941.\nServizio.\nAl momento dell'ingresso in servizio l'\"Argonaut\" venne assegnato alla \"Home Fleet\", trasportando come prima missione rinforzi e rifornimenti sull'isola di Spitsbergen, salpando il 13 ottobre 1942. Successivamente prosegu\u00ec per Murmansk, in Unione Sovietica, scortando un convoglio artico.\nIl 30 ottobre seguente salp\u00f2 da Scapa Flow diretta in Nordafrica insieme alle navi da battaglia \"Nelson\", \"Duke of York\" e \"Renown\" e alle portaerei \"Illustrious\" e \"Formidable\", per prendere parte, come Forza H, all'invasione del Nordafrica francese, denominata Operazione Torch. La \"Argonaut\" venne impiegata con compiti diversivi per confondere le truppe dell'Asse a difesa della zona.\nNel dicembre 1942 venne inquadrato nella Forza Q insieme agli incrociatori \"Aurora\" e \"Sirius\" e ai cacciatorpediniere \"Quentin\" e HMAS \"Quiberon\". Il 1\u00ba dicembre venne intercettato un convoglio nemico, successivamente ingaggiato in uno scontro di circa un'ora durante il quale il cacciatorpediniere \"Folgore\" e quattro navi trasporto truppe vennero affondate. Il \"Nicoloso da Recco\" ed una torpediniera vennero invece danneggiati. Sulla via del ritorno le navi subirono un attacco aereo durante il quale venne affondato il \"Quentin\". Il 13 dicembre, insieme alla \"Aurora\" e ai cacciatorpediniere \"Eskimo\" e \"Quality\" salp\u00f2 da Annaba per intercettare un altro convoglio. Fallita l'individuazione delle navi nemiche, il 14 dicembre l'\"Argonaut\" venne silurato dal sommergibile italiano \"Mocenigo\". Due siluri colpirono la nave a prua e a poppa, uccidendo tre marinai.\nLa nave riusc\u00ec comunque a ritornare a Gibilterra e dopo le riparazioni provvisorie salp\u00f2 il 4 aprile 1943 diretto a Filadelfia, scortato dal cacciatorpediniere \"Hero\", per le riparazioni definitive. Dopo uno scalo alle Azzorre il caccia di scorta dovette lasciare sola la nave il 9 aprile per un problema ai motori. Il 13 seguente venne raggiunta dal cacciatorpediniere statunitense \"Butler\", che la scort\u00f2 fino alle Bermuda, dove vennero effettuate nuove riparazioni. L'\"Argonaut\" giunse quindi a destinazione il 27 aprile, scortato dai dragamine \"Tumult\" e \"Pioneer\".\nI lavori vennero terminati il 13 novembre 1943. Nel mese di dicembre oper\u00f2 con la \"Home Fleet\" aggregata al 10\u00ba Squadrone Incrociatori. Prese parte allo sbarco in Normandia nel giugno 1944, sparando 4.359 colpi in appoggio alle truppe a terra. Durante le operazioni venne colpita da un proiettile di artiglieria tedesco che travers\u00f2 la poppa e usc\u00ec dal lato opposto della nave senza esplodere. In agosto venne trasferita nella \"Mediterranean Fleet\", prendendo parte all'operazione Dragoon, nome in codice degli sbarchi Alleati nella Francia meridionale. Nel mese di settembre venne trasferita nel Mar Egeo, affondando un gruppo di navi da trasporto truppe nemiche che evacuavano le forze tedesche dalle isole, prendendo quindi molti prigionieri. Prese anche parte ad azioni di bombardamento delle coste greche.\nAll'inizio di novembre venne ordinato il trasferimento della nave a Trincomalee, nell'Oceano Indiano, con compiti di scorta ai convogli e bombardamento delle installazioni industriali di Palembang, sull'isola di Sumatra. Attaccata varie volte da aerei kamikaze, sub\u00ec solo leggeri danni.\nNel gennaio 1945 venne trasferita a Sydney, per unirsi alla \"British Pacific Fleet\". Nel mese di febbraio prese parte al bombardamento di Saskishima, operazione diversiva per lo sbarco americano a Okinawa. Nell'agosto 1945 venne inviata a Formosa per aiutare nell'evacuazione dei prigionieri di guerra britannici. Successivamente venne trasferita ad Hong Kong per lo stesso motivo.\nTornata in patria a Portsmouth il 6 luglio 1946, venne trasferita in riserva rimanendovi fino al 1955, anno in cui venne venduta per essere demolita nei cantieri J Cashmore di Newport a partire dal 19 novembre dello stesso anno."}
{"id": "2836759", "revid": "1318658", "url": "https://it.wikipedia.org/wiki?curid=2836759", "title": "Compagnia di San Paolo (istituto secolare)", "text": "La Compagnia di San Paolo (sigla: CSP) \u00e8 un istituto secolare di diritto pontificio nato nel 1920 per iniziativa del sacerdote don Giovanni Rossi e con l'approvazione del beato cardinale Andrea Carlo Ferrari, arcivescovo di Milano.\nStoria.\nIl nucleo originario della Compagnia era formato da laici e sacerdoti.\nNell'arco di un decennio la Compagnia di San Paolo incontra notevoli adesioni, e conosce un grande sviluppo. Pio XI, nel 1925, le affida la gestione amministrativa dell\"Osservatore Romano\". I primi Paolini realizzano scelte innovative che riguardano gli aspetti sociali della vita. Vengono create scuole professionali, un circolo giovanile di cultura, una biblioteca, un cinematografo, una mensa economica, un segretariato del popolo e una casa per le ragazze madri. L'apostolato della Compagnia si traduce cos\u00ec in una serie di iniziative corrispondenti ai bisogni del popolo, al fine di dare un'impronta cristiana non solo al singolo, ma all'intera societ\u00e0.\nLa stampa e il Turismo.\nNel 1925 si inizia ad avvertire anche la necessit\u00e0 di una sistematica organizzazione cattolica per i pellegrinaggi, in quanto la Compagnia di San Paolo aveva iniziato la sua esperienza due anni prima con \u201cL'Opera Cardinal Ferrari dei pellegrinaggi\u201d e in seguito chiamata Pellegrinaggi Paolini, attivit\u00e0 che mira ad avvicinare il maggior numero di persone alla fede. Un ulteriore settore di interesse per l'apostolato sociale della Compagnia \u00e8 la stampa.\nNel '24 nasce \u201cLa Festa\u201d e viene acquisito \u201cL'Avvenire d'Italia\u201d.\nDimensione internazionale.\nSi sviluppa anche la \"dimensione universale\u201d dell'Organizzazione che si espande in Italia a Venezia e Genova, raggiunge Gerusalemme, Parigi, poi il Sud America (Argentina, Uruguay, Cile, con case in Buenos Aires, C\u00f3rdoba, Rosario, Montevideo, Santiago), e infine gli Stati Uniti (Washington, New York). Il 30 giugno 1950 la Compagnia di San Paolo ottiene, da papa Pio XII, il riconoscimento di Istituto Secolare di diritto pontificio, arrivando con questa natura giuridica agli anni del Concilio Vaticano II.\nLa Compagnia in America.\nIl primo gruppo della Compagnia di San Paolo, un sacerdote, tre paolini e cinque paoline, accompagnati da Don Giovanni Rossi, arriva a Buenos Aires nel 1927. Subito pongono le basi della Obra Cardenal Ferrari, iniziando un fervido lavoro sociale e apostolico. Nel 1957 il numeroso e attivo gruppo paolino di Buenos Aires inizia la propria attivit\u00e0 di apostolato anche nel Cile, oggi viva realt\u00e0 della Compagnia, presente a Santiago, los Angeles e a Puerto Mont. La Compagnia di San Paolo giunge negli Stati Uniti nel 1957 con tre paolini provenienti dal Sud America. Si inizia l'attivit\u00e0 a Washington con un pensionato universitario e poi ci si estende a New York dove oggi il nucleo paolino prosegue la sua attivit\u00e0 in istituzioni private e pubbliche, con particolare attenzione al reinserimento dei carcerati nella vita sociale.\nCentro della Compagnia di San Paolo, White Plain (Stato di New York) dove opera la Siloam Cooperative che si occupa di problemi sociali della Famiglia e dove si ritrovano tutti i membri della Compagnia per incontri, preghiere e Celebrazioni Eucaristiche, provenienti da New York, Washington e Corpus Christi in Texas.\nLa Compagnia di San Paolo e il segreto della tomba di Evita Peron.\nDopo il colpo di Stato argentino del 1955 contro il generale Ju\u00e0n Domingo Per\u00f2n, il cadavere di Maria Eva Duarte di Peron (imbalsamato) fu affidato alla compagnia di San Paolo e trasferito in Italia. Fu seppellito nel cimitero di Musocco, a Milano, sotto il nome di \"Mar\u00eca Maggi, vedova Magistris\". Nel 1970 il generale Pedro Eugenio Aramburu, venne sequestrato e ucciso dall'organizzazione terrorista \"montoneros\", che chiedeva in cambio della sua liberazione la restituzione della salma di Evita. Solo i superiori della CSP conoscevano il luogo esatto che per 14 anni custod\u00ec la tomba della donna, che divent\u00f2 un mito per la storia del continente.\nTomas Eloy Martinez, nel suo celebre romanzo \"Santa Evita\", descrisse don Giulio Madurini come il sacerdote custode di uno dei segreti pi\u00f9 drammatici dell'Argentina.\nNel 1973, a Madrid, lo stesso Giulio Madurini (allora Presidente della Compagnia di San Paolo) consegn\u00f2 a Per\u00f2n il corpo di Eva.\nIl carisma paolino.\nIl carisma paolino viene specificato nell'articolo 2 delle nuove costituzioni. \"La compagnia di San Paolo si propone di elevare umanamente e di animare di spirito evangelico la vita e le attivit\u00e0 sociali e individuali. I suoi membri attenti alle necessit\u00e0 e alle istanze dei loro contemporanei, operano sia comunitariamente che individualmente, con spirito di novit\u00e0 e di servizio, secondo l'esempio di San Paolo fattosi tutto a tutti\".\nLa spiritualit\u00e0 della Compagnia promana dall'insegnamento e dalla vita dell'apostolo delle genti e, fedele all'intuizione originaria, \u00e8 animata dalla piena disponibilit\u00e0 alla volont\u00e0 di Dio interpretata attraverso i segni dei tempi alla luce del Vangelo.\nI rapporti con la Santa Sede.\nIn momenti diversi della sua storia, l'istituto fu commissariato con la presenza di delegati pontifici come il cardinale Arcadio Mar\u00eda Larraona Saralegui nella decada del quaranta e recentemente dal Cardinale Arcivescovo Francesco Coccopalmerio nella seconda met\u00e0 degli anni novanta.\nNella sua esperienza storica di poco pi\u00f9 di un secolo, la CSP ha avuto diversi statuti \"ad sperimentum\"; lo statuto approvato il 10 gennaio 2000 aveva permesso all'Assemblea generale, svoltasi a Santiago del Cile, di nominare presidente della Compagnia un membro della sezione femminile.\nNel 2010 la Congregazione per religiosi e vita consacrata invit\u00f2 l'istituto a ripensare e a ridefinire la sua natura giuridica e a riformare l'attuale costituzione. Con un decreto .Prot.n.I.S 6504-a/12 della medesima congregazione per gli istituti di vita consacrata e le societ\u00e0 di vita apostolica approvato il 14 di settembre 2012 la Santa Sede consegnava in dono ai membri della CSP le ultime costituzioni rinnovate.\nAttualmente la CSP \u00e8 costituita da due sezioni: una schiera laicale (uomini e donne) e una schiera di sacerdoti e di membri associati. I paolini singolarmente sono impegnati nell'ambito della cultura, della politica, della vita sociale, ognuno all'interno del proprio ambito professionale.\nLe nuove costituzioni della CSP furono approvate dalla Congregazione per gli istituti di Vita consacrata e le Societ\u00e0 di vita Apostolica il 14 di settembre 2012 con il Decreto Prot.n.I.S 6504-A/12."}
{"id": "2836763", "revid": "52953", "url": "https://it.wikipedia.org/wiki?curid=2836763", "title": "Sorbara", "text": "Sorbara (\"Surb\u00e8ra\" in dialetto modenese) \u00e8 una frazione di circa 3800 abitanti del comune di Bomporto, in provincia di Modena.\nSi \u00e8 sviluppata sulla Strada statale 12 dell'Abetone e del Brennero, a destra del fiume Secchia e dista 3\u00a0km dal capoluogo comunale e circa 17\u00a0km da Modena, capoluogo di provincia.\nLa frazione di Sorbara sorge a 27 metri sul livello del mare.\nNel centro del paese si erge la Pieve matildica distrutta durante la battaglia di Sorbara e che la contessa Matilde di Canossa, secondo fonti storiche, fece ricostruire in segno di riconoscenza per la vittoria ottenuta nella battaglia di Sorbara del 2 luglio 1084, sulle truppe di Enrico IV.\nIn occasione del terremoto che ha colpito il territorio corrispondente alla bassa modenese (20 e 29 maggio 2012), la Pieve ha subito danni strutturali ed \u00e8 rimasta per anni non accessibile. Nel 2019 \u00e8 stata riaperta dopo un lungo periodo di ristrutturazione.\nIl giorno 19 gennaio 2014, la parte del territorio del paese confinante a sud con Bastiglia e a est con Bomporto \u00e8 stata raggiunta dall'acqua proveniente dal fiume Secchia; fortunatamente, il centro abitato non \u00e8 stato interessato da questo evento.\nFamoso \u00e8 il Lambrusco di Sorbara, vino DOC prodotto nelle cantine sorbaresi, al quale \u00e8 dedicata una festa che si svolge solitamente nel secondo e terzo fine settimana di settembre, inaugurata nel 1976. Le sagre paesane sono: Sant'Agata, patrona di Sorbara, il 5 febbraio; la Madonna del Carmelo, il 16 luglio. Dal 2005 \u00e8 stata inoltre istituita la Festa Matildica, il primo fine settimana di luglio, in onore di Matilde di Canossa."}
{"id": "2836771", "revid": "599013", "url": "https://it.wikipedia.org/wiki?curid=2836771", "title": "Biblioteca comunale di Chiusi", "text": "La Biblioteca comunale di Chiusi \u00e8 la biblioteca pubblica di Chiusi. Dal 1\u00ba giugno 2013 \u00e8 stata trasferita nel palazzo Ex ala maschile, detto \"Casa della Cultura\", mentre per molti anni fu ubicata nel Chiostro di S. Francesco, adiacente all'omonima Chiesa, nel centro storico.\nStoria.\nDocumenti d'archivio testimoniano che la Biblioteca fu istituita tra il 1865 e il 1870 ad opera della Societ\u00e0 operaia. Negli anni Venti del Novecento, con la soppressione del Convento dei Frati Minori Cappuccini, che avevano sede nel complesso di San Francesco, il Comune acquis\u00ec la collezione di volumi antichi (del XVI fino al XIX secolo) che costituisce, oggi, il fondo antico della Biblioteca comunale.\nAlterne vicende hanno portato a periodi di chiusura della Biblioteca e a spostamenti di sede, fino alla sede attuale nel complesso di S. Francesco. Nel 2008 \u00e8 stata inaugurata la nuova Sezione bambini e ragazzi, ed \u00e8 stato aperto il punto prestito presso la sede dell'Associazione Pubblica Assistenza di Chiusi Scalo.\nPatrimonio.\nLa Biblioteca comunale di Chiusi possiede circa 17.000 volumi compreso il materiale multimediale.\nServizi.\nLa Biblioteca offre i seguenti servizi:\nBibliografia.\nE. Barni, F. Lottarini, \"Dalla bonifica alla ferrovia\", Chiusi, 1998\n\"Archeologia di Carta: percorsi etruschi e cristian\"i. Catalogo della mostra: Chiusi, 3 luglio - 30 settembre 2017"}
{"id": "2836790", "revid": "599013", "url": "https://it.wikipedia.org/wiki?curid=2836790", "title": "Chiesa di San Francesco (Chiavari)", "text": "L'ex chiesa di San Francesco d'Assisi \u00e8 stato un luogo di culto cattolico situato nel comune di Chiavari, in piazza San Francesco, nella citt\u00e0 metropolitana di Genova. Dopo la sconsacrazione all'inizio del XIX secolo, la chiesa \u00e8 stata acquisita dal comune chiavarese che, dopo un restauro nel 2002, ha convertito l'edificio ad auditorium.\nStoria e descrizione.\nLa struttura \u00e8 ubicata presso l'ex chiesa di San Francesco, divenuta propriet\u00e0 del comune di Chiavari. La chiesa fu costruita tra il 1229 e il 1234, mentre il convento vi fu annesso nel 1254, su iniziativa di Andrea e Guglielmo Fieschi. Quest'ultimo verr\u00e0 poi nominato cardinale dal pontefice Innocenzo IV, Sinibaldo Fieschi.\nSu commissione della famiglia Costaguta, il complesso assunse l'attuale aspetto barocco grazie ad un restauro nel 1630 dell'architetto Francesco Bianco, nipote di Bartolomeo Bianco.\nI nuovi affreschi sono ad opera del pittore Giovanni Battista Carlone, tra i quali uno raffigurante \"Il sollevamento della Croce\". Nel 1797, a causa dello scioglimento degli ordini religiosi, la chiesa fu chiusa al culto distribuendo le opere d'arte presenti in altre chiese della citt\u00e0, se non addirittura distrutte o sottratte. Il coro di San Francesco venne trasferito nella cattedrale chiavarese di Nostra Signora dell'Orto.\nSoppressa in epoca napoleonica, divenuta in seguito propriet\u00e0 del comune chiavarese, la chiesa \u00e8 stata trasformata e convertita in sala auditorium e utilizzata come sede di conferenze culturali od espositive. Dopo una prima fase di recupero, nel periodo 2002-2007, degli esterni (in particolare la cupola, la facciata, le coperture e i muri perimetrali), nel febbraio 2012 ha visto la conclusione dei lavori di conservazione e recupero degli interni dell'ex chiesa con il recupero, in collaborazione con la Soprintendenza dei beni architettonici e del paesaggio della Liguria, degli antichi affreschi delle cappelle laterali."}
{"id": "2836796", "revid": "1005847", "url": "https://it.wikipedia.org/wiki?curid=2836796", "title": "Elezioni parlamentari in Cile del 1961", "text": "Le elezioni parlamentari in Cile del 1961 si tennero il 12 marzo per il rinnovo del Congresso nazionale (Camera dei deputati e Senato).\nSi affrontarono 3 coalizioni. Il Fronte Democratico del Cile composto da conservatori, liberali, cristiano-democratici, radicali; il Fronte di Azione Popolare composto da socialisti, comunisti e Democratici. La terza coalizione fu l'Unione Socialista Popolare che non ottenne nessun seggio."}
{"id": "2836802", "revid": "281901", "url": "https://it.wikipedia.org/wiki?curid=2836802", "title": "Raja clavata", "text": "La razza chiodata (\"Raja clavata\" ), conosciuta commercialmente con il nome generico di razza , \u00e8 una specie di pesce cartilagineo appartenente alla famiglia Rajidae. L'habitat naturale \u00e8 rappresentato sia dal mare aperto che da acque costiere, dell'Europa, della costa atlantica dell'Africa, probabilmente fino alla Namibia e al Sudafrica in un range batimetrico che varia da 0 a 100\u00a0m circa. Talvolta viene anche vista in trappola in grandi pozze naturali che si formano per la bassa marea nei pressi di grandi estuari.\nDescrizione.\nLa \"Raja clavata\" \u00e8 probabilmente una delle specie di razza che gli appassionati di subacquea incontrano con maggiore frequenza nelle acque dei mari italiani e del Mediterraneo.\nCome tutte le razze ha un corpo appiattito con ampie pinne pettorali simili a delle ali. Il corpo \u00e8 trapezoidale, a forma di aquilone con una coda lunga e spinosa, interamente ricoperta da dentelli dermici ricurvi e pungenti, come anche il resto dell'intero corpo, il che gli conferisce una maggiore idrodinamicit\u00e0. Gli adulti possono crescere fino a 1\u00a0m di lunghezza anche se la maggior parte sono inferiori a 85\u00a0cm. Questa specie di razza pesa da 2 a 3,98\u00a0kg.\nNegli esemplari sessualmente maturi alcune delle spine sono inspessite e pi\u00f9 resistenti con una base pi\u00f9 larga (note come \"scudi\"). Queste sono particolarmente ben sviluppate sulla coda come \u00e8 visibile nell'immagine a lato e sul retro delle femmine sessualmente mature.\nIl colore varia dal marrone chiaro al grigio, con numerose piccole macchie pi\u00f9 scure e macchie gialle. A volte le macchie gialle sono circondate da piccole macchie scure. La parte inferiore \u00e8 bianco-crema, con un margine grigio.\nHabitat.\nLa razza chiodata vive di solito su fondali fangosi, sabbiosi o ghiaiosi ad una profondit\u00e0 media tra i 10-60\u00a0m. I giovani esemplari si nutrono di piccoli crostacei, in particolare anfipodi e gamberetti. Gli adulti si nutrono invece di granchi, gamberi e piccoli pesci."}
{"id": "2836803", "revid": "1305772", "url": "https://it.wikipedia.org/wiki?curid=2836803", "title": "Association Sportive de Saint-\u00c9tienne 1982-1983", "text": "La pagina raccoglie i dati riguardanti l'Association Sportive de Saint-\u00c9tienne nelle competizioni ufficiali della stagione 1982-1983.\nStagione.\nI nuovi acquisti (in particolare Genghini e Moizan) effettuati dalla nuova dirigenza non compensarono alcune partenze importanti (Platini, Lopez e Gardon) rese necessarie in seguito ai problemi finanziari dovuti allo scandalo delle \"casse nere\". Il risultato fu quindi una stagione anonima disputata dalla squadra (fu eliminata precocemente da tutte le Coppe e disput\u00f2 un campionato di classifica medio-bassa conclusosi al quattordicesimo posto) che vide, dopo undici anni, un avvicendamento in panchina (Herbin fu esonerato in favore del suo vice Guy Briet).\nMaglie e sponsor.\nRispetto alla stagione precedente la divisa della squadra (firmata Le Coq Sportif e sponsorizzata da KB Jardin) rimane immutata.\nOrganigramma societario.\nArea direttiva\nArea tecnica"}
{"id": "2836816", "revid": "729019", "url": "https://it.wikipedia.org/wiki?curid=2836816", "title": "Battaglia di Tashihchiao", "text": "La battaglia di Tashihchiao fu uno scontro militare terrestre di minore importanza nell'ambito della guerra russo-giapponese (1904-1905) avvenuto il 24-25 luglio 1904, che vide la vittoria dei giapponesi.\nAntefatti.\nDall'inizio della guerra l'avanzata dei giapponesi verso Liaoyang era stata praticamente ininterrotta, i giapponesi ora miravano a prendere il controllo della citt\u00e0 di Tashihchiao (attuale Dashiqiao) e soprattutto della sua importante giunzione ferroviaria che conduceva agli obiettivi Liaoyang e Mukden. Dall'altra parte l'obbiettivo dei russi era proprio quello di fermare l'avanzata dei giapponesi prima che questi riuscissero ad entrare in possesso dell'importantissima ferrovia, pertanto fu allestita una difesa proprio a Tashihchiao e affidata ai superstiti della battaglia di Te-li-Ssu comandati da Georgij \u0160takel'berg e Nikolaj Zarubaev.\nDopo la vittoria di Te-li-Ssu il generale Yasukata Oku aveva scelto di attendere alcuni giorni prima di avanzare per permettere alle truppe di riposare e attendere rinforzi e vettovagliamenti. Il 6 luglio 1904 Oku si mise in marcia e arriv\u00f2 molto vicino alle postazioni russe il 9 luglio, a questo punto Oku scelse di attendere ancora ulteriori approvvigionamenti preparando i suoi soldati al combattimento; infine il 23 luglio inizi\u00f2 a marciare sulla citt\u00e0 per attaccare.\nLa battaglia.\nIl generale Oku abbandon\u00f2 la prudenza ordinando un attacco frontale alla III, V e VI divisione, lasciando la IV divisione come riserva. La battaglia inizi\u00f2 alle ore 05:30 del 24 giugno 1904 con una serie di colpi di artiglieria, con il passare del tempo la temperatura del campo di battaglia sal\u00ec fino a 34\u00a0\u00b0C rendendo arduo il lavoro dei soldati russi, pi\u00f9 sofferenti al calore perch\u00e9 non abituati al caldo. \u0160takel'berg chiese ripetutamente il permesso di ritirarsi prevedendo una disfatta e infatti i giapponesi iniziarono ad attaccare in massa circa a mezzogiorno cio\u00e8 nel periodo di maggior calore della giornata. Alle 17:30 i giapponesi avevano perso numerosi soldati e non erano riusciti a conquistare nessuna posizione duratura\nAlle 22:00 circa la V divisione giapponese lanci\u00f2 l'attacco determinante che invert\u00ec le sorti della battaglia riuscendo a sfondare le stanche e spossate linee nemiche, a quel punto Stakelberg riusc\u00ec a far ritirare il suo esercito senza gravi danni nonostante il fuoco aperto dai giapponesi sui russi in ritirata. Nel pomeriggio del giorno successivo la citt\u00e0 era completamente in mano ai giapponesi e tutti i russi l'avevano evacuata.\nEpilogo.\nIl vicer\u00e9 Evgenij Alekseev si infuri\u00f2 con \u0160takel'berg accusandolo di vigliaccheria e rimproverandolo di non aver difeso ad oltranza la citt\u00e0 anche dopo lo sfondamento delle trincee, in favore di \u0160takel'berg intervenne il generale Aleksej Kuropatkin (noto per la sua prudenza).\nIl generale Oku rimase a Tashihchaio fino al 1\u00ba agosto 1904, quando ripart\u00ec alla testa di tre divisioni (la V divisione era stata nel frattempo trasferita alla quarta armata, sotto il comando di Nozu Michitsura)."}
{"id": "2836821", "revid": "287204", "url": "https://it.wikipedia.org/wiki?curid=2836821", "title": "Campionato Sammarinese 2003-2004", "text": " \nPlay-off.\nAi play-off si qualificano le prime tre squadre di ogni girone.\n- 2-1\n- 1-3\n- 5-3\n- 2-1 dts\n- 4-2\n- 1-3\n- 1-4 dts\n- 3-1\n- 3-0\n- 2-2 rig.: 4-2"}
{"id": "2836822", "revid": "1318658", "url": "https://it.wikipedia.org/wiki?curid=2836822", "title": "Olivier Alain", "text": "Biografia.\nOlivier Alain nasce in una famiglia di musicisti: il padre, Albert Alain, era organista a Saint-Germain-en-Laye e compositore, come il fratello Jehan (1911-1940); la sorella Marie-Claire \u00e8 stata tra le pi\u00f9 note organiste sulla scena internazionale.\nFin da giovanissimo studia organo e composizione, perfezionandosi poi al Conservatorio di Parigi frequentando i corsi di Tony Aubin e Olivier Messiaen.\nNel 1950 al 1964 ha l'incarico di direttore del Conservatorio della sua citt\u00e0 natale. Dal 1960 al 1974 \u00e8 direttore dall\"'\u00c9cole C\u00e9sar Franck\" a Parigi, e lavora anche come Ispettore per il Ministero della cultura. Nel 1976 fonda il \"Conservatoire National de R\u00e9gion\" di Parigi, di cui \u00e8 direttore, fino al 1985, e docente di analisi musicale e musica da camera. \u00c8 critico musicale per \"Le Figaro\", \"Les Nouvelles litt\u00e9raires\" e \"La Croix\".\n\u00c8 autore di circa 170 composizioni di vario genere, in gran parte inedite, tra cui oratori, mottetti, pezzi per organo.A lui \u00e8 dovuta una delle pi\u00f9 importanti scoperte nel campo musicologico sull'opera di Johann Sebastian Bach: nel 1974, a Strasburgo, riconosce in un'edizione originale delle \"Variazioni Goldberg\", posseduta da un professore del conservatorio, la copia personale usata da Bach, con alcune sue annotazioni autografe e i \"Diversi canoni\".\nCollegamenti esterni.\n "}
{"id": "2836825", "revid": "767487", "url": "https://it.wikipedia.org/wiki?curid=2836825", "title": "Each Tear", "text": "Each Tear \u00e8 un singolo della cantautrice statunitense Mary J. Blige, pubblicato il 26 febbraio 2010 come quarto estratto dal nono album in studio \"Stronger with Each Tear\".\nDel brano esistono diverse versioni, pubblicate per i rispettivi mercati: in Italia \u00e8 stato inciso in duetto con Tiziano Ferro, in Germania con Rea Garvey dei Reamonn, in Canada con K'naan e in Australia con Vanessa Amorosi. Le ultime due versioni non sono per\u00f2 state estratte come singoli.\nDescrizione.\nLa versione originale del brano, presente nell'edizione statunitense dell'album, \u00e8 interamente eseguita da Mary J. Blige, a differenza di quella pubblicata come singolo in Inghilterra e nell'edizione internazionale dell'album, che vede la partecipazione vocale di Jay Sean.\nVersione italiana.\nDopo \"Stronger\", la versione italiana di \"Each Tear\" diventa il secondo singolo estratto da \"Stronger with Each Tear\" per il mercato italiano. Il brano viene pubblicato il 19 marzo 2010.\nVideo musicale.\nIl videoclip \u00e8 stato girato a Los Angeles dal regista Marcus Raboy ed \u00e8 stato pubblicato il 27 febbraio 2010.\nVersione tedesca.\nLa versione del brano per la Germania viene incisa insieme a Rea Garvey, frontman dei Reamonn, e pubblicata come singolo il 30 settembre 2011."}
{"id": "2836828", "revid": "1305772", "url": "https://it.wikipedia.org/wiki?curid=2836828", "title": "Ann Wolfe", "text": "Picchiatrice dotata di eccezionale potenza fisica e ottima incassatrice (doti che sopperivano ai limiti di tecnica e velocit\u00e0), \u00e8 stata l'unica atleta nella storia della boxe (sia femminile che maschile) capace di detenere contemporaneamente quattro titoli mondiali in altrettante classi di peso ed \u00e8 da pi\u00f9 parti considerata la miglior pugile donna \"pound for pound\" di tutti i tempi.\nBiografia.\nPrima della boxe.\nAnn Wolfe nacque e crebbe in Louisiana in un contesto di estrema povert\u00e0: la casa di famiglia a Oberlin non disponeva di allacciamento n\u00e9 all'elettricit\u00e0 n\u00e9 all'acqua corrente. Il padre, David Wolfe II, un piccolo imprenditore caduto in rovina, era estremamente violento sia nei suoi confronti che in quelli dei fratelli e della madre, Theresa Eve Walker (di professione infermiera a domicilio): in breve tempo tutti i rapporti con lui vennero troncati.\nBen prima di raggiungere la maggiore et\u00e0, Ann dovette lasciare la scuola per aiutare la madre, gravemente malata: complice la dislessia che le venne diagnosticata molti anni dopo, ebbe sempre grosse difficolt\u00e0 a leggere e scrivere. Inizi\u00f2 quindi a svolgere varie professioni, lavorando soprattutto come carpentiere; in questo contesto inizi\u00f2 a dimostrare di avere una forza fisica superiore al comune: all'et\u00e0 di circa tredici anni vantava gi\u00e0 una notevole muscolatura ed era capace di far esplodere un pallone da gioco semplicemente comprimendolo con le proprie mani. In pi\u00f9 occasioni usc\u00ec \"vincitrice\" da risse con coetanei maschi.\nAll'et\u00e0 di diciotto anni rimase orfana, a seguito dell'uccisione del padre e della morte per cancro della madre, finendo in uno stato di estrema prostrazione psico-fisica: non avendo nulla da perdere (diceva infatti di non temere di poter morire) inizi\u00f2 a fare il corriere di stupefacenti (e a drogarsi personalmente) e venne a pi\u00f9 riprese coinvolta in episodi criminosi, che le costarono qualche mese di reclusione in Florida. Venne inoltre pi\u00f9 volte aggredita e violentata: dopo una di queste molestie, Ann ripromise a s\u00e9 stessa di \"non essere mai pi\u00f9 debole\".\nParallelamente intraprese diverse relazioni a carattere estemporaneo con vari uomini; da una di esse, a ventidue anni, ebbe due figlie (il cui padre rimase ignoto).\nNel 1993 il fratello Rickey Lee, anch'egli sbandato e pregiudicato, rimase ucciso durante un tentativo di rapina.\nNel tentativo di risollevare le proprie sorti, Ann si trasfer\u00ec ad Austin, in Texas, sempre svolgendo vari lavori saltuari: presto per\u00f2 non riusc\u00ec pi\u00f9 a pagare l'affitto e venne sfrattata dal proprio alloggio, riducendosi a vivere da senzatetto. Nell'inverno del 1996, durante le notti pi\u00f9 rigide, lei e le figlie si rifugiarono pi\u00f9 volte nella sala d'attesa del pronto soccorso dell'ospedale Brackenridge; in essa era collocato un televisore, che rimaneva acceso costantemente. Una notte Ann vide la trasmissione di un incontro di pugilato femminile: all'epoca ella non aveva idea del fatto che le donne potessero boxare, sicch\u00e9 chiese ad un'infermiera se le pugili fossero pagate per combattere; l'infermiera le rispose:\nTali parole spinsero Ann a presentarsi gi\u00e0 l'indomani presso la palestra gestita dall'allenatore Donald \"Pops\" Billingsley, al quale chiese di allenarla. L\u2019anziano tecnico ribatt\u00e9 di non allenare donne, ma la Wolfe insistette, affermando che i proventi della boxe professionistica le sarebbero serviti per allevare le due figlie, sicch\u00e9 Billingsley accondiscese.\nPops si rese ben presto conto di aver scoperto un talento naturale con poco o nessun termine di paragone: l\u2019allora ventiseienne afroamericana coniugava eccezionale prestanza fisica, naturale predisposizione al combattimento (maturata durante la difficile vita per strada) e \u201cfame\u201d di rivincita personale. Tali doti erano per\u00f2 accompagnate da un carattere violento, instabile e malfidato, che necessitava di essere incanalato nella disciplina del pugilato: il tecnico decise pertanto di rendere ancor pi\u00f9 duri i suoi gi\u00e0 rigorosi metodi di allenamento, sottoponendo Ann a snervanti sequenze di preparazione atletica e facendole fare sessioni sul ring contro avversari uomini (finanche pesi massimi e massimi leggeri, ben pi\u00f9 potenti e massicci di lei, che era di base un supermedio). La ragazza seguiva le indicazioni di Pops senza discutere e senza mai mostrare alcun timore: in pi\u00f9 occasioni mise in difficolt\u00e0 i propri sparring partners maschi.\nQualche tempo dopo venne a far visita alla palestra Brian Pardo, uomo d\u2019affari e appassionato di pugilato, dedito da tempo al finanziamento della carriera di giovani talenti. Costui, dopo aver visto Ann allenarsi, inizialmente la scambi\u00f2 per un uomo: venuto a sapere che era una donna, la defin\u00ec un \u201cdiamante grezzo\u201d e si offr\u00ec di darle il sostegno economico necessario per debuttare nel professionismo.\nCarriera dilettantistica.\nPrima di passare tra i \"pro\", Ann Wolfe ebbe una breve parentesi nel dilettantismo: nel maggio 1998 prese infatti parte ai campionati nazionali statunitensi nella categoria dei 75 kg: dopo aver battuto ai quarti di finale Tami Hendrickson per 50-39 e aver mandato KO Shanie Keelean nel primo round delle semifinali, perse la finale contro LeKiea Coffen, venendo squalificata per condotta fallosa nel terzo round. Successivamente combatt\u00e9 un altro incontro, vincendolo e portando il proprio record amatoriale a 3 vittorie e 1 sconfitta. \nCarriera professionistica.\nL'esordio nella boxe vera e propria avvenne il 17 ottobre 1998 al Seven Feathers Hotel and Casino Resort di Canyonville, ove Ann sconfisse Brenda Ann Bell-Drexel ai punti in un incontro di quattro round; nel biennio successivo mise insieme un filotto di cinque vittorie (tre delle quali prima del limite, tra le quali quella contro l'ex campionessa dilettantistica Dakota Stone e la detentrice della cintura WIBF junior dei pesi medi Mary Ann Almager) e un no contest (l\u2019incontro con Christine Robinson fu invalidato a seguito dell\u2019infortunio dell\u2019avversaria al primo round). \nLa prima e unica sconfitta della sua carriera arriv\u00f2 il 30 novembre 2000 a Houston, quando affront\u00f2 la veterana e futura campionessa del mondo Valerie Mahfood, ex guardia carceraria e forte di uno stile di combattimento molto simile a quello della Wolfe (data la comune abitudine di fare sparring con uomini). Ann, sulla carta fisicamente superiore, non riusc\u00ec mai a entrare in partita contro la pi\u00f9 esperta Mahfood, la quale impost\u00f2 l'incontro all'attacco e riusc\u00ec a mandarla al tappeto una prima volta nel round iniziale, due volte nella seconda ripresa e infine al minuto 1:17 del terzo tempo, travolgendola con una vigorosa combinazione di ganci destro e sinistro.\nFu per\u00f2 solo una parentesi: dopo altri due incontri risolti prima del limite, il 15 maggio 2001 Ann conquist\u00f2 in quel di Honolulu il suo primo titolo mondiale, la cintura IFBA dei pesi superwelter, infliggendo la prima sconfitta in carriera a Vienna Williams. L'incontro (vinto per decisione unanime in dieci round) fu assai duro, con le due pugili che si affrontarono a viso aperto e senza esclusione di colpi: a fine combattimento il volto di entrambe presentava delle vistose tumefazioni.\nA novembre dello stesso anno la Wolfe difese con successo la corona, sconfiggendo Gina Nicholas per KO in tre round; l'affermazione le permise altres\u00ec di strappare all'avversaria il titolo WIBA dei superwelter. \nNel 2002, dopo un ulteriore vittoria per KO su Shirvelle Williams in un incontro senza titoli in palio, Ann Wolfe fu chiamata a combattere contro la canadese Marsha Valley per il titolo vacante dei pesi supermedi IFBA. Sebbene sulla carta si trattasse di uno scontro impari (la Wolfe e il suo entourage del resto cominciavano ad avere problemi nel reclutare avversari disposti a combattere contro di lei), la Valley riusc\u00ec a reggere il ring e a tratti a mettere in difficolt\u00e0 la ben pi\u00f9 potente avversaria per circa quattro round, dopodich\u00e9 al quinto un potente gancio sinistro della pugile afroamericana la mand\u00f2 in ginocchio; riuscita a rialzarsi, la canadese dovette per\u00f2 subire una poderosa sequenza di colpi alla figura e destri al capo sul finire della ripresa, dopodich\u00e9 al sesto round venne colpita da una combinazione sinistro-destro-sinistro, finendo scompostamente tra le corde del quadrato e spingendo l'arbitro a concludere il match. \nNei giorni successivi Ann dichiar\u00f2 per la prima volta di voler incontrare Laila Ali, la figlia del grande Muhammad Ali, attiva come pugile dal 1999 e considerata il miglior peso medio femminile in circolazione. Sebbene la diretta interessata si fosse pi\u00f9 volte dichiarata disponibile (nel giugno 2006 annunci\u00f2 finanche di essere pronta ad affrontare la Wolfe nell'ottobre successivo, per una borsa potenzialmente milionaria) le due non combatterono mai, accusandosi a vicenda con i relativi management di non aver voluto trovare un accordo. Negli anni successivi la Wolfe, interpellata sull'argomento, si disse certa di poter vincere facilmente un eventuale match e, accusando la Ali di averla scientemente evitata per mantenere il proprio record imbattuto, afferm\u00f2 che \"l'eredit\u00e0 del padre non si era trasmessa alla figlia\". Le due pugili si appacificarono solo nel 2016, allorch\u00e9 la Wolfe present\u00f2 le proprie condoglianze a Laila per la scomparsa del padre.\nNel 2002, dopo aver vinto agevolmente un ulteriore incontro non valido per titoli contro Genevia Buckhalter, la Wolfe concesse la rivincita alla Valley, mettendo in palio il titolo WIBC dei pesi supermedi. Come sei mesi prima, la canadese si rivel\u00f2 pi\u00f9 resistente del previsto: messa al tappeto al quinto round, riusc\u00ec a rialzarsi e a portare l'incontro fino alla decima e ultima ripresa, dove la supremazia fisica dell'afroamericana ebbe la meglio: al minuto 1:12 l'arbitro decret\u00f2 il KO tecnico.\nIl 23 agosto 2003 \"vendic\u00f2\" la sconfitta di tre anni prima contro Valerie Mahfood, che pur riuscendo a resistere fino alla conclusione dell'incontro lo perse per decisione unanime; in tal modo si aggiudic\u00f2 anche la cintura NABA dei pesi supermedi.\nDue mesi dopo accett\u00f2 di affrontare in un incontro catchweight Sunshine Fettkether, la quale pur se fisicamente svantaggiata (al weigh-in accus\u00f2 69 kg contro i 73 della Wolfe) e subendo costantemente l'iniziativa dell'avversaria, riusc\u00ec a resistere fino alla fine dei round programmati.\nL'8 maggio 2004 super\u00f2 il record di Henry Armstrong di tre titoli mondiali in tre diverse categorie di peso, vincendo il titolo mondiale IBA dei pesi massimi leggeri, mettendo KO in modo devastante la campionessa uscente, l'ex cestista NCAA Vonda Ward. Il match ebbe luogo a Biloxi, in Mississippi. Al minuto 1.08 del primo round, la Ward fu colpita da un diretto destro al mento, che la lasci\u00f2 esanime per qualche minuto. Questo KO non rappresent\u00f2 solo la perdita del titolo, ma anche del suo record di imbattibilit\u00e0, oltre all'umiliazione, in seguito alla quale abbandon\u00f2 temporaneamente la boxe. La Ward fu ricoverata in ospedale in serie condizioni, con fratture al collo e alla testa. Tuttavia riusc\u00ec a cavarsela. I commentatori lo definirono \"il pi\u00f9 grande knockout nella storia del pugilato femminile\".\nWolfe difese il suo titolo contro Marsha Valley, che mise di nuovo KO in sei round.\nIl 19 luglio 2005, Ann Wolfe sconfisse Monica Nunez per knockout in sette round a Lula, in Mississippi.\nIl 20 agosto 2005 batt\u00e9 Valerie Mahfood per KO tecnico in 10 round.\nIl ritiro e la nuova carriera.\nWolfe combatt\u00e9 l'ultima volta nel 2006, mettendo KO Cassandra Giger e per KO tecnico su Lisa Ested. Quindi si \u00e8 ritirata, diventando allenatrice. "}
{"id": "2836835", "revid": "868829", "url": "https://it.wikipedia.org/wiki?curid=2836835", "title": "Amministrazione giudiziaria italiana", "text": "L'amministrazione giudiziaria italiana, indica il complesso degli organi che esercitano la funzione della giurisdizione in Italia.\nFinalit\u00e0.\nNel corso di un procedimento penale, il Giudice per le indagini preliminari, su richiesta del Pubblico ministero che conduce le indagini, pu\u00f2 disporre, a titolo cautelare, il sequestro preventivo ai sensi dell'art. 321 e segg. Cod.Proc. Pen., di patrimoni, aziende, titoli, conti correnti, beni mobili ed immobili di cui \u00e8 consentita anche la confisca.\nIn tale ipotesi, al fine di assicurare la custodia, la conservazione e l'amministrazione dei beni, il Giudice che ha disposto il sequestro, nelle more dello svolgimento delle occorrenti indagini e dell'istruzione del processo, allorquando sia sequestrata una o pi\u00f9 aziende cui assicurare la continuit\u00e0 del ciclo produttivo ed i livelli occupazionali, procede alla nomina di un Amministratore di riconosciute esperienza e professionalit\u00e0, ai sensi dell'art. 12 sexies, I, III e IV comma bis, DL 306/1992, convertito con modificazioni in legge 356/92. Tale disposizione normativa che regola i poteri e le facolt\u00e0 concesse all'Amministratore Giudiziario \u00e8 definita \u201cnorma di collegamento\u201d, atteso che richiama il disposto normativo di cui agli artt. 1 e segg. della legge fondamentale (Rognoni-La Torre) 575/65 e successive modificazione e integrazioni, (d.lgs. 159/2011); in particolare delle disposizione che interessano la gestione e la destinazione dei beni sequestrati o confiscati (titolo III d.lgs. 159/2011)\nIncombenze dell'amministratore giudiziario.\nL'Amministratore giudiziario opera in stretto rapporto con il giudice, definito Giudice delegato alla misura applicata, il quale autorizza, tra gli altri, di volta in volta ed a seguito delle relazioni/Istanze scritte dall'Amministratore giudiziario, il compimento degli atti di straordinaria amministrazione.\nL'Amministratore giudiziario, nello svolgimento del suo incarico, \u00e8 altres\u00ec obbligato al deposito di relazioni e di rendiconti periodici relativi all'attivit\u00e0 svolta e, all'atto della definizione del procedimento, alla redazione del rendiconto finale nonch\u00e9\u00a0\u2013 in ragione degli esiti del detto procedimento - alla restituzione dei beni all'avente diritto o, nell'ipotesi in cui venga disposta la confisca, alla consegna all'Erario; in tale ipotesi pu\u00f2 assumere l'incarico di Coadiutore dell'Agenzia Nazionale dei beni sequestrati e confiscati alla criminalit\u00e0 organizzata (ANBSC)."}
{"id": "2836837", "revid": "599013", "url": "https://it.wikipedia.org/wiki?curid=2836837", "title": "Lorenzo Tedeschi", "text": "Carriera.\nInizi\u00f2 la sua carriera nel Galileo Giovolley di Reggio Emilia, restandovi complessivamente per 6 anni e passando dalla Serie D alla Serie A1. Dopo una parentesi in Serie B1 si accas\u00f2 al Volley Forl\u00ec, disputando con la maglia della formazione romagnola quattro campionati di Serie A2.\nGli ultimi anni del II millennio lo vedono giocare a Salerno, Latina e Parma, prima di essere acquistato nel 1999 dal Volley Milano. Nel capoluogo lombardo rest\u00f2 tre campionati, disputando anche una finale scudetto, prima di passare a Gioia del Colle, e vincere con la squadra pugliese la Serie A2 del 2002-2003.\nDal 2003 al 2005 milit\u00f2 nella Trentino Volley, vincendo la regular season anche grazie alla presenza in squadra di campioni del calibro di Paolo Tofoli, Andrea Sartoretti e Lorenzo Bernardi. Il ritorno a Gioia del Colle nel 2005 gli permise di vivere la sua ultima stagione. Da allora disputa i campionati di Serie B1, ottenendo diverse volte la promozione.\nPalmar\u00e8s.\npromozione in serie A1 nell'89/90 con la Transcoop stc Reggio emilia\npromozione in serie A1 nel 98/99 con la Cariparma Parma\npromozione in serie A1 nel 99/00 con l'Asystel Milano\nCampione del Mondo militare a San Diego nel 1993."}
{"id": "2836846", "revid": "198277", "url": "https://it.wikipedia.org/wiki?curid=2836846", "title": "Association Sportive de Saint-\u00c9tienne 1980-1981", "text": "Questa voce raccoglie le informazioni riguardanti lAssociation Sportive de Saint-\u00c9tienne nelle competizioni ufficiali della stagione 1980-1981.\nStagione.\nAd esclusione dell'avvio, caratterizzato da due sconfitte in tre gare, nel corso del campionato il Saint-\u00c9tienne incass\u00f2 due sole sconfitte ottenendo tre lunghe strisce di risultati utili consecutivi: in questo modo i \"Verts\" lottarono a lungo per il titolo contro il Nantes, prendendo sporadicamente il comando della classifica fino alle giornate finali, in cui gli avversari incapparono dei passi falsi che permisero al Saint-\u00c9tienne di mettere le mani sul decimo titolo nazionale.\nAl termine della stagione i \"Verts\" raggiunsero la finale di Coppa di Francia eliminando, fra i club professionistici, il ai quarti e lo in semifinale. Opposti al , i \"Verts\" rimontarono solo in parte le due reti incassate all'inizio del secondo tempo, vedendosi preclusa la conquista del \"double\".\nIn Coppa UEFA i \"Verts\" superarono agevolmente in primo turno, eliminando in seguito gli scozzesi del e soprattutto i vicecampioni d'Europa dell', regolati gi\u00e0 all'andata con un 5-0 esterno. Il Saint-\u00c9tienne usc\u00ec ai quarti di finale contro i futuri vincitori dell', riportando due pesanti sconfitte.\nMaglie e sponsor.\nLo sponsor tecnico per la stagione 1980-1981 \u00e8 Le Coq Sportif per il campionato e Adidas per la Coppa di Francia, mentre gli sponsor ufficiali sono Super T\u00e9l\u00e9 per il campionato e RTL per la coppa nazionale.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 13 giugno 1981.\""}
{"id": "2836849", "revid": "119884307", "url": "https://it.wikipedia.org/wiki?curid=2836849", "title": "Ottone I di Vermandois", "text": "Origine.\nOttone, secondo il documento n\u00b016 datato 980 delle \"Chartes de l'abbaye de Montierender\", era figlio del conte di Vermandois Erberto III e secondo il documento n\u00b0 30 del \"The cartulary and charters of Notre-Dame of Hombli\u00e8res\" era figlio di Ermengarda, che secondo la \"Chronique de Saint-B\u00e9nigne\" era la figlia del conte Renard de Bar-sur-Seine.Erberto III di Vermandois, come risulta dall'elenco dei membri della casa di Vermandois che si trova nella cattedrale di Parigi, riportato dall \"Obituaires de Sens Tome I.2\", Erberto fu il figlio primogenito del conte di Vermandois e signore di San Quintino, Alberto o Adalberto I, e della moglie, Gerberga di Lorena (nell'ordine \"Albertus comes, Girberga comitissa, Harbertus, Otto, Lewultus, ecc...) (935- dopo il 7 settembre 978), figlia di Gilberto di Lotaringia e di Gerberga di Sassonia, che, in seconde nozze, aveva sposato il re dei Franchi occidentali, Luigi IV d'Oltremare.\nBiografia.\nDi suo padre Eriberto III non si conosce la data esatta della morte; avvenne intorno all'anno 1000, e suo fratello, Alberto, figlio primogenito, gli succedette come conte di Vermandois, Alberto II; infatti le \"Gesta Episcoporum Cameracensium\" lo ricordano con il titolo di conte e ci confermano che era fratello di Ottone (\"Alberto Vermandensi comiti, fratri Ottonis\").\nSecondo lo storico Glocker, nel suo \"Die Verwandten der Ottonen und ihre Bedeutung in der Politik. Studien zur Familienpolitik und zur Genealogie der s\u00e4chsischen Kaiserhauses (K\u00f6ln, Vienna, 1989)\" (non consultato), suo fratello Alberto abdic\u00f2 il 15 luglio 1110 in favore di Ottone, che divenne Ottone I.\nDi Ottone si hanno scarse notizie: dal documento n\u00b030 del \"The cartulary and charters of Notre-Dame of Hombli\u00e8res\" si viene a conoscenza che Ottone, con la madre Ermengarda, avevano acquistato un terreno nel paese di Bernot, e che prima Ermengarda e poi Ottone, prima di morire, avevano donato ai monaci dell'abbazia la loro parte di propriet\u00e0. Il figlio, Erberto, nel 1145 conferm\u00f2 la donazione alla morte del padre.\nLa data della morte di Ottone (\"Ob...Otto comes\") , avvenuta il 25 maggio (VIII Kal Junii), ci viene confermata dal \"Obituaires de Sens Tome I.1, Abbaye de Saint-Denis\".Gli succedette il figlio primogenito, Erberto.\nMatrimonio e discendenza.\nOttone I aveva sposato Pavia, i cui ascendenti erano sconosciuti, che era nata nel 990 circa, e che mor\u00ec dopo il 1045.Ottone da Pavia ebbe almeno due figli:"}
{"id": "2836852", "revid": "30480657", "url": "https://it.wikipedia.org/wiki?curid=2836852", "title": "Integrale di una funzione", "text": ""}
{"id": "2836856", "revid": "287204", "url": "https://it.wikipedia.org/wiki?curid=2836856", "title": "Torneo di Wimbledon 1955", "text": "Il Torneo di Wimbledon 1955 \u00e8 stata la 69\u00aa edizione del Torneo di Wimbledon e terza prova stagionale dello Slam per il 1955.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Tony Trabert\nche ha sconfitto in finale in 3 set il danese Kurt Nielsen col punteggio di 6-3 7-5 6-1.\nNel singolare femminile si \u00e8 imposta la statunitense Louise Brough Clapp che ha battuto in finale in 2 set la connazionale Beverly Baker Fleitz.\nNel doppio maschile hanno trionfato Rex Hartwig e Mervyn Rose, \nil doppio femminile \u00e8 stato vinto dalla coppia formata da Angela Mortimer e Anne Shilcock e \nnel doppio misto hanno vinto Doris Hart con Vic Seixas.\nRisultati.\nSingolare maschile.\n Tony Trabert ha battuto in finale Kurt Nielsen 6-3 7-5 6-1\nSingolare femminile.\n Louise Brough Clapp ha battuto in finale Beverly Baker Fleitz 7-5, 8-6\nDoppio maschile.\n Rex Hartwig / Lew Hoad hanno battuto in finale Neale Fraser / Ken Rosewall 7-5, 6-4, 6-3\nDoppio femminile.\n Angela Mortimer / Anne Shilcock hanno battuto in finale Shirley Bloomer / Patricia Ward 7-5, 6-1\nDoppio misto.\n Doris Hart / Vic Seixas hanno battuto in finale Louise Brough / Enrique Morea 8-6, 2-6, 6-3"}
{"id": "2836858", "revid": "1543377", "url": "https://it.wikipedia.org/wiki?curid=2836858", "title": "La Dichiarazione (romanzo)", "text": "La Dichiarazione (\"The Declaration\") \u00e8 un romanzo di fantascienza del 2008, romanzo d'esordio della scrittrice inglese Gemma Malley.\nIl seguito, \"The Resistance\" (inedito in italiano) \u00e8 stato pubblicato nello stesso anno.\nTrama.\nNell'anno 2030 alcuni medici hanno ideato un cocktail di medicinali (chiamato \"Longevit\u00e0\") in grado di fermare l'invecchiamento delle persone, rendendole cos\u00ec immortali. Non essendoci pi\u00f9 morti, il problema del sovrappopolamento a causa dei nuovi nati diviene evidente al punto che, nel 2080, i governi della Terra creano insieme un documento chiamato \"Dichiarazione\": in base ad esso, chi si cura con la \"Longevit\u00e0\" si impegna automaticamente a non avere figli. \nNaturalmente ci sono persone che non rispettano la \"Dichiarazione\" e mettono al mondo dei figli: questi ultimi vengono offensivamente definiti \"Eccedenze\" (in contrapposizione alle persone che hanno il diritto di essere in vita, chiamate \"Legali\"). In alcuni Paesi le \"Eccedenze\" vengono soppresse alla nascita, mentre nella civilizzata Inghilterra vengono semplicemente portate via ai genitori e rinchiuse in speciali strutture educative che ricordano delle prigioni. Qui viene loro inculcata l'idea che la loro stessa esistenza \u00e8 un crimine contro natura. Alle \"Eccedenze\" vengono inoltre insegnati i pi\u00f9 svariati tipi di lavoro in modo che, raggiunta una certa et\u00e0, possano andare a lavorare come domestici od operai, rendendosi in qualche modo utili per la societ\u00e0.\nAnna Covey \u00e8 un'\"Eccedenza\" di 15 anni che vive a Grange Hall, uno dei pi\u00f9 grandi istituti in cui vengono rinchiusi questi bambini indesiderati. \u00c8 stata strappata alla sua famiglia quando aveva poco pi\u00f9 di due anni e ora, nel 2140, odia i suoi genitori per averla messa al mondo costringendola cos\u00ec a quel tipo di vita.\nUn giorno arriva a Grange Hall una nuova \"Eccedenza\", Peter. Da quel momento il mondo di Anna viene stravolto: Peter non pensa affatto che le \"Eccedenze\" siano esseri inutili che sprecano risorse destinate ai \"Legali\". Inoltre, Peter riferisce ad Anna di conoscere i suoi genitori e di essere l\u00ec a Grange Hall per aiutarla a fuggire e a ricongiungersi con la sua famiglia. Anna inizialmente non crede a Peter, ma con il tempo finisce per invaghirsi e fidarsi di lui. Peter, che contraccambia i sentimenti di Anna, organizza quindi una fuga da Grange Hall e riesce dopo varie peripezie a portarla a Londra, dove lei pu\u00f2 riabbracciare i suoi genitori e il neonato fratellino Ben, anch'egli un'\"Eccedenza\".\nSulle tracce dei fuggitivi ci sono per\u00f2 i \"Catturatori\", degli agenti speciali senza scrupoli. In poco tempo i \"Catturatori\" trovano Anna e Peter, ma proprio davanti ai loro occhi avviene una scena incredibile: i genitori di Anna ingoiano del veleno e poco prima di spirare fanno appello a una delle leggi scritte sulla \"Dichiarazione\", ossia \"Una vita per una vita\". In pratica, suicidandosi, avevano fatto s\u00ec che i loro due figli non fossero pi\u00f9 \"Eccedenze\", ma \"Legali\" a tutti gli effetti.\nI \"Catturatori\" hanno le mani legate e decidono quindi di portar via il solo Peter, ma a questo punto c'\u00e8 un altro colpo di scena: si scopre infatti che Peter \u00e8 figlio di Margaret Pincent (la crudele direttrice di Grange Hall) e di un importante Ministro del Governo inglese, deceduto poche ore prima (era stata la stessa signora Pincent ad assassinarlo, per permettere cos\u00ec al figlio di diventare un \"Legale\").\nAnne e Peter, finalmente liberi, restano cos\u00ec a vivere nella casa dei defunti signori Covey insieme al piccolo Ben, rinunciando per\u00f2 ufficialmente alla \"Longevit\u00e0\": in tal modo il loro amore potr\u00e0 essere coronato dalla nascita di un figlio.\nIl seguito.\nGemma Malley, nel settembre 2008, ha pubblicato in Inghilterra il seguito de \"La Dichiarazione\", intitolato \"The Resistance\", inedito in Italia."}
{"id": "2836862", "revid": "466539", "url": "https://it.wikipedia.org/wiki?curid=2836862", "title": "Enclosures", "text": "Con il termine enclosures ci si riferisce ai recinti dei terreni comuni (terre demaniali) a favore dei proprietari terrieri della borghesia mercantile avvenuta in Inghilterra tra il XIII ed il XIX secolo.\nGli \"enclosure acts\" danneggiarono principalmente i contadini, che non potevano pi\u00f9 usufruire dei benefici ricavati da quei terreni, a favore dei grandi proprietari: per le recinzioni era necessario sostenere spese di tipo privato ma anche legali, che scoraggiavano i piccoli proprietari. Alla fine del XVIII secolo, tale sistema aveva portato alla concentrazione della propriet\u00e0 terriera nelle mani dell'aristocrazia e della borghesia inglese e, inoltre, aveva creato una massa di lavoratori disoccupati, la manodopera a basso costo che sar\u00e0 quindi impiegata nel nuovo ciclo produttivo industriale.\nTale sistema per\u00f2 fu reso necessario dal continuo aumento della domanda di beni agricoli - e di lana di pecora destinata all\u2019industria tessile - alla quale il vecchio sistema agricolo non poteva far fronte in quanto i terreni erano coltivati da contadini che si occupavano dello stesso campo solo per un anno e che quindi non erano motivati a migliorare le condizioni del terreno. Con le \"enclosures\" i grandi latifondisti affittarono i terreni a coltivatori diretti che se ne occupavano, pagando per\u00f2 affitti molto alti, per diversi anni, apportando miglioramenti quali-quantitativi all'agricoltura inglese. In pratica sono delle recinzioni delle terre comuni (\"common lands, common wastes\") e dei fondi indivisi (\"open fields\").\nLeggi sulle recinzioni.\nFra il 1700 e il 1810, il Parlamento inglese eman\u00f2 una serie di \"Enclosures Acts\" (leggi sulle recinzioni) che obbligavano a recintare i terreni, in particolare i campi aperti (\"open fields\") e i campi comuni (\"common lands\" o \"common wastes\"). \nIn Inghilterra vi erano innumerevoli piccoli proprietari terrieri (\"yeomen\") i cui possedimenti erano di superficie ridotta e sparsi per l'intera nazione. Questa condizione riduceva la possibilit\u00e0 d'introdurre innovazioni e di conseguenza di migliorare i rendimenti dei terreni. Le leggi sulle recinzioni hanno favorito la redistribuzione e il raggruppamento delle terre ingrandendone la dimensione, tutto a vantaggio dei grandi proprietari che sponsorizzarono e sostennero queste leggi. \nI piccoli proprietari terrieri furono le prime vittime della trasformazione economica inglese del XVIII secolo, in quanto furono spesso obbligati a vendere le loro terre non avendo risorse sufficienti per effettuare le recinzioni. Anche i \"cottagers\", che non possedevano terre proprie ma beneficiavano dell'accesso alle terre comuni destinate a scomparire, persero una fonte importante di sussistenza e furono spinti o a lavorare per i grandi proprietari o a cercare fortuna nelle citt\u00e0. Gli \"yeomen\" e i \"cottagers\" contribuirono cos\u00ec ad alimentare la forza lavoro della quale l'industria nascente necessitava.\n\"High-farming\".\nL'aumento della dimensione del singolo appezzamento di terra e la loro recinzione permisero un incremento della produttivit\u00e0 agricola attraverso l'introduzione di nuove tecniche, generalmente definite con il termine Sistema di Norfolk, dal nome della contea inglese dove, verso la met\u00e0 del XVIII e sotto la spinta del pioniere Lord Townshend, vennero sperimentate e successivamente pubblicizzate importanti innovazioni. In particolare si ritengono:\nPi\u00f9 tardi, anche Arthur Young contribu\u00ec alla conoscenza e alla diffusione delle nuove tecniche agricole.\nLa produttivit\u00e0 del lavoro agricolo aument\u00f2 del 90% fra il 1700 e il 1800, mentre la popolazione attiva nell'agricoltura pass\u00f2 dal 70% al 37%."}
{"id": "2836863", "revid": "287204", "url": "https://it.wikipedia.org/wiki?curid=2836863", "title": "Torneo di Wimbledon 1954", "text": "Il Torneo di Wimbledon 1954 \u00e8 stata la 68\u00aa edizione del Torneo di Wimbledon e terza prova stagionale dello Slam per il 1954.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile l'egiziano Jaroslav Drobn\u00fd\nche ha sconfitto in finale in 4 set l'australiano Ken Rosewall col punteggio di 13-11 4-6 6-2 9-7.\nNel singolare femminile si \u00e8 imposta la statunitense Maureen Connolly Brinker che ha battuto in finale in 2 set la connazionale Louise Brough Clapp.\nNel doppio maschile hanno trionfato Rex Hartwig e Mervyn Rose, \nil doppio femminile \u00e8 stato vinto dalla coppia formata da Louise Brough e Margaret duPont e \nnel doppio misto hanno vinto Doris Hart con Vic Seixas.\nRisultati.\nSingolare maschile.\n Jaroslav Drobn\u00fd ha battuto in finale Ken Rosewall 13-11 4-6 6-2 9-7\nSingolare femminile.\n Maureen Connolly Brinker ha battuto in finale Louise Brough Clapp 6-2, 7-5\nDoppio maschile.\n Rex Hartwig / Mervyn Rose hanno battuto in finale Vic Seixas / Tony Trabert 6-4, 6-4, 3-6, 6-4\nDoppio femminile.\n Louise Brough / Margaret duPont hanno battuto in finale Shirley Fry / Doris Hart 4-6, 9-7, 6-3\nDoppio misto.\n Doris Hart / Vic Seixas hanno battuto in finale Margaret Osborne duPont / Ken Rosewall 5-7, 6-4, 6-3"}
{"id": "2836869", "revid": "287204", "url": "https://it.wikipedia.org/wiki?curid=2836869", "title": "Torneo di Wimbledon 1953", "text": "Il Torneo di Wimbledon 1953 \u00e8 stata la 67\u00aa edizione del Torneo di Wimbledon e terza prova stagionale dello Slam per il 1953.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Vic Seixas\nche ha sconfitto in finale in 3 set il danese Kurt Nielsen col punteggio di 9-7 6-3 6-4.\nNel singolare femminile si \u00e8 imposta la statunitense Maureen Connolly Brinker che ha battuto in finale in 2 set la connazionale Doris Hart.\nNel doppio maschile hanno trionfato Lew Hoad e Ken Rosewall, \nil doppio femminile \u00e8 stato vinto dalla coppia formata da Shirley Fry e Doris Hart e \nnel doppio misto hanno vinto Doris Hart con Vic Seixas.\nRisultati.\nSingolare maschile.\n Vic Seixas ha battuto in finale Kurt Nielsen 9-7 6-3 6-4\nSingolare femminile.\n Maureen Connolly Brinker ha battuto in finale Doris Hart 8-6, 7-5\nDoppio maschile.\n Lew Hoad / Ken Rosewall hanno battuto in finale Rex Hartwig / Mervyn Rose 6-4, 7-5, 4-6, 7-5\nDoppio femminile.\n Shirley Fry / Doris Hart hanno battuto in finale Maureen Connolly / Julia Sampson 6-0, 6-0\nDoppio misto.\n Doris Hart / Vic Seixas hanno battuto in finale Shirley Fry / Enrique Morea 9-7, 7-5"}
{"id": "2836884", "revid": "287204", "url": "https://it.wikipedia.org/wiki?curid=2836884", "title": "Torneo di Wimbledon 1952", "text": "Il Torneo di Wimbledon 1952 \u00e8 stata la 66\u00aa edizione del Torneo di Wimbledon e terza prova stagionale dello Slam per il 1952.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile l'australiano Frank Sedgman che ha sconfitto in finale in 4 set l'egiziano Jaroslav Drobn\u00fd col punteggio di 4-6 6-2 6-3 6-2.\nNel singolare femminile si \u00e8 imposta la statunitense Maureen Connolly Brinker che ha battuto in finale in 2 set la connazionale Louise Brough Clapp.\nNel doppio maschile hanno trionfato Ken McGregor e Frank Sedgman, il doppio femminile \u00e8 stato vinto dalla coppia formata da Shirley Fry e Doris Hart e nel doppio misto hanno vinto Doris Hart con Frank Sedgman.\nRisultati.\nSingolare maschile.\n Frank Sedgman ha battuto in finale Jaroslav Drobn\u00fd 4-6 6-2 6-3 6-2\nSingolare femminile.\n Maureen Connolly Brinker ha battuto in finale Louise Brough Clapp 6-4, 6-3\nDoppio maschile.\n Ken McGregor / Frank Sedgman hanno battuto in finale Vic Seixas / Eric Sturgess 6-3, 7-5, 6-4\nDoppio femminile.\n Shirley Fry / Doris Hart hanno battuto in finale Louise Brough / Maureen Connolly 8-6, 6-3\nDoppio misto.\n Doris Hart / Frank Sedgman hanno battuto in finale Thelma Coyne Long / Enrique Morea 4-6, 6-3, 6-4"}
{"id": "2836888", "revid": "30481035", "url": "https://it.wikipedia.org/wiki?curid=2836888", "title": "Energia Solare", "text": ""}
{"id": "2836895", "revid": "1543377", "url": "https://it.wikipedia.org/wiki?curid=2836895", "title": "Tampa Red", "text": "Il suo nome deriva da quello della citt\u00e0 di Tampa e dal colore rosso dei suoi capelli.\nNel 1940 fu il primo a incidere su disco il brano \"It Hurts Me Too\", divenuto poi uno standard inciso in \"cover\" da molti artisti, fra cui Bob Dylan che ne inser\u00ec una personale versione nell'album \"Self Portrait\".\nAltri suoi successi sono stati \"Sitting on Top of the World\", brano probabilmente da lui composto ed inciso alla chitarra nel 1929 con Leroy Carr e Scrapper Blackwell, e \"You Missed A Good Man\".\nBiografia.\nNativo della Georgia (nacque nella cittadina di Smithville, che fa parte del comprensorio urbano di Albany), \u00e8 ricordato per l'originale stile bottleneck con cui usava suonare la chitarra acustica e quella resofonica. Suonava anche il kazoo e il pianoforte e per diverso tempo fu \"bandleader\" di un gruppo musicale chiamato Tampa Red and His Chicago Five.\nLa sua tecnica formalmente corretta e pulita e l'abilit\u00e0 compositiva hanno avuto grande influenza su diversi chitarristi blues dell'area di Chicago tanto da portare alla creazione di uno stile propriamente chiamato Chicago blues. Fra i suoi emuli figurano Big Bill Broonzy, Robert Nighthawk, Muddy Waters, Elmore James, Mose Allison e molti altri. Suon\u00f2 anche con Memphis Minnie.\nNel corso della carriera, durata oltre trent'anni, ha inciso molti album discografici con brani pop, blues e r&amp;b. Divenuto dipendente dall'alcoll nel 1953 alla morte della moglie, \u00e8 morto nel 1981 a Chicago all'et\u00e0 di 77 anni.\nDiscografia.\nLa sua opera integrale \u00e8 disponibile su \"Tampa Red vol. 1 \u00e0 15\""}
{"id": "2836897", "revid": "1924342", "url": "https://it.wikipedia.org/wiki?curid=2836897", "title": "Telemark (sci)", "text": "Il telemark \u00e8 una tecnica sciistica, dello sci alpino e dello sci alpinismo, detta anche \"sci a tallone libero\".\nStoria.\nQuesta tecnica fu inventata da Sondre Norheim, uno sciatore proveniente dalla ex contea norvegese di Telemark a met\u00e0 dell'Ottocento. L'invenzione del telemark \u00e8 comunemente considerata come l'inizio dello sci come sport. Con questa tecnica avvennero le prime gare di sci nel 1843 a Troms\u00f8 (Norvegia).\nPrima dell'invenzione del Telemark risultava molto difficile per uno sciatore curvare o frenare. Per affrontare le discese ci si aiutava con lunghi bastoni, che frenavano gli sci e fungevano da \"timone\", mentre le discese pi\u00f9 ripide andavano necessariamente affrontate a piedi. Ci\u00f2 era dovuto principalmente all'attrezzatura disponibile allora, soprattutto agli scarponi di cuoio, che erano flessibili e non fornivano alcun sostegno al piede. Fino a quel momento infatti lo sci era sempre rimasto uno strumento per gli spostamenti in piano su terreni innevati. \nIl telemark invece permetteva agevoli cambi di direzione, aprendo cos\u00ec le porte alla discesa e alla velocit\u00e0. La tecnica a tallone libero fu l'unica tecnica che permettesse di affrontare discese ripide e di effettuare curve agevolmente fino all'avvento della tecnica \"Stem Christiania\" (Da Christiania, antico nome di Oslo), nel 1910, che consisteva nel far ruotare lo sci a monte per iniziare la curva. Solo dopo la met\u00e0 del Novecento furono sviluppate tecniche a sci paralleli col tallone bloccato.\nIl telemark sub\u00ec un netto declino negli anni 40, mentre prendeva invece piede lo sci alpino. La tecnica cominci\u00f2 a tornare in voga negli Stati Uniti negli anni 70, quando si osserv\u00f2 una tendenza al \"ritorno alle origini\" in risposta allo sviluppo di equipaggiamenti per lo sci alpino sempre pi\u00f9 tecnologici. La tecnica fu adottata anche dall'associazione \"Professional Ski Instructors of America\", che ne diede una dimostrazione all\"'Interski\" tenutosi in Italia nel 1983.\nDescrizione.\nTecnica e attrezzatura.\nNel Telemark solo la punta del piede (avampiede) \u00e8 collegata, mediante un apposito attacco, allo sci (esistono due standard: il classico 75\u00a0mm e il recente NTN). Per curvare lo sciatore deve spingere in avanti la gamba a valle e piegare il ginocchio della gamba a monte, quasi \"inginocchiandosi\" sullo sci. Il peso \u00e8 distribuito equamente tra i due sci. Gli sci da telemark sono simili o identici a quelli usati nello sci alpino. Alcuni tipi di sci da telemark hanno una curvatura asimmetrica tra l'interno e l'esterno dello sci. Gli scarponi, oltre che in flessibilit\u00e0 e leggerezza, differiscono da quelli utilizzati nello sci alpino principalmente nella punta che costituisce l'unico punto di attacco dello scarpone con lo sci e per la presenza di un soffietto, in materiale morbido, che permette la flessione dell'avampiede (il sistema del soffietto \u00e8 stato creato dalla SCARPA). Anche gli attacchi, ovviamente, vincolano solo la punta dello scarpone (avampiede). Il telemark \u00e8 molto utilizzato nell'escursionismo invernale e nello sci alpinismo.\nTelemark Moderno.\nSebbene il Telemark affondi le sue radici nella cultura montana Norvegese, con il tempo ha iniziato a prendere piede un po' ovunque nel mondo e fu possibile grazie al libro scritto da S. Eriksen \"Come and Ski with Me\" nel 1971. Un declino in popolarit\u00e0 si ebbe successivamente a partire dagli anni '90 quando lo standard di mercato divennero gli sci a tallone fisso e per mano dell'introduzione delle moderne tecniche con sci gli in parallelo.\nCompetizioni.\nLa Federazione Internazionale Sci organizza annualmente competizioni di telemark, tra cui la Coppa del Mondo, i Campionati mondiali, nazionali e juniores, e Gare FIS.\nLe specialit\u00e0 sono tre: il classico, lo sprint e lo sprint parallelo."}
{"id": "2836899", "revid": "1805885", "url": "https://it.wikipedia.org/wiki?curid=2836899", "title": "Base Terra", "text": "Base Terra \u00e8 un saggio scritto dal musicista e ufologo inglese Timothy Good.\nIn questo libro l'autore riassume quasi quarant'anni delle sue ricerche sul tema degli avvistamenti di UFO e dei contatti con entit\u00e0 ed esseri extraterrestri.\nGood, portando presunte testimonianze di prima e seconda mano di militari, gente comune e noti contattisti (tra cui George Adamski), cerca di avvalorare la tesi secondo cui intelligenze aliene avrebbero da secoli costruito delle basi segrete sulla Terra e nel sistema solare, nonch\u00e9 stabilito dei contatti con alcuni esseri umani."}
{"id": "2836900", "revid": "287204", "url": "https://it.wikipedia.org/wiki?curid=2836900", "title": "Torneo di Wimbledon 1951", "text": "Il Torneo di Wimbledon 1951 \u00e8 stata la 65\u00aa edizione del Torneo di Wimbledon e terza prova stagionale dello Slam per il 1951.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Dick Savitt\nche ha sconfitto in finale in 3 set l'australiano Ken McGregor col punteggio di 6-4 6-4 6-4.\nNel singolare femminile si \u00e8 imposta la statunitense Doris Hart che ha battuto in finale in 2 set la connazionale Shirley Fry Irvin.\nNel doppio maschile hanno trionfato Ken McGregor e Frank Sedgman, \nil doppio femminile \u00e8 stato vinto dalla coppia formata da Shirley Fry e Doris Hart e \nnel doppio misto hanno vinto Doris Hart con Frank Sedgman.\nRisultati.\nSingolare maschile.\n Dick Savitt ha battuto in finale Ken McGregor 6-4 6-4 6-4\nSingolare femminile.\n Doris Hart ha battuto in finale Shirley Fry Irvin 6-1, 6-0\nDoppio maschile.\n Ken McGregor / Frank Sedgman hanno battuto in finale Jaroslav Drobn\u00fd / Eric Sturgess 3-6, 6-2, 6-3, 3-6, 6-3\nDoppio femminile.\n Shirley Fry / Doris Hart hanno battuto in finale Louise Brough / Margaret duPont 6-3, 13-11\nDoppio misto.\n Doris Hart / Frank Sedgman hanno battuto in finale Nancye Wynne Bolton / Mervyn Rose 7-5, 6-2"}
{"id": "2836910", "revid": "118128244", "url": "https://it.wikipedia.org/wiki?curid=2836910", "title": "Alexander Lyman Holley", "text": "Fu considerato il pi\u00f9 importante ingegnere progettista di impianti del suo tempo, soprattutto in materia di applicazione della ricerca ai moderni processi di produzione dell'acciaio.\nConsegu\u00ec 15 brevetti, dei quali 10 per il miglioramento del processo Bessemer, di cui acquist\u00f2 i diritti nel 1863 per utilizzarlo negli Stati Uniti. Ben presto progett\u00f2 e costru\u00ec impianti Bessemer a Troy (New York), e ad Harrisburg, Pennsylvania. Progett\u00f2 e fece da consulente per una dozzina di altri impianti. Presiedette la prima riunione dei fondatori della American Society of Mechanical Engineers (ASME), tenutasi negli uffici della American Machinist il 16 febbraio 1880, inoltre a lui si deve la definizione dei termini della propriet\u00e0 intellettuale nella professione di ingegnere meccanico.\nEra nato a Lakeville, Connecticut e frequent\u00f2 la Brown University. Mor\u00ec a Brooklyn, New York. Da giovane, Holley fu amico di Zerah Colburn, il ben noto ingegnere ferroviario e giornalista/editore. Nel 1857, i due visitarono la Gran Bretagna e la Francia e redassero una relazione dal titolo \"The Permanent Way and Coal-burning Locomotives of European Railways, with a Comparison of the Working Economy of European and American Lines, and the Principles upon which improvement must Proceed\" destinata ai presidenti delle compagnie ferroviarie americane, in cui si evidenziava che il costo di gestione di una linea ferroviaria americana era di un terzo pi\u00f9 elevato, a parit\u00e0 di percorrenza, di quello di una linea inglese. Nel 1860, i due insieme al figlio di John Scott Russell, Norman, parteciparono al viaggio inaugurale della nave \"Great Eastern\" progettata da Isambard Kingdom Brunel.\nIl libro pi\u00f9 famoso di Holley, \"A Treatise on Ordnance and Armor V1\", \u00e8 il risultato di una sua visita in Gran Bretagna nel 1863. Ha ricevuto numerose onorificenze, tra cui quella di membro onorario della American Society of Mechanical Engineers nel 1892. Nel 1890 venne inaugurato un busto in suo onore nel Washington Square Park di New York.\nPubblicazioni.\nAlexander Lyman Holley, (2007), \"A Treatise on Ordnance and Armor V1 \", Kessinger Publishing, ISBN 978-1430460763"}
{"id": "2836912", "revid": "287204", "url": "https://it.wikipedia.org/wiki?curid=2836912", "title": "Torneo di Wimbledon 1950", "text": "Il Torneo di Wimbledon 1950 \u00e8 stata la 64\u00aa edizione del Torneo di Wimbledon e terza prova stagionale dello Slam per il 1950.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Budge Patty\nche ha sconfitto in finale in 4 set l'australiano Frank Sedgman col punteggio di 6-1 8-10 6-2 6-3.\nNel singolare femminile si \u00e8 imposta la statunitense Louise Brough Clapp che ha battuto in finale in 3 set la connazionale Margaret Osborne duPont.\nNel doppio maschile hanno trionfato John Bromwich e Adrian Quist, \nil doppio femminile \u00e8 stato vinto dalla coppia formata da Louise Brough e Margaret duPont e \nnel doppio misto hanno vinto Louise Brough con Eric Sturgess.\nRisultati.\nSingolare maschile.\n Budge Patty ha battuto in finale Frank Sedgman 6-1 8-10 6-2 6-3\nSingolare femminile.\n Louise Brough Clapp ha battuto in finale Margaret Osborne duPont 6-1, 3-6, 6-1\nDoppio maschile.\n John Bromwich / Adrian Quist hanno battuto in finale Geoff Brown / Bill Sidwell 7-5, 3-6, 6-3, 3-6, 6-2\nDoppio femminile.\n Louise Brough / Margaret duPont hanno battuto in finale Shirley Fry / Doris Hart 6-4, 5-7, 6-1\nDoppio misto.\n Louise Brough / Eric Sturgess hanno battuto in finale Pat Canning / Geoff Brown 11-9, 1-6, 6-4"}
{"id": "2836918", "revid": "104458", "url": "https://it.wikipedia.org/wiki?curid=2836918", "title": "Corsa con le ciaspole", "text": ""}
{"id": "2836920", "revid": "2173588", "url": "https://it.wikipedia.org/wiki?curid=2836920", "title": "Ossido di samario", "text": "L'ossido di samario, formula chimica Sm2O3, \u00e8 l'ossido del samario.\nUsi.\nL'ossido di samario viene utilizzato nei vetri per assorbire la radiazione infrarossa. \u00c8 anche usato come assorbitore di neutroni nelle barre di controllo per reattori nucleari. L'ossido catalizza inoltre la disidratazione di alcoli alchilici primari e secondari ad aldeidi e chetoni. Infine, viene usato per la preparazione di sali di samario."}
{"id": "2836927", "revid": "1005847", "url": "https://it.wikipedia.org/wiki?curid=2836927", "title": "Elezioni parlamentari in Cile del 1965", "text": "Le elezioni parlamentari in Cile del 1965 si tennero il 14 marzo per il rinnovo del Congresso nazionale (Camera dei deputati e Senato)."}
{"id": "2836929", "revid": "1573940", "url": "https://it.wikipedia.org/wiki?curid=2836929", "title": "Zizeeria knysna", "text": "Zizeeria knysna () \u00e8 un lepidottero appartenente alla famiglia Lycaenidae."}
{"id": "2836931", "revid": "287204", "url": "https://it.wikipedia.org/wiki?curid=2836931", "title": "Torneo di Wimbledon 1949", "text": "Il Torneo di Wimbledon 1949 \u00e8 stata la 63\u00aa edizione del Torneo di Wimbledon e terza prova stagionale dello Slam per il 1949.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Ted Schroeder che ha sconfitto in finale in 5 set l'egiziano Jaroslav Drobn\u00fd col punteggio di 3-6 6-0 6-3 4-6 6-4.\nNel singolare femminile si \u00e8 imposta la statunitense Louise Brough Clapp che ha battuto in finale in 3 set la connazionale Margaret Osborne duPont.\nNel doppio maschile hanno trionfato Pancho Gonzales e Frank Parker, il doppio femminile \u00e8 stato vinto dalla coppia formata da Louise Brough e Margaret duPont e nel doppio misto hanno vinto Sheila Summers con Eric Sturgess.\nRisultati.\nSingolare maschile.\n Ted Schroeder ha battuto in finale Jaroslav Drobn\u00fd 3-6 6-0 6-3 4-6 6-4\nSingolare femminile.\n Louise Brough Clapp ha battuto in finale Margaret Osborne duPont 10-8, 1-6, 10-8\nDoppio maschile.\n Pancho Gonzales / Frank Parker hanno battuto in finale Gardnar Mulloy / Ted Schroeder 6-4, 6-4, 6-2\nDoppio femminile.\n Louise Brough / Margaret duPont hanno battuto in finale Gertrude Moran / Patricia Todd 8-6, 7-5\nDoppio misto.\n Sheila Summers / Eric Sturgess hanno battuto in finale Louise Brough / John Bromwich 9-7, 9-11, 7-5"}
{"id": "2836934", "revid": "508036", "url": "https://it.wikipedia.org/wiki?curid=2836934", "title": "Un dollaro di fifa", "text": "Un dollaro di fifa \u00e8 un film italiano del 1960 diretto da Giorgio Simonelli.\nTrama.\nAlamo e Mike, due prestigiatori pasticcioni, fanno di tutto per raggiungere la fama nel selvaggio West. Quando una trib\u00f9 di pellerossa li invita a eseguire i loro numeri, i due fanno sparire la moglie del capo trib\u00f9, senza riuscire a riportarla indietro, cos\u00ec sono costretti a darsi alla fuga.\nArrivati a Paradise City, rinominata Danger City, dove \u00e8 stato appena ucciso lo sceriffo, i due maghi vengono accolti con clamore dalla folla, sebbene non capiscano nulla di legge e tanto meno siano preparati a governare un paese. Per un po' di tempo Mike e Alamo si trovano bene nella cittadina, innamorandosi anche di due belle ragazze, figlie dello sceriffo deceduto; ma ben presto giunge un feroce bandito, che \u00e8 anche uno dei molti individui che in passato Alamo e Mike hanno imbrogliato con i loro trucchi. Quando i due vengono scoperti e smascherati, vengono condannati alla forca, ma riescono a far perdere le proprie tracce al momento dell'esecuzione e a ricomparire fuori dalla citt\u00e0, dove se la danno a gambe."}
{"id": "2836938", "revid": "1543377", "url": "https://it.wikipedia.org/wiki?curid=2836938", "title": "Michael Foot", "text": "Biografia.\nFoot nacque a Plymouth, nel Devon, il 23 luglio del 1913, quintogenito dei sette figli dell'avvocato e politico liberale inglese Isaac Foot (1880-1960), \"Lord Mayor\" di Plymouth, oltrech\u00e9 deputato al Parlamento inglese per la circoscrizione di Bodmin, nella Cornovaglia, tra il 1922 ed il 1924 e nuovamente tra il 1929 ed il 1935, e della scozzese Eva Mackintosh. Dichiaratosi, ideologicamente, un socialista libertario, fece parte del Partito Laburista inglese e fu membro della Camera dei Comuni dal 1945 al 1955 a Plymouth Devonport, e dal 1960 al 1992 prima nel collegio di Ebbw Vale e poi in quello di Blaenau Gwent.\nFu anche il leader dell'opposizione dal 1980 al 1983: sotto la sua guida, il Labour ottenne, alle elezioni generali del 1983 (trionfalmente vinte da Margaret Thatcher), il suo peggior risultato elettorale dalle elezioni generali del 1918.\nSecondo Gerald Kaufman, il programma elettorale di Foot, vista la disastrosa sconfitta nelle urne, si rivel\u00f2 essere \u00abil pi\u00f9 lungo suicidio politico della storia\u00bb: a tal proposito, Margaret Thatcher sostenne che il programma del Labour a guida Foot era \u00abun irrealizzabile e pericoloso programma socialista d'antan\u00bb e il responso elettorale mise la pietra tombale alla carriera politica di Foot.\nIl 3 marzo 2010 \u00e8 deceduto a Hampstead in Londra."}
{"id": "2836946", "revid": "287204", "url": "https://it.wikipedia.org/wiki?curid=2836946", "title": "L'agente segreto", "text": ""}
{"id": "2836956", "revid": "767487", "url": "https://it.wikipedia.org/wiki?curid=2836956", "title": "Fantasmi e ladri", "text": "Fantasmi e ladri \u00e8 un film del 1959 diretto da Giorgio Simonelli.\nTrama.\nL'anziana Annunziata \u00e8 un'appassionata lettrice di romanzi gialli che decide di aiutare la figlioccia Silvia sposata a Riccardo Tabanelli, un investigatore privato che lavora senza troppo successo seguendo solo casi di tradimenti. La sua presenza viene mal sopportata dal genero che per\u00f2 deve tenerla buona in vista della prossima eredit\u00e0. Deve anche sopportare la presenza di Pietruccio, l'assistente di Annunziata.\nDecisa a trovare un vero delitto con il quale guadagnare un sacco di soldi per la figlioccia Annunziata si fa assumere in una villa privata come cuoca mentre Pietruccio far\u00e0 il cameriere. Nella villa si susseguono una serie di fatti strani ma ben presto Annunziata capisce che si tratta di un imbroglio organizzato da Riccardo che vorrebbe spaventarla per mandarla via.\nDecisa a rendere pan per focaccia chiama Riccardo che viene presto smascherato ma insieme si rendono conto che nella villa c'\u00e8 altra gente, si tratta di un terzetto di ladri che sta organizzando un furto di antichi gioielli egiziani al palazzo delle esposizioni. \nLa prontezza di spirito e l'intraprendenza della vecchia permette di sventare il furto e richiamare l'attenzione della stampa che presenta Riccardo come colui che tutto ha scoperto. L'uomo viene chiamato negli Stati Uniti ma dopo poco tempo anche la madrina arriva a New York per dargli di nuovo il suo aiuto.\nProduzione.\nAlberto De Martino lavor\u00f2 in qualit\u00e0 di aiuto regista."}
{"id": "2836959", "revid": "838137", "url": "https://it.wikipedia.org/wiki?curid=2836959", "title": "Challenge Cup 2008-2009 (pallavolo femminile)", "text": "La Challenge Cup di pallavolo femminile 2008-2009 \u00e8 stata la 29\u00aa edizione del terzo torneo pallavolistico per importanza dopo la Champions League e la Coppa CEV, la seconda con questa denominazione; iniziata con la fase ad eliminazione diretta l'11 ottobre 2008, si \u00e8 conclusa con la final-four di Jesi, in Italia, il 15 marzo 2009. Al torneo hanno partecipato 54 squadre di club europee e la vittoria finale \u00e8 andata per la prima volta al Giannino Pieralisi Volley.\nSquadre partecipanti.\n\"Krug Cherkasy, Datovoc Tongeren e Kar\u015f\u0131yaka Spor Kul\u00fcb\u00fc, tutte e tre provenienti dalla Coppa CEV, hanno rinunciato di disputare il torneo\"\nTorneo.\nSecondo turno.\nAndata.\n\"* Partita persa a tavolino dal club azero per lo schieramento di due giocatrici non utilizzabili\"\nRitorno.\n\"* Partita persa a tavolino dal club azero per lo schieramento di una giocatrice non utilizzabile\"\nFinal-four.\nLa final four si \u00e8 disputata a Jesi ().\nLe semifinali si sono giocate il 14 marzo, mentre le finali per il terzo e il primo posto il 15 marzo."}
{"id": "2836961", "revid": "110157", "url": "https://it.wikipedia.org/wiki?curid=2836961", "title": "Ossido di lantanio", "text": "L'ossido di lantanio (La2O3), \u00e8 un composto inorganico contenente il lantanio, un elemento delle terre rare, e l'ossigeno. \u00c8 utilizzato in alcuni materiali ferroelettrici, come componente di materiali ottici, ed \u00e8 una materia prima per alcuni catalizzatori. \nL'ossido di lantanio \u00e8 un solido bianco inodore, insolubile in acqua, ma solubile in acido diluito. A seconda del pH del composto, si possono ottenere diverse strutture cristalline. L'ossido di lantanio \u00e8 igroscopico; sotto atmosfera, assorbe l'umidit\u00e0 nel tempo e si converte in idrossido di lantanio. L'ossido di lantanio ha propriet\u00e0 semiconduttive di tipo p e una banda proibita di circa 5,8 eV. La sua resistivit\u00e0 media a temperatura ambiente \u00e8 di 10 k\u03a9\u00b7cm, che diminuisce con l'aumento della temperatura. L'ossido di lantanio ha l'energia reticolare pi\u00f9 bassa degli ossidi di terre rare, con costante dielettrica molto alta circa uguale a 27.\nStruttura.\nA basse temperature, l'ossido di lantanio ha una struttura cristallina esagonale A-M2O3. Gli atomi di metallo La3+ sono circondati da un gruppo di 7 atomi coordinati di O2-; gli ioni di ossigeno hanno una forma ottaedrica attorno all'atomo di metallo e c'\u00e8 uno ione di ossigeno sopra una delle facce ottaedriche D'altra parte, ad alte temperature l'ossido di lantanio si converte in una struttura cristallina cubica C-M2O3. Lo ione La3+ \u00e8 circondato da sei ioni O2\u2212 in una configurazione esagonale.\nElementi ottenuti dall'ossido di lantanio.\nDiversi elementi sono stati scoperti come conseguenza di lunghe analisi e decomposizione del minerale gadolinite (conosciuto anche come ytterbite). Man mano che il minerale veniva analizzato progressivamente, al residuo veniva prima assegnata l'etichetta ceria, poi ossido di lantanio e successivamente ittria, erbia e terbia. In ordine di data scoperta, l'elenco degli elementi comprende cerio, lantanio, erbio, terbio, ittrio, itterbio, olmio, tulio, scandio, praseodimio, neodimio e disprosio. Molti di questi nuovi elementi furono scoperti o isolati da Carl Gustav Mosander negli anni 1830 e 1840.\nSintesi.\nL'ossido di lantanio pu\u00f2 essere cristallizzato in diversi polimorfi.\nPer produrre ossido di lantanio esagonale, una soluzione 0,1 M di cloruro di lantanio(III) (LaCl3) viene spruzzata su un substrato preriscaldato, solitamente costituito da calcogenuri metallici. Il processo pu\u00f2 essere suddiviso in due fasi: idrolisi seguita da disidratazione:\nUn percorso alternativo per ottenere ossido di lantanio esagonale prevede la precipitazione di idrossido di lantanio (La(OH)3) nominale da una soluzione acquosa utilizzando una combinazione di 2,5% di ammoniaca (NH3) e il tensioattivo laurilsolfato di sodio seguita da riscaldamento e agitazione per 24 ore a 80\u00a0\u00b0C:\nAltri percorsi includono:\nReazioni.\nL'ossido di lantanio viene utilizzato come additivo per sviluppare alcuni materiali ferroelettrici, come il titanato di bismuto (Bi4Ti3O12) (BLT) drogato con lantanio. L'ossido di lantanio \u00e8 utilizzato nei materiali ottici; spesso i vetri ottici sono drogati con ossido di lantanio per migliorare l'indice di rifrazione del vetro, la durata chimica e la resistenza meccanica:\nQuando questa reazione 1:3 viene miscelata in un composito di vetro, l'alto peso molecolare del lantanio provoca un aumento della miscela omogenea del fuso che porta ad un punto di fusione pi\u00f9 basso. L'aggiunta di ossido di lantanio al vetro fuso porta ad una temperatura di transizione vetrosa pi\u00f9 elevata da 658\u00a0\u00b0C a 679\u00a0\u00b0C.\nUsi e applicazioni.\nL'ossido di lantanio viene utilizzato per realizzare vetri ottici, ai quali questo ossido conferisce maggiore densit\u00e0, indice di rifrazione e durezza. Insieme agli ossidi di tungsteno, tantalio e torio, l'ossido di lantanio migliora la resistenza del vetro all'attacco degli alcali. \u00c8 anche un ingrediente per la produzione di materiali piezoelettrici e termoelettrici. I convertitori di gas di scarico delle automobili contengono ossido di lantanio L'ossido di lantanio \u00e8 anche utilizzato negli schermi di intensificazione dell'imaging a raggi X, nei fosfori e nelle ceramiche dielettriche e conduttive. Emana un bagliore luminoso.\nL'ossido di lantanio \u00e8 stato esaminato per l'accoppiamento ossidativo del metano..\nI film di ossido di lantanio possono essere depositati con molti metodi diversi, tra cui la deposizione chimica da vapore, la deposizione di strati atomici, l'ossidazione termica e la polverizzazione catodica. Le deposizioni di questi film si verificano in un intervallo di temperatura di 250\u2013450\u00a0\u00b0C. I film policristallini si formano a 350\u00a0\u00b0C.\nGli elettrodi di tungsteno-ossido di lantanio stanno sostituendo gli elettrodi di tungsteno toriato nella saldatura TIG a causa di problemi di sicurezza con la radioattivit\u00e0 del torio. "}
{"id": "2836962", "revid": "1005847", "url": "https://it.wikipedia.org/wiki?curid=2836962", "title": "Elezioni parlamentari in Cile del 1969", "text": "Le elezioni parlamentari in Cile del 1969 si tennero il 16 marzo per il rinnovo del Congresso nazionale (Camera dei deputati e Senato)."}
{"id": "2836968", "revid": "400694", "url": "https://it.wikipedia.org/wiki?curid=2836968", "title": "De Rigo", "text": "De Rigo \u00e8 un'azienda italiana fondata nel 1978 a Pozzale di Cadore dai fratelli Walter ed Ennio De Rigo operante nel settore della produzione e distribuzione di occhiali.\nL'azienda possiede i marchi \"Lozza\", \"Police,\" \"Sting e Yalea\". Mentre possiede licenze per distribuire i marchi \"Blumarine, Chopard, Diff Eyewear, Escada, Furla, Fila, John Varvatos, Jones New York, Lucky Brand, Mulberry, Nina Ricci, Philipp Plein, Tous, Trussardi, Tumi, Victor Hugo e Zadig et Voltaire.\"\nStoria.\nL'azienda venne fondata nel 1978 a Pozzale di Cadore dai fratelli Walter ed Ennio De Rigo. Nel 1983 inizia a produrre il proprio marchio: Police.\nNel 1992 De Rigo si fonde con Argosol, azienda produttrice di montature sole e vista interamente di propriet\u00e0 dei fratelli De Rigo. Sempre nello stesso anno avviene l'acquisizione del marchio Lozza. Un anno pi\u00f9 tardi l'azienda inizia a produrre montature da sole e da vista per conto di case di moda licenzianti.\nNel 1995 De Rigo diviene una Spa (Societ\u00e0 per azioni) e apre la seconda fabbrica di produzione a Longarone e nel 1997 viene firmata una nuova licenza con la maison Etro. Nel 1998 l'azienda acquisisce \u201cDollond &amp; Aitchison\u201d, catena inglese di ottica e viene firmata una nuova licenza d'accordo con La Perla.\nDue anni pi\u00f9 tardi avviene l'acquisizione di \u201cGeneral Optica\u201d, catena di ottica operante in territorio spagnolo e portoghese. Nello stesso anno viene firmata una nuova licenza d'accordo con tre nuovi brand: Givenchy, C\u00e9line e Loewe.\nNel 2002 l'azienda firma la licenza con Furla e rinuncia al diritto di prelazione sull'acquisto di Salmoiraghi &amp; Vigan\u00f2, catena di negozi di ottica italiana, mentre nel\n2004 firma nuove licenze d'accordo per la produzione e la distribuzione mondiale di montature per: Escada, Chopard, Zegna e Jean-Paul Gaultier. Il contratto con la maison Fendi termina e non viene rinnovato.\nNel 2004 De Rigo diventa una Holding.\nNel 2006 \u00e8 firmato un accordo con Pirelli per la licenza del brand PZero Pirelli e un anno dopo viene firmato un accordo con Switch-it. Nel 2007 sono aperte filiali in Brasile e Croazia, nel 2008 filiali in Corea e Portogallo; inoltre Police celebra i 25 anni del brand e presenta la sua prima collezione di abbigliamento.\nDe Rigo tenta di rientrare in Borsa dopo l'esperimento fallito negli Stati Uniti, a Wall Street, ma stavolta lo fa in Italia a Piazza Affari.\nNel 2009 viene rinnovato l'accordo con la maison Givenchy e con la maison Zegna.\nNel 2016 acquisisce Rem Eyewear, tra le principali aziende di distribuzione di occhiali sul mercato Usa, con sede a Los Angeles. Nuovi marchi in licenza: Zadig &amp; Voltaire, Tous Trussardi, Nina Ricci. Con 16 filiali commerciali, 5 divisioni retail, pi\u00f9 di mille distributori indipendenti, la societ\u00e0 ha registrato nel 2016 un fatturato di 413,8 milioni di euro.\nNel 2017 il fatturato tocca i 429,5 milioni."}
{"id": "2836970", "revid": "287204", "url": "https://it.wikipedia.org/wiki?curid=2836970", "title": "Torneo di Wimbledon 1948", "text": "Il Torneo di Wimbledon 1948 \u00e8 stata la 62\u00aa edizione del Torneo di Wimbledon e terza prova stagionale dello Slam per il 1948.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Bob Falkenburg\nche ha sconfitto in finale in 5 set l'australiano John Bromwich col punteggio di 7-5 0-6 6-2 3-6 7-5.\nNel singolare femminile si \u00e8 imposta la statunitense Louise Brough Clapp che ha battuto in finale in 2 set la connazionale Doris Hart.\nNel doppio maschile hanno trionfato John Bromwich e Frank Sedgman, \nil doppio femminile \u00e8 stato vinto dalla coppia formata da Louise Brough e Margaret duPont e \nnel doppio misto hanno vinto Louise Brough con John Bromwich.\nRisultati.\nSingolare maschile.\n Bob Falkenburg hanno battuto in finale John Bromwich 7-5 0-6 6-2 3-6 7-5\nSingolare femminile.\n Louise Brough Clapp hanno battuto in finale Doris Hart 6-3, 8-6\nDoppio maschile.\n John Bromwich / Frank Sedgman hanno battuto in finale Tom Brown / Gardnar Mulloy 5-7, 7-5, 7-5, 9-7\nDoppio femminile.\n Louise Brough / Margaret duPont hanno battuto in finale Doris Hart / Patricia Todd 6-3, 3-6, 6-3\nDoppio misto.\n Louise Brough / John Bromwich hanno battuto in finale Doris Hart / Frank Sedgman 6-2, 3-6, 6-3"}
{"id": "2836972", "revid": "119873761", "url": "https://it.wikipedia.org/wiki?curid=2836972", "title": "Ossido di scandio", "text": "L'ossido di scandio, detto anche scandia, \u00e8 l'ossido dello scandio di formula chimica Sc2O3.\n\u00c8 un solido bianco usato nei sistemi ad alta temperatura (per la sua resistenza al calore e allo shock termico), nelle ceramiche elettroniche e nella fabbricazione di vetri."}
{"id": "2836978", "revid": "767487", "url": "https://it.wikipedia.org/wiki?curid=2836978", "title": "L'agente segreto (film 1996)", "text": "L'agente segreto (\"The Secret Agent\") \u00e8 un film del 1996 diretto e sceneggiato da Christopher Hampton, e basato sull'omonimo romanzo di Joseph Conrad. Questa \u00e8 la seconda trasposizione del libro, la prima fu diretta nel 1936 da Alfred Hitchcock, con il titolo \"Sabotaggio\" (un altro film di Hitchcock del 1936, intitolato \"L'agente segreto\", \u00e8 basato invece su un romanzo di William Somerset Maugham).\nIl protagonista di questa pellicola di spionaggio \u00e8 Bob Hoskins, affiancato da G\u00e9rard Depardieu, Jim Broadbent e Robin Williams, e sono inoltre presenti Patricia Arquette e un giovane Christian Bale.\nLa colonna sonora \u00e8 eseguita dalla English Chamber Orchestra diretta da Philip Glass.\nTrama.\nLondra, 1886. Un libraio \u00e8 in realt\u00e0 una spia al soldo dei servizi segreti russi, ma rivende informazioni anche alla polizia britannica. Quando viene nominato un nuovo ambasciatore russo, a Verloc verr\u00e0 chiesto di organizzare un attentato.\nIncassi.\nLa pellicola \u00e8 uscita nelle sale l'8 novembre 1996, ed ha incassato poco pi\u00f9 di 100\u00a0000 dollari nei soli Stati Uniti."}
{"id": "2836979", "revid": "104458", "url": "https://it.wikipedia.org/wiki?curid=2836979", "title": "Salto del 3", "text": ""}
{"id": "2836982", "revid": "767487", "url": "https://it.wikipedia.org/wiki?curid=2836982", "title": "Pietro Paolo Boscoli", "text": "Biografia.\nPietro Paolo (Pagolo) B\u00f2scoli nacque da \"monna\" Cosa e da Giachinotto Boscoli, appartenente a una nobile e ricca famiglia fiorentina. Come il padre e i fratelli Francesco e Giambattista era membro dell'arte del Cambio e risulta che sia stato sposato e abbia avuto un figlio.\nCresciuto nella Firenze repubblicana, ammiratore del Savonarola, non accett\u00f2 la restaurazione medicea, avvenuta nel settembre del 1512. Sembra che durante una riunione di oppositori dei Medici, tenutasi nel febbraio del 1513 nella casa di Lorenzo Lenzi, gli sia stata nascostamente sottratta dal letterato Bernardino Cocci una lista di congiurati: il 18 febbraio Boscoli e una decina di altre persone furono arrestate con l'accusa di aver tramato la morte di Giuliano, di Lorenzo e del cardinale Giulio de' Medici.\nTranne il Boscoli e Agostino Capponi, tutti furono assolti: tra di essi, anche il Machiavelli, che lasci\u00f2 Firenze. Si disse che non si vollero colpire tutti i congiurati, perch\u00e9 tra di loro vi sarebbero stati personaggi troppo in vista. Nella notte tra il 22 e il 23 febbraio 1513, il Boscoli e il Capponi furono decapitati.\nIl \"conforto\".\nLe ultime ore di Pietro Paolo Boscoli sono narrate nella \"Recitazione del caso di Pietro Paolo Boscoli e di Agostino Capponi\" di Luca della Robbia, umanista appartenente alla famiglia dei celebri scultori.\nLuca era presente nella cappella ove Boscoli e Capponi, insieme con i Neri, i membri della confraternita di Santa Maria della Croce al Tempio incaricati dell'assistenza spirituale dei condannati, di cui anch'egli faceva parte, attendevano l'esecuzione della sentenza. Mentre il Capponi appariva sereno, il Boscoli era sconvolto e chiese l'assistenza di un domenicano di San Marco, il convento del Savonarola.\nIntanto, rifiutati i conforti degli altri Neri, si rivolgeva al della Robbia, confidandogli di voler morire cristiano, ma di sentirsi il \u00abcuore duro\u00bb, ossia di non riuscire ad abbandonarsi spontaneamente a Dio. Il tradizionale conforto della confessione, della comunione, delle indulgenze e delle orazioni non serve, diceva, come non serve avere davanti a s\u00e9 immagini sacre. Rifiut\u00f2 cos\u00ec una piccola tavola dipinta con l'immagine di Cristo, che generalmente si offriva ai condannati: \u00abIo star\u00f2 male se non lo riconoscer\u00f2 senza tavoluccia\u00bb.\nQuando da San Marco giunse il priore di San Domenico di Fiesole, fra Cipriano, il confessore richiesto dal Boscoli, il condannato chiese ai Neri, che cantavano i salmi penitenziali, di fare silenzio: \u00abio non ho bisogno di cotesto romor negli orecchi, che mi offende assai. I' ho poco tempo: siate contenti star cheti, acci\u00f2 che io mi possa confessare; che cotesto vostro cantare a me non giova. Se voi volete da voi piano pregar Iddio per me, di questo ve ne prego\u00bb.\nPoi, a fra Cipriano che lo invitava a sopportare serenamente la morte, rispose: \u00abPadre, non perdete tempo a cotesto, perch\u00e9 a questo mi bastano i filosofi. Io vorre' ire intrepido alla morte, con tanta fede che affogassi il senso. Io sento in me un gran combattimento, che mi d\u00e0 molestia pi\u00f9 che la morte; perch\u00e9 al morire io sono resoluto\u00bb. Egli, nutrito della lettura dei classici, conosceva gli esempi classici di morti affrontate senza timore, e quella del Bruto \u00abtirannicida\u00bb era certamente la pi\u00f9 presente alla sua mente: \u00abDeh! Luca, cavatemi della testa Bruto, acci\u00f2 ch'io faccia questo passo interamente da cristiano!\u00bb, \u00e8 l'esclamazione che rivela come il contrasto da lui vissuto stava tra il \"senso\", l'angoscia di giungere alla morte non preparato da cristiano, e la \"fede\", che per un cristiano dovrebbe vincere quella paura con la speranza di una vita eterna e beata.\nFra Cipriano gli ricord\u00f2 che occorre credere a ci\u00f2 che \u00abcomanda Iesu Cristo e la Santa Madre Ecclesia\u00bb e Boscoli rispose \u00abio ho a credere ci\u00f2 che comanda Cristo\u00bb; fra Cipriano aggiunse \u00abe quel che comanda la Chiesa\u00bb, e Boscoli rispose \u00abci\u00f2 che comanda Iddio\u00bb; ancora una volta Cipriano aggiunse \u00abe la Chiesa\u00bb e finalmente Boscoli rispose \u00absta bene; io lo fo\u00bb.\nIl savonaroliano Boscoli aveva difficolt\u00e0 a riconoscere il \u00abcomando\u00bb della Chiesa, tanto che a due amici, Domenico di Cante e Giovanni Covoni, giunti a dargli un estremo saluto, il riferimento alla Chiesa non c'\u00e8 pi\u00f9: \u00abIo ho a creder la fede; io ho avere ferma speranza che Dio mi perdoner\u00e0; e la terza \u00e8 ch'io ho a sopportare questa morte per amor di Cristo, e non d'altri\u00bb. Confess\u00f2 ancora di non aver vinto tutti i suoi dubbi: \u00aballa morte io sono risoluto; ma io vorrei abstrarmi tutto in Dio, e non posso. Io non mi satisfo: i' vorre' ire a questa morte \"intrepide\"; io mi vorrei congiunger con l'intelletto a Dio\u00bb.\nQuando giunse il momento di avviarsi al patibolo, rifiut\u00f2 la cappa che copriva il volto dei condannati, salut\u00f2 l'amico Luca e si avvi\u00f2 con fra Cipriano: gli confid\u00f2 di sentire ancora \u00abqualche combattimento\u00bb. Recitava intanto un salmo e quando si trov\u00f2 di fronte al boia, gli chiese di aspettare un poco, perch\u00e9 per tutta la notte aveva \u00absempre desiderato grandissima congiunzione con Dio, e non gli pareva di averla susseguita come voleva\u00bb.\nNon appena ebbe posta la testa sul ceppo, \u00abil manigoldo, dandogli brevissimo spazio, di netto gli lev\u00f2 il capo che, cos\u00ec tagliato, men\u00f2 alquanto la bocca\u00bb. Il corpo fu portato nella vicina Badia fiorentina, dove fu sepolto."}
{"id": "2836988", "revid": "1915706", "url": "https://it.wikipedia.org/wiki?curid=2836988", "title": "Ossido di gadolinio", "text": "L'ossido di gadolinio, formula chimica Gd2O3, \u00e8 l'ossido del gadolinio.\nL'ossido di gadolinio ha 2 strutture comuni: monoclina (mS30, n. 12) e cubica (cI80, n. 206). La struttura cubica \u00e8 simile a quella dell'ossido di manganese (III). "}
{"id": "2836989", "revid": "1921292", "url": "https://it.wikipedia.org/wiki?curid=2836989", "title": "Giampiero Catone", "text": "Biografia.\nGiampiero Catone \u00e8 un commercialista, editore, giornalista e politico italiano. Membro del comitato editoriale del quotidiano \u201cLa Discussione\u201d, \u00e8 anche Direttore Responsabile del mensile \u201cComunichiamo\u201d. \nLaureato in scienze politiche presso l'Universit\u00e0 degli Studi \"Gabriele d'Annunzio\" di Chieti, si iscrive all\u2019Albo dei dottori commercialisti e dei revisori contabili. Il suo percorso professionale, iniziato in parallelo con gli studi, si arricchisce subito con diverse esperienze come consulente finanziario. Nel 1999 fa il suo ingresso nel CdA dell\u2019Universit\u00e0 San Pio V di Roma, ricoprendo anche il ruolo di docente della facolt\u00e0 di Scienze Politiche. Sono gli anni della crescita professionale e politica. Nel 2001 e nel 2004 \u00e8 rispettivamente Dirigente presso il Parlamento Europeo e presso la Presidenza del Consiglio dei Ministri\nSempre nel 2001, il suo impegno politico nei Cristiani Democratici Uniti (CDU) viene premiato con la nomina a capo della segreteria del Ministro per le Politiche Comunitarie Rocco Buttiglione. L\u2019anno successivo, dopo essere diventato giornalista pubblicista, Giampiero Catone assume il ruolo di Direttore Politico del quotidiano \u201cLa Discussione\u201d.\nDal 2009 \u00e8 proprietario della societ\u00e0 editrice del quotidiano politico \"La Discussione\".\nElezione a deputato.\nAlle elezioni politiche del 2006 viene eletto alla Camera dei Deputati nelle liste di Forza Italia e aderisce al gruppo DCA-Nuovo PSI. \nAlle elezioni politiche del 2008 viene riconfermato tra le file del Popolo della Libert\u00e0. Successivamente promuove la trasformazione dei circoli de \"La Discussione\" in un movimento interno al Popolo della Libert\u00e0. Il 23 settembre 2010, lascia il gruppo del PdL per aderire a Futuro e Libert\u00e0 per l'Italia.\nFu l'unico finiano a non firmare la sfiducia al governo Berlusconi, presentata da FLI, UDC, ApI e MpA: il 14 dicembre 2010, decide di votare la fiducia e annunci\u00f2 l'abbandono di FLI, per passare al gruppo misto. Il 5 maggio 2011 nominato sottosegretario di Stato al Ministero dell'Ambiente e della Tutela del Territorio e del Mare del Governo Berlusconi IV.\nLa nascita di Intesa Popolare.\nIn occasione delle elezioni politiche del 2013 costituisce la lista \"Intesa Popolare\", che si colloca nella coalizione di centro-destra guidata da Silvio Berlusconi; a tal proposito Catone \u00e8 ricandidato alla Camera dei Deputati come capolista nelle circoscrizioni Lazio 1, Lazio 2, Campania 1, Campania 2, Puglia e Calabria, tuttavia non viene rieletto, in quanto tale lista ottiene solamente lo 0,08% a livello nazionale e non permette di eleggere alcun deputato.\nL'adesione a Rivoluzione Cristiana.\nNel giugno del 2015 aderisce al nuovo partito di Gianfranco Rotondi \"Rivoluzione Cristiana\", soggetto politico legato a Forza Italia, divenendone coordinatore nazionale.. Conclusasi l\u2019esperienza politica, si concentra sull\u2019insegnamento e sul giornalismo.\nNegli anni successivi \u00e8 infatti docente di Economia internazionale presso l\u2019Universit\u00e0 degli Studi Link Campus di Catania, mentre dal 2019 al 2021 ha ricoperto il ruolo di Direttore Responsabile de \u201cLa Discussione\u201d. Attualmente Giampiero Catone fa parte del Comitato editoriale del quotidiano e opera in qualit\u00e0 di Direttore Responsabile per il mensile \u201cComunichiamo\u201d. \u00c8 Commendatore dell\u2019Ordine di San Gregorio Magno e Cavaliere dell\u2019Ordine del Santo Sepolcro.\nProcedimenti giudiziari.\nIl 9 maggio 2001, Catone venne arrestato assieme al fratello Massimo e ad altre dodici persone con l'accusa di associazione a delinquere finalizzata alla truffa aggravata, falso, false comunicazioni sociali e bancarotta fraudolenta pluriaggravata. Viene liberato il giorno dopo perch\u00e8 non sussistevano le condizioni della detenzione.Secondo l'accusa, Catone sarebbe stato coinvolto in due bancarotte fraudolente da 25 miliardi di lire ciascuna e nell'indebito ottenimento di 12 miliardi di lire di finanziamenti a fondo perduto, tramite presentazione di documentazione falsa. Il 23 febbraio 2012 \u00e8 stato condannato in primo grado a otto anni di reclusione per questa vicenda.La sentenza \u00e8 stata cancellata dalla Corte di Cassazione il 3 marzo del 2015.\nNel 2003, venne rinviato a giudizio anche per il fallimento della Abatec, un'industria che fabbricava macchine per pannolini. Le accuse rivoltegli riguardarono vari reati tributari, fra cui falso in bilancio e bancarotta fraudolenta. Catone \u00e8 stato assolto con formula piena per 9 dei 12 capi d'accusa, mentre i restanti 3 sono stati dichiarati prescritti."}
{"id": "2836991", "revid": "228587", "url": "https://it.wikipedia.org/wiki?curid=2836991", "title": "Rajmond Debevec", "text": "Carriera.\nVanta otto partecipazioni ininterrotte ai Giochi olimpici da a e ha conquistato una medaglia d'oro a \nFino alla dichiarazione d'indipendenza della Slovenia, avvenuta il 25 giugno 1991, ha gareggiato per i colori della Jugoslavia."}
{"id": "2837007", "revid": "122638484", "url": "https://it.wikipedia.org/wiki?curid=2837007", "title": "Episodi de I pinguini di Madagascar (prima stagione)", "text": "La prima stagione della serie animata I pinguini di Madagascar, composta da 48 episodi, \u00e8 andata in onda su Nickelodeon tra il 2008 e il 2010.\nIn Italia \u00e8 stata trasmessa da Nickelodeon in prima visione assoluta dal 7 dicembre all'11 maggio 2019.In chiaro \u00e8 stata trasmessa da italia 1 dal 21 dicembre 2009 in prima tv."}
{"id": "2837011", "revid": "1543377", "url": "https://it.wikipedia.org/wiki?curid=2837011", "title": "Zerah Colburn", "text": "Era nipote del calcolatore mentale omonimo.\nCarriera.\nSenza alcuna istruzione formale, Colburn fu un ragazzo prodigio. Appena adolescente, all'inizio del boom delle ferrovie, trov\u00f2 lavoro a Lowell (Massachusetts) come apprendista nella redazione di bozze della Lowell Machine Shops dove prendevano forma le prime locomotive a vapore statunitensi.\nMentre faceva esperienza nel campo della costruzione di locomotive, Colburn scrisse il suo primo libro \"The Throttle Lever\". Impostato come una introduzione alla locomotiva a vapore, questo libro divenne un testo fondamentale negli U.S.A., guadagnando a Colburn fama nell'editoria tecnica e fra i costruttori e operatori delle ferrovie americane.\nTra il 1854 e il 1858, Colburn progett\u00f2 locomotive in prima persona o come partner di importanti industrie, tra cui: Baldwin Locomotive Works, Tredegar Locomotive Works - una divisione della Tredegar Iron Works di Richmond (Virginia), Rogers Locomotive Works, e la New Jersey Locomotive and Machine Company.\nNel 1853 entr\u00f2 a far parte della redazione del \"American Railroad Journal\" la principale pubblicazione americana specializzata in tema ferroviario. Colburn, che aveva un temperamento focoso, lasci\u00f2 questo giornale dopo una controversia col redattore capo, Henry Varnom Poor, e pubblic\u00f2 un suo settimanale- the \"Railroad Advocate\".\nQuesta pubblicazione fece aumentare l'influenza di Colburn nel settore e apr\u00ec la strada ad una collaborazione con un coetaneo e collega - Alexander Lyman Holley. La collaborazione fra i due miglior\u00f2 la qualit\u00e0 del settimanale, ma l'inquieto Colburn cedette la met\u00e0 della propriet\u00e0 ad Holley, quindi si diresse verso il West per avviare un investimento in una segheria e successivamente cerc\u00f2 di vendere fasce di rotolamento per le ruote delle locomotive.\nAl ritorno da un viaggio in Inghilterra come inviato del \"Advocate\", Colburn e Holley ripubblicarono la rivista \"Advocate\" con il titolo \"American Engineer\".\nLa crisi finanziaria del 1857 negli Stati Uniti li costrinse a chiudere il giornale. Colburn e Holley ritornarono in Inghilterra con lo scopo di redigere un rapporto sul perch\u00e9 del successo delle ferrovie in Europa. I due sembravano una coppia di spie industriali, pronto a far incursioni negli stabilimenti e negli impianti ferrociari di Gran Bretagna ed Europa, pronti a prendere nota di tutto per conto dei loro committenti americani.\nIl rapporto fu un successo, ma Colburn dal 1858 ritorn\u00f2 in Inghilterra avendo accettato l'incarico di redattore capo del settimanale \"The Engineer\", la pi\u00f9 famosa rivista specializzata. Questo incarico consent\u00ec a Colburn di fare amicizia con i soci degli Ordini degli Ingegneri Civili e Meccanici e divenirne socio di entrambe le istituzioni. \u00c8 quasi certo che, mentre era a Londra, Colburn abbia incontrato Isambard Kingdom Brunel.\nNel 1864, purtroppo, Colburn fu estromesso dalla direzione di \"The Engineer\" a seguito del coinvolgimento personale in uno scandalo. Riprese a svolgere consulenza ingegneristica e inizi\u00f2 la stesura di un'opera in due volumi in materia di costruzione di locomotive, un'opera che l'avrebbe per sempre classificato come un ingegnere di primaria importanza. Quest'opera, \"Locomotive Engineering and the mechanism of railways\", fu pubblicata postuma nel 1871, un anno dopo la sua morte, a cura di un intimo amico di Colburn, il ben noto ingegnere ferroviario Daniel Kinnear Clark.\nNel 1866, Colburn fond\u00f2 a Londra la rivista \"Engineering\" in diretta concorrenza con la rivale \"The Engineer\", utilizzando i fondi forniti da Henry Bessemer, l'ingegnere e inventore inglese noto soprattutto per il processo Bessemer per la produzione di acciaio. \"Engineering\" consegu\u00ec un immediato successo e presto super\u00f2 \"The Engineer\", per lo stile di scrittura di Colburn e per l'ampia conoscenza specialistica messa a disposizione dei lettori.\nVita privata.\nNel 1853, Colburn spos\u00f2 Adelaide Felicita Driggs, di 12 anni pi\u00f9 anziana di lui. Ebbereo una figlia, Sarah Pearl. A seguito del suo prolungato risiedere in Inghilterra, Colburn spos\u00f2 l'inglese Elizabeth Suzanna Browning nel 1864 incorrendo nello stato di bigamia, per questo venne allontanato dalla redazione di \"The Engineer\".\nColburn percorse una carriera fulminea, era un uomo inquieto, di intelligenza acuta e di sentimenti irruenti. Nell'arco della sua breve vita fu capace di metter su grandi imprese e grandi amicizie e con la stessa abilit\u00e0 di buttarle furiosamente gi\u00f9. Fu in Inghilterra che per questo suo carattere Colburn venne definito \"The spirit of darkness\" (lo spirito delle tenebre).\nIn ultima analisi il lavoro oltre ogni misura, la dipendenza dal laudano e dall'alcool, cos\u00ec come una infelice gestione finanziaria furono a monte della sua misera fine. Una volta rientrato negli Stati Uniti a Belmont, Massachusetts, Colburn vene letteralmente ripudiato da sua moglie Adelaide e da sua figlia Sarah. Quest'ultimo affronto lo spinse al suicidio all'et\u00e0 di 38 anni. Egli fu trovato in fin di vita con in mano una pistola Derringer da due ragazzi che portavano a spasso il loro cane nel Tudor's Pear Orchard di Belmont.\nRetaggio.\nColburn scrisse molto e con ottimo stile; tutti i suoi contemporanei hanno testimoniato del modo in cui sapeva aggiungere al puro e semplice stile giornalistico conoscenza e giudizio. I suoi libri e articoli servirono a veicolare fra l'opinione pubblica la tecnologia dei suoi tempi. Colburn fu certamente il primo giornalista professionista specializzato in ingegneria, secondo il significato che oggi diamo a tale definizione.\nIl biografo Mortimer, anch'egli redattore capo di \"The Engineer\" negli anni '970, ebbe a dire di Colburn:\"Mi \u00e8 capitato qualcosa di inquietante quando ho diretto la rivista \"The Engineer\", a volte mi \u00e8 parso che la sua ombra fosse alle mie spalle. Era un uomo pieno di difetti, ma un grande giornalista. Ha vissuto la sua vita come se fosse una storia infernale- e lo fu per davvero."}
{"id": "2837016", "revid": "124964626", "url": "https://it.wikipedia.org/wiki?curid=2837016", "title": "Erberto IV di Vermandois", "text": "Origine.\nErberto, secondo il documento n\u00b0 30 del \"The cartulary and charters of Notre-Dame of Hombli\u00e8res\" era figlio del Conte di Vermandois, Ottone I e di Pavia, i cui ascendenti erano sconosciuti.Ottone I di Vermandois, secondo il documento n\u00b016, datato 980, delle \"Chartes de l'abbaye de Montierender\", era figlio del conte di Vermandois, Erberto III e secondo il documento n\u00b0 30 del \"The cartulary and charters of Notre-Dame of Hombli\u00e8res\" era figlio di Ermengarda, che secondo la \"Chronique de Saint-B\u00e9nigne\" era la figlia del conte Renard de Bar-sur-Seine.\nBiografia.\nL'anno della morte di suo padre, Ottone I, ci viene fornita dal documento n\u00b0 30 del \"The cartulary and charters of Notre-Dame of Hombli\u00e8res\", che fu redatto dopo la morte di Ottone, nel 1045, mentre il giorno della morte di Ottone (\"Ob...Otto comes\"), ci viene confermato dal \"Obituaires de Sens Tome I.1, Abbaye de Saint-Denis\", ed \u00e8 il 25 maggio (VIII Kal Junii).Erberto, essendo il figlio primogenito, gli succedette, come Erberto IV.\n\u00c8 citato in occasione della consacrazione di re Filippo I di Francia, avvenuta nel 1059.\nNel 1076, Erberto, con due documenti del \"Regestum veterum charta\", fece una donazione alla chiesa di Saint-Prix.\nNel 1075, il re di Francia, Filippo I, aveva iniziato ad espropriare i possedimenti del giovane Conte del Vexin e di Valois, Simone, che era fratello della moglie di Erberto, che per due anni, cerc\u00f2 di resistere, combattendo, ma nel 1077, dopo essere stato privato del Vexin, Simone, dovette chiedere la pace, e si ritir\u00f2 a vita monastica, lasciando la contea di Valois alla sorella, Adelaide del Vexim ed a Erberto.\nErberto IV mor\u00ec nel 1180 e gli succedette il figlio maschio, Oddone I detto \"l\u2019Insens\u00e9\", che secondo il \"De Genere Comitum Flandrensium, Not\u00e6 Parisienses\" era (\"Odoni fatuo\") sciocco.\nMatrimonio e discendenza.\nErberto, come risulta dagli \"Acta Sanctorum, September, tomus VIII\", aveva sposato Adelaide del Vexim, che secondo la \"Chronica Albrici Monachi Trium Fontium\", era figlia di Rodolfo IV di Vexin e di Adele di Bar-sur-Aube. Nel 1077, assieme ad Erberto divenne contessa di Valois, dopo che il fratello, Simone, aveva ceduto il Vexin a Filippo I di Francia. Erberto IV da Adelaide ebbe due figli:"}
{"id": "2837017", "revid": "110157", "url": "https://it.wikipedia.org/wiki?curid=2837017", "title": "Chiesa di Santa Maria della Purit\u00e0 (Nard\u00f2)", "text": "La chiesa di Santa Maria della Purit\u00e0 \u00e8 una chiesa del centro storico di Nard\u00f2, in provincia di Lecce. \nDescrizione.\nEdificata per volont\u00e0 del nobile vescovo Antonio Sanfelice (1708-1736), unitamente all'attiguo istituto per l'educazione delle giovani fanciulle a rischio, fu realizzata tra il 1710 e il 1724 secondo i disegni e i modelli dell'architetto Ferdinando Sanfelice, fratello del vescovo e allievo di Francesco Solimena, e ad oggi \u00e8 uno dei pochi edifici religiosi ancora esistenti realizzati dall'architetto napoletano. L'edificio religioso fu consacrato dallo stesso vescovo il 15 gennaio 1722.\nLa facciata, di ispirazione borrominiana, \u00e8 modulata dalla alternanza di superfici concave e convesse, enfatizzate da modanature, ed \u00e8 ricca di elementi decorativi tratti dal repertorio napoletano dell'epoca.L'interno si sviluppa su una pianta a croce greca, con bracci molto corti, evidenziati da quattro paraste, che incorniciano tre cappelloni, voltati a botte e decorati con esuberanti motivi a stucco. Nel braccio centrale si trova l'altare maggiore in marmo policromo, sulla cui parete retrostante si trova la tela raffigurante la \"Madonna tra santi\", opera dello stesso Ferdinando Sanfelice. Ai piedi dell'altare si trova la sepoltura del vescovo Sanfelice, fondatore del complesso monumentale. Gli altri due bracci ospitavano, rispettivamente, a destra l'altare policromo dedicato a san Nicola e a sinistra quello dedicato a san Gennaro: oggi restano solo le due tele ad olio raffiguranti \"San Nicola tra santi\" e il \"Martirio di san Gennaro\", opere dello stesso architetto.La volta che copre la parte centrale della chiesa \u00e8 una vela intersecata da due costoloni a tutto sestoche, originandosi dalle paraste, si tagliano ad angolo retto in chiave: nelle quattro lunette risultanti sono allocate altrettante finestre mistilinee."}
{"id": "2837019", "revid": "709565", "url": "https://it.wikipedia.org/wiki?curid=2837019", "title": "Ferro Lad", "text": "Ferro Lad \u00e8 un personaggio immaginario, un supereroe dei fumetti, membro della Legione dei Super-Eroi del XXX secolo nell'Universo DC. Il suo alter ego \u00e8 Andrew Nolan. \u00c8 conosciuto nella continuit\u00e0 DC semplicemente come Ferro.\nStoria editoriale.\nQuando Jim Shooter cre\u00f2 il personaggio, lo immagin\u00f2 come un afro-americano, ma l'editore Mort Weisinger respinse l'idea, palesando il rischio di, \u00abperdere la distribuzione nel sud\u00bb.\nQuesto fu il motivo per cui Shooter lo scelse per morire nella storia del Mangiatore di Sole. \u00abFerro Lad, lo uccisi, perch\u00e9 lo volevo di colore, ma Mort si oppose. Cos\u00ec dissi, \"Bene. Lo vedremo. Ho avuto questa idea per una storia, e qualcuno avrebbe dovuto morire... Ah-Ha! Lui!\" Cos\u00ec, teoricamente, lo feci fuori perch\u00e9 non potevo fare ci\u00f2 che volevo con lui.\u00bb.\nNel 2009, usc\u00ec \"The Life and Death of Ferro Lad\", un fumetto con copertina rigida che collezionava tutte le avventure del Ferro Lad della Silver Age.\nBiografia del personaggio.\nSilver Age.\nAndrew Nolan \u00e8 un metaumano con il potere di trasformare il proprio corpo in ferro vivente. Ha un fratello gemello di nome Douglas dotato dello stesso potere. Entrambi hanno un viso deformato quale effetto collaterale della mutazione che don\u00f2 ai ragazzi i loro poteri, cos\u00ec entrambi indossano una maschera di ferro. Comparve per la prima volta in \"Adventure Comics\" n. 1 del luglio 1966. Si un\u00ec nello stesso momento della Principessa Projectra, di Karate Kid e Nemesis Kid.\nFerro Lad, divenne per un breve periodo un Legionario, quando venne ucciso mentre distruggeva un Mangiatore di Soli con una bomba in \"Adventure Comics\" n. 353. Il suo sacrificio per la salvezza della galassia lo rese leggendario, nonostante la sua breve carriera supereroica tra i Legionari.\nMolti anni dopo, durante la \"Five Year Gap\", dopo la Guerra della Magia, la Terra cadde sotto il controllo ad infiltrazione dei Dominatori, ritirandosi dai Pianeti Uniti. Qualche tempo dopo, i membri dei Dominatori, altamente classificati come \"Batch SW6\", evasero dalla prigione. In origine, i Batch SW6 comparvero come un gruppo di cloni dei Legionari, creati da campioni raccolti prima della morte di Ferro, dal mangiatore di Soli. Successivamente, si scopr\u00ec che erano duplicati tempo-paradossali, altrettanto legittimi, quanto le loro controparti pi\u00f9 grandi. Dopo che la Terra fu distrutta in un disastro reminiscente della distruzione di Krypton di oltre un milione di anni prima, le poche dozzine di citt\u00e0 e di cittadini che sopravvissero ricostituirono il loro mondo come la Nuova Terra. I Legionari SW6 rimasero con loro, e la loro versione di Ferro Lad abbrevi\u00f2 il suo nome in \"Ferro\".\nPost-\"Ora Zero\".\nNella continuit\u00e0 post-\"Ora zero\", Andrew \u00e8 conosciuto come Ferro e proviene dalla Terra del XX secolo.\nNato nel XX secolo, Andrew Nolan ed il suo gemello, Douglas, erano figli di una famosa attrice, Nancy Nolan, che li abbandon\u00f2 a causa della loro deformit\u00e0 facciale.\nLasciati in custodia ad uno scienziato senza scrupoli di nome \"Doc 30\", Andrew fugg\u00ec, mentre Douglas rimase indietro. Mentre la Terra stava morendo a causa dell'estinzione del Sole nella cosiddetta \"Final Night\", aiut\u00f2 per la prima volta Perry White, determinato a fare s\u00ec che il Daily Planet non mancasse neanche un giorno di consegna, quindi si un\u00ec alla Legione dei Super-Eroi. Questo gruppo si un\u00ec a dozzine di altri supereroi con il fine di salvare la Terra. Ferro giunse vicino al limite del sacrificio per fermare, all'ultimo momento, un Mangiatore di Soli, ma venne salvato da Hal Jordan, che al momento possedeva l'identit\u00e0 e i poteri di Parallax. Fu poi Jordan a sacrificarsi per ridare energia al sole. Ferro rimase con il gruppo, sebbene prima gli avessero confessato che provenivano dal XXX secolo.\nQuando la Legione riusc\u00ec a ritornare al suo tempo, Ferro and\u00f2 con il gruppo, serv\u00ec con loro, finch\u00e9 la maggior parte si perse in una fenditura, i superstiti decisero di sciogliere la Legione. Dopo questo fatto, si rec\u00f2 insieme a Karate Kid in un monastero sul pianeta Steeple, un pianeta accessibile solo per un breve periodo ogni dieci anni, prima che l'influenza periodica di un buco nero ne impedisca l'entrata. Mentre si trovava su Steeple, Ferro impar\u00f2 a convivere con la propria deformit\u00e0, ma fu selvaggiamente picchiato da un prigioniero evaso. Mentre i monaci riuscirono a salvargli la vita, rimase intrappolato nella sua forma ferrosa, con l'elmo fuso al suo corpo. Apparentemente, sia lui che Karate Kid rimasero intrappolati sul pianeta per dieci anni. Brainiac 5 riusc\u00ec ad utilizzare la tecnologia Treshold, acquisita nel suo tempo passato, per cercare di aprire un varco per arrivare su Steeple, ma, prima che qualcuno potesse utilizzarla, lui, insieme alla Legione e molti altri pianeti furono rintracciati da Universo. Sensor e Shikari furono costretti ad utilizzare un collegamento instabile verso Steeple per fuggire, cos\u00ec i quattro riuscirono a liberare Saturn Girl, che, con l'aiuto del figlio di Apparizione ed Ultra Boy, Cub, riuscirono a sconfiggere Universo, mentre Ferro e Karate Kid si riunirono al gruppo.\nThe Lightning Saga.\nGli eventi della miniserie \"Crisi infinita\" ricostituirono un'analogia simile alla Legione pre-\"Crisis\" alla \"continuity\" corrente, come visto nella storia \"The Lightning Saga\" in \"Justice League of America\" e \"Justice Society of America\", ed nella storia \"Superman e la Legione dei Super-Eroi\" in \"Action Comics\". Andrew fu descritto come membro di questa versione della Legione in \"Justice Society of America\" vol. 3 n. 5 (giugno 2007), e in \"Action Comics\" n. 858 (tardo dicembre 2007). Tuttavia, questa incarnazione della Legione condivise tutta la storia della Legione originale fino agli eventi di \"Crisi sulle Terre infinite\". Quindi, questa versione di Andrew fu presumibilmente deceduta.\nVersioni alternative.\nIn \"Legion of Super-Heroes\" vol. 2 n. 300, un universo alternativo fu intravisto dal fratello di Andrew. Qui, fu mostrato che, poco dopo la morte di Andrew contro il Mangiatore di Soli, Duglas divenne il secondo Ferro Lad.\nAltri media.\nFerro Lad comparve per la prima volta nell'episodio \"Chain of Command\", della serie animata \"Legion of Super Heroes\". In questo episodio, assistette Cosmic Boy, che recentemente torn\u00f2 nella Legione, per aiutarlo a salvare il pianeta di Lightning Lad. Ispirata alla storia originale, si sacrific\u00f2 per distruggere il Mangiatore di Soli, poco dopo essersi unito alla Legione. Nell'ultimo episodio della stagione dal titolo \"Subndown\", su di un pezzo di roccia fluttuante, dopo la distruzione del Mangiatore di Soli, mostr\u00f2 il corpo di Ferro Lad rannicchiato in una palla. Fu mostrato come il funerale di Ferro Lad."}
{"id": "2837021", "revid": "481666", "url": "https://it.wikipedia.org/wiki?curid=2837021", "title": "Paris (film 1926)", "text": "Paris \u00e8 un film del 1926 diretto da Edmund Goulding e interpretato da Joan Crawford e da Charles Ray. \u00c8 uno dei tanti film di quel periodo che descrivono Parigi come la citt\u00e0 del peccato, popolata di prostitute, con amanti gelosi armati di coltello e giovani milionari statunitensi depredati dai delinquenti parigini.\nTrama.\nJerry, un giovane milionario americano, si trova a Parigi per un viaggio di piacere. Per conoscere tutta la citt\u00e0, si reca al Birdcage Caf\u00e9, un luogo malfamato frequentato da \"apache\" di cui ha tanto sentito parlare. L\u00ec, incontra una ragazza ma provoca anche l'ira gelosa del \"Gatto\" che accoltella il rivale. Soccorso dalla ragazza, Jerry viene ospitato da lei a casa sua. Il \"Gatto\", che \u00e8 ricercato dalla polizia, viene persuaso dalla giovane a costituirsi. Jerry si innamora della ragazza, e la fornisce di denaro e abiti. Ma la ragazza rifiuta di sposarlo, dicendogli che lui non pu\u00f2 comperare l'amore. Quando il \"Gatto\" esce di prigione, viene a sapere della relazione tra la fidanzata e Jerry: quando la rivede, tenta di ucciderla. Jerry arriva appena in tempo per salvarla: i due uomini lottano, mentre la ragazza resta svenuta a terra. Quando si risveglia, grida, riferendosi al \"Gatto\": \"Io lo amo\". I due innamorati si riuniscono e Jerry resta solo.\nProduzione.\nIl film venne prodotto dalla MGM e signific\u00f2 per Joan Crawford un avanzamento in un ruolo da protagonista. Lo studio sperava, attraverso questa nuova collaborazione tra Crawford e Goulding, di rinnovare il successo di \"Sally, Irene and Mary\".\nDistribuzione.\nDistribuito dalla Metro Goldwyn Mayer, il film usc\u00ec nelle sale degli Stati Uniti il 24 maggio 1926. \u00c8 conosciuto anche con il titolo \"Shadows of Paris\".\nData di uscita.\ndata di uscita\nIn Grecia venne distribuito con il titolo \"To beguin mias Parisinis\""}
{"id": "2837022", "revid": "1185701", "url": "https://it.wikipedia.org/wiki?curid=2837022", "title": "Helmut Fath", "text": "Carriera.\nNato in un borgo del Baden-W\u00fcrttemberg, dopo le scuole elementari frequent\u00f2 un corso di meccanica all'Istituto Kaiser Wilhelm di Heidelberg. Nel 1948 inizi\u00f2 a correre nei sidecar, aggiogando un carrozzino ad una BMW; la sua prima vittoria fu nel 1952, a Lorsch.\nNel 1954 Fath ottenne la licenza internazionale, e l'anno successivo esord\u00ec nel Motomondiale. Il primo podio fu al GP di Germania 1956, terminato al terzo posto in coppia con Emil Ohr. Quell'anno il tedesco fu ottavo nel Mondiale e primo tra i privati. Dalla stagione '58 Fath ottenne dalla BMW una fornitura di motori \"Rennsport\" bicilindrici boxer, grazie ai quali fu terzo a fine stagione (con Fritz Rudolf come passeggero) e quinto la stagione seguente.\nIl 1960 fu l'anno della consacrazione di Fath a campione del Mondo, con quattro vittorie (Francia, Tourist Trophy, Belgio e Germania Ovest) ottenute insieme ad Alfred Wohlgemuth, suo passeggero dall'anno prima. Il 1961 vedeva la coppia tedesca come favorita per il titolo, ma dopo aver vinto la gara inaugurale in Spagna, durante una gara non iridata al N\u00fcrburgring ebbe un incidente nel quale Wohlgemuth mor\u00ec sul colpo e Fath fu gravemente ferito.\nIn seguito all'incidente Fath vendette tutto il suo materiale, e non torn\u00f2 alle corse fino al 1966, quando si present\u00f2 al GP della Germania Ovest, ad Hockenheim, con un sidecar costruito totalmente da lui, sia per quanto riguardava il telaio che per il motore, un quattro cilindri in linea bialbero battezzato URS, dalla sua citt\u00e0 natale. Il debutto del nuovo motore fu poco fortunato (ritiro dopo tre giri). Lo sviluppo del nuovo motore dur\u00f2 per tutta la stagione '67, anche in una versione \"sciolta\", la quale and\u00f2 per la prima volta a punti al GP dell'Ulster di quell'anno, con in sella il britannico John Blanchard.\nNel 1968 il nuovo motore port\u00f2 di nuovo Fath (accompagnato da Wolfgang Kalauch) all'iride, con tre vittorie. Per la prima volta nella storia del Mondiale, un pilota port\u00f2 alla vittoria un mezzo di sua concezione. Oltre al Campionato del Mondo, Fath vinse anche il campionato tedesco (come gi\u00e0 nel '60). Nel 1969 Fath potrebbe ripetersi, ma un nuovo incidente durante una gara internazionale a Keimola glielo impedir\u00e0. Ritiratosi dalle corse nel 1970, Fath si metter\u00e0 in societ\u00e0 con Friedl M\u00fcnch, piccolo costruttore tedesco noto per la \"Mammut\", motocicletta spinta da un motore automobilistico NSU.\nSciolta la societ\u00e0 con M\u00fcnch, Fath si dedic\u00f2 all'attivit\u00e0 di preparatore di motori a due tempi. Tra i suoi primi clienti vi fu Phil Read, che con una Yamaha TD preparata da Fath vinse il titolo 1971 della 250. Nel 1974 Fath present\u00f2 un nuovo motore, un quattro cilindri boxer due tempi, il quale ottenne diverse vittorie con Werner Schw\u00e4rzel nel biennio 1977-1978. Dopo quest'esperienza torn\u00f2 all'attivit\u00e0 di elaboratore, seguendo, tra gli altri, Reinhold Roth, Martin Wimmer e Jochen Schmid.\nFath mor\u00ec di cancro nel 1993, a 64 anni."}
{"id": "2837023", "revid": "287204", "url": "https://it.wikipedia.org/wiki?curid=2837023", "title": "Torneo di Wimbledon 1947", "text": "Il Torneo di Wimbledon 1947 \u00e8 stata la 61\u00aa edizione del Torneo di Wimbledon e terza prova stagionale dello Slam per il 1947.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Jack Kramer\nche ha sconfitto in finale in 3 set il connazionale Tom Brown col punteggio di 6-1 6-3 6-2.\nNel singolare femminile si \u00e8 imposta la statunitense Margaret Osborne duPont che ha battuto in finale in 2 set la connazionale Doris Hart.\nNel doppio maschile hanno trionfato Bob Falkenburg e Jack Kramer, \nil doppio femminile \u00e8 stato vinto dalla coppia formata da Doris Hart e Patricia Todd e \nnel doppio misto hanno vinto Louise Brough con John Bromwich.\nRisultati.\nSingolare maschile.\n Jack Kramer ha battuto in finale Tom Brown 6-1 6-3 6-2\nSingolare femminile.\n Margaret Osborne duPont ha battuto in finale Doris Hart 6-2, 6-4\nDoppio maschile.\n Bob Falkenburg / Jack Kramer hanno battuto in finale Tony Mottram / Bill Sidwell 8-6, 6-3, 6-3\nDoppio femminile.\n Doris Hart / Patricia Todd hanno battuto in finale Louise Brough / Margaret Osborne 3-6, 6-4, 7-5\nDoppio misto.\n Louise Brough / John Bromwich hanno battuto in finale Nancye Wynne Bolton / Colin Long 1-6, 6-4, 6-2"}
{"id": "2837031", "revid": "226458", "url": "https://it.wikipedia.org/wiki?curid=2837031", "title": "Outgroup", "text": "Nella cladistica, un outgroup \u00e8 un gruppo monofiletico di organismi utile come riferimento nella determinazione di relazioni evoluzionarie tra altri gruppi monofiletici.\nIl concetto di outgroup si pu\u00f2 estendere anche all'evoluzione di geni e proteine. Si suppone che un outgroup (A), per essere tale, sia abbastanza strettamente imparentato con gli altri gruppi (B e C), ma meno strettamente di quanto non lo siano gli altri gruppi (B e C) tra di loro. Dal punto di vista evoluzionistico l'outgroup, che sia una specie, un gene o una proteina, si \u00e8 differenziato in tempi pi\u00f9 antichi rispetto agli altri gruppi.\nAlcuni esempi di specie animali:\nAlcuni esempi di geni/proteine:\nUn'analisi genica che \u00e8 possibile svolgere grazie ad un outgroup \u00e8 il \"relative rate test\": lo scopo di questa ricerca \u00e8 determinare se il tasso di sostituzione nucleotidica, cio\u00e8 la velocit\u00e0 con cui una mutazione compare e viene fissata in una popolazione, \u00e8 costante nelle due differenti linee evolutive che dall'antenato comune (Z) hanno portato a (B) e (C). Una variazione di questo tasso, per mutazioni considerate neutrali, \u00e8 sintomo di cambiamenti nei fattori evolutivi: come ad esempio la perdita di funzione o l'evoluzione adattativa. Questi effetti sono misurabili confrontando il numero di sostituzioni tra (A) e (B) e tra (A) e (C), se questi due valori sono simili o uguali il tasso di sostituzione nucleotidica \u00e8 invariato nelle due linee evolutive, se differiscono significativamente \u00e8 probabile che il tasso abbia subito un'alterazione in una delle due linee."}
{"id": "2837032", "revid": "287204", "url": "https://it.wikipedia.org/wiki?curid=2837032", "title": "Torneo di Wimbledon 1946", "text": "Il Torneo di Wimbledon 1946 \u00e8 stata la 60\u00aa edizione del Torneo di Wimbledon e terza prova stagionale dello Slam per il 1946. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il francese Yvon Petra che ha sconfitto in finale in 5 set l'australiano Geoff Brown col punteggio di 6-2 6-4 7-9 5-7 6-4. Nel singolare femminile si \u00e8 imposta la statunitense Pauline Betz Addie che ha battuto in finale in 2 set la connazionale Louise Brough Clapp. Nel doppio maschile hanno trionfato Tom Brown e Jack Kramer, il doppio femminile \u00e8 stato vinto dalla coppia formata da Louise Brough e Margaret Osborne e nel doppio misto hanno vinto Louise Brough con Tom Brown.\nRisultati.\nSingolare maschile.\n Yvon Petra ha battuto in finale Geoff Brown 6-2 6-4 7-9 5-7 6-4\nSingolare femminile.\n Pauline Betz Addie ha battuto in finale Louise Brough Clapp 6-2, 6-4\nDoppio maschile.\n Tom Brown / Jack Kramer hanno battuto in finale Geoff Brown / Dinny Pails 6-4, 6-4, 6-2\nDoppio femminile.\n Louise Brough / Margaret Osborne hanno battuto in finale Pauline Betz / Doris Hart 6-3, 2-6, 6-3\nDoppio misto.\n Louise Brough / Tom Brown hanno battuto in finale Dorothy Cheney / Geoff Brown 6-4, 6-4"}
{"id": "2837034", "revid": "124123", "url": "https://it.wikipedia.org/wiki?curid=2837034", "title": "Albano Pera", "text": ""}
{"id": "2837036", "revid": "585241", "url": "https://it.wikipedia.org/wiki?curid=2837036", "title": "Pontificale di San Vigilio", "text": "Il pontificale di San Vigilio \u00e8 una solenne concelebrazione eucaristica che si svolge nella cattedrale di Trento il 26 giugno di ogni anno alle ore 10, giorno del patrono dell'arcidiocesi, il vescovo e martire Vigilio. La Messa si svolge con il rito del Pontificale Romano ed \u00e8 preceduta da una solenne processione che si snoda lungo le vie del centro storico di Trento.\nPer diversi anni il 26 giugno coincideva con il giorno delle ordinazioni presbiterali. Tuttavia, a partire dal 2001 \u2013 in occasione delle celebrazioni del XVI centenario della morte di Vigilio (avvenuta intorno all'anno 400 d.C.) \u2013 la consacrazione dei nuovi presbiteri \u00e8 stata anticipata al sabato antecedente la solennit\u00e0 del patrono.\nDal 2001 al 2015 il pontificale \u00e8 stato presieduto da un prelato avente legami pi\u00f9 o meno profondi con la terra trentina. Dal 2016 la concelebrazione \u00e8 tornata ad essere presieduta dall'arcivescovo di Trento, mons. Lauro Tisi.\nPontificali degli ultimi anni.\nDi seguito l'elenco dei cardinali, arcivescovi e vescovi che, dal 2001 al 2015, hanno presieduto il pontificale:"}
{"id": "2837044", "revid": "287204", "url": "https://it.wikipedia.org/wiki?curid=2837044", "title": "Emile Gumbs", "text": "Biografia.\nHa ricoperto la carica di capo del governo dal 1\u00ba febbraio 1977 al maggio 1980 e successivamente dal 12 marzo 1984 al 16 marzo 1994. Ha fatto parte della \"House of Assembly\" per 27 anni come delegato eletto nel distretto di Road North. Nel 1980 \u00e8 stato uno dei creatori dell'Anguilla National Alliance (ANA), partito nato da una scissione del People's Progressive Party (PPP) di Ronald Webster. Il partito \u00e8 poi confluito nel 1999 nella coalizione denominata Anguilla United Front.\nNel 1994 ha ricevuto il rango di \"Knight Bachelor\" dalla regina Elisabetta II del Regno Unito. \u00c8 stato uno dei fondatori dell'Anguilla Comunity Foundation, una fondazione impegnata nel raccogliere fondi per opere sociali, di cui \u00e8 attualmente vicepresidente."}
{"id": "2837048", "revid": "1345938", "url": "https://it.wikipedia.org/wiki?curid=2837048", "title": "Costituzioni di Clarendon", "text": "Le Costituzioni di Clarendon erano un insieme di procedure giuridiche promulgate dal re Enrico II d'Inghilterra il 30 gennaio 1164. Composte da sedici articoli, esse rappresentano un tentativo da parte del sovrano di limitare i privilegi ecclesiastici e di controllare il potere delle corti della Chiesa cattolica e l'estesa autorit\u00e0 del papa in Inghilterra. Nelle condizioni di anarchia in cui era precipitato il regno con il predecessore di Enrico II, Stefano, la Chiesa aveva esteso la sua giurisdizione nel vuoto. Le Costituzioni erano finalizzate a far ritornare il sistema giudiziario osservato durante il regno di Enrico I (1110-1135). Tuttavia, di fatto, queste erano una parte della pi\u00f9 larga espansione della giurisdizione del re nelle leggi civili ed ecclesiastiche, che furono il definitivo aspetto del suo regno.\nIl primo obiettivo delle Costituzioni era occuparsi del controverso problema del \"clero criminale\", ossia il clero che aveva commesso un grave crimine, ma che aveva evitato ripercussioni legali attraverso il \"beneficio del clero\", messo in pratica dalle corti ecclesiastiche. Queste, differentemente dalle corti reali, erano ovviamente pi\u00f9 fedeli al clero. Se si verificava un caso di omicidio commesso da un prete, di solito il processo finiva con la semplice sospensione e privazione della carica sacerdotale. In una corte reale l'omicidio era punito con la mutilazione o addirittura la condanna a morte."}
{"id": "2837049", "revid": "287204", "url": "https://it.wikipedia.org/wiki?curid=2837049", "title": "Torneo di Wimbledon 1939", "text": "Il Torneo di Wimbledon 1939 \u00e8 stata la 59\u00aa edizione del Torneo di Wimbledon e terza prova stagionale dello Slam per il 1939. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile lo statunitense Bobby Riggs che ha sconfitto in finale in 5 set il connazionale Elwood Cooke col punteggio di 2-6 8-6 3-6 6-3 6-2. Nel singolare femminile si \u00e8 imposta la statunitense Alice Marble che ha battuto in finale in 2 set la britannica Kay Stammers Bullitt.Nel doppio maschile hanno trionfato Elwood Cooke e Bobby Riggs, il doppio femminile \u00e8 stato vinto dalla coppia formata da Sarah Fabyan e Alice Marble e nel doppio misto hanno vinto Alice Marble con Bobby Riggs.\nRisultati.\nSingolare maschile.\n Bobby Riggs ha battuto in finale Elwood Cooke 2-6 8-6 3-6 6-3 6-2\nSingolare femminile.\n Alice Marble ha battuto in finale Kay Stammers Bullitt 6-2, 6-0\nDoppio maschile.\n Elwood Cooke / Bobby Riggs hanno battuto in finale Charles Hare / Frank Wilde 6-3, 3-6, 6-3, 9-7\nDoppio femminile.\n Sarah Fabyan / Alice Marble hanno battuto in finale Helen Hull Jacobs / Billie Yorke 6-1, 6-0\nDoppio misto.\n Alice Marble / Bobby Riggs hanno battuto in finale Nancy Brown / Frank Wilde 9-7, 6-1"}
{"id": "2837052", "revid": "2219966", "url": "https://it.wikipedia.org/wiki?curid=2837052", "title": "Cavallino (Italia)", "text": "Cavallino (\"Ca\u1e0d\u1e0drinu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento, a sud di Lecce, con il cui territorio confina, \u00e8 un importante centro messapico di cui conserva numerose testimonianze archeologiche. Comprende la frazione di Castromediano, completamente conurbata con la citt\u00e0 di Lecce.\nGeografia fisica.\nTerritorio.\nIl centro urbano di Cavallino dista circa 7\u00a0km dal centro della citt\u00e0 capoluogo, mentre la frazione di Castromediano \u00e8 completamente inglobata nel tessuto urbanistico della stessa citt\u00e0 di Lecce. Il territorio del comune, che occupa una superficie di 22,34\u00a0km\u00b2 nella parte settentrionale della provincia, presenta una morfologia pianeggiante; la sede comunale \u00e8 posta a , l'altezza minima \u00e8 di 32 metri mentre l'altezza massima raggiunge gli 86\u00a0m s.l.m.\nIl territorio comunale confina a nord con il comune di Lecce, ad est con il comune di Lizzanello, a sud con i comuni di Caprarica di Lecce e San Donato di Lecce e ad ovest con il comune di San Cesario di Lecce.\nClima.\nDal punto di vista meteorologico Cavallino rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.\nFacendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nL'origine del nome \u00e8 assai incerta e diverse sono le ipotesi al riguardo. Un'ipotesi fa derivare il toponimo dal termine latino \"caballus\", \"caballinus\" (diminutivo), supponendo che nella zona vi fosse un distaccamento di cavalleria romana. Lo stesso stemma comunale raffigura un cavallo bianco. Tuttavia il cavallo dell'esercito era chiamato dai romani \"equus\" e non \"caballus\", che era invece il cavallo da lavoro.\nUn'altra ipotesi, pi\u00f9 accettata, farebbe derivare il toponimo dalla radice greca \"k\u00e0bas\", che indica un corpo di vigilanti per la riscossione del dazio. In alcuni antichi documenti il paese \u00e8 indicato con il nome di Caballino.\nStoria.\nIl territorio di Cavallino fu abitato sin dall'Et\u00e0 del Bronzo. Fu un importante centro messapico, sorto su un precedente insediamento indigeno del X secolo a.C., il quale raggiunse il massimo splendore nel VI secolo a.C. con la costruzione di un imponente impianto urbanistico. La citt\u00e0 messapica venne distrutta molto probabilmente dalle popolazioni greche di Taranto intorno al 470 a.C. Del periodo arcaico e messapico restano alcune significative testimonianze quali alcune specchie, le mura di recinzione della citt\u00e0 e alcune tombe.\nDopo il dominio greco e romano, probabilmente durante il periodo bizantino si svilupp\u00f2 il primo nucleo abitativo e assunse la denominazione di Cavallino. Infatti, i Basiliani, edificarono un cenobio attorno al quale si insedi\u00f2 un nucleo di abitanti e fu costruito un piccolo fortilizio. Una cripta al di sotto della Cappella della Madonna del Monte testimonia il periodo bizantino.\nNotizie pi\u00f9 certe abbiamo a partire dalla fine del XIII secolo. Infatti il feudo di Cavallino, appartenente alla Contea di Lecce, fu concesso nel 1291 a Pietro de Noha dal conte Ugo di Brienne. La famiglia de Noha lo possedette per alcune generazioni, finch\u00e9 nel 1447, alla morte di Luisa Mitia, che lo aveva ricevuto in dote dal padre Goffredo in occasione delle nozze con Luigi Castromediano (m. 1439), ne divenne barone Giovanni Antonio (1410- 1481), figlio della coppia. Da questo momento la famiglia Castromediano ne mantenne il possesso quasi ininterrottamente per tre secoli e mezzo. Nel 1628 il feudo venne elevato da baronia a marchesato. Nel 1806, con l'abolizione del regime feudale nel Regno di Napoli, Cavallino, che contava all'incirca 1.600 abitanti, ottenne l'autonomia comunale.\nSimboli.\nDescrizione araldica dello stemma:\nMonumenti e luoghi d'interesse.\nArchitetture religiose.\nChiesa madre.\nLa Chiesa madre, dedicata a Maria SS. Assunta, venne edificata a partire dal 1630. Sorge sui resti di una costruzione precedente, molto pi\u00f9 piccola di quella attuale, e i lavori si protrassero sino al 1703.\nL'esterno \u00e8 caratterizzato da un sobrio prospetto barocco, impreziosito da un ricco portale d'ingresso adorno lateralmente da due nicchie che racchiudono alcune statue. Attiguo alla chiesa \u00e8 l'alto campanile, costruito nel 1787 per volere del marchese Gaetano Castromediano, su cui \u00e8 impiantato, dal 1893, l'orologio civico.\nL'interno, a navata unica con transetto, \u00e8 a croce latina e presenta una copertura a crociera. Lungo la navata sono presenti alcuni altari dedicati a Sant'Antonio da Padova, datato 1601 e proveniente dalla vecchia struttura, alla Madonna del Rosario e San Michele Arcangelo (1687), a Sant'Anna (1703), alla Vergine della Piet\u00e0 (1686) e alla Madonna del Monte, quest'ultimo risalente al 1686 ma con rifacimenti del 1921.\nInoltre sono presenti due edicole; quella del lato destro \u00e8 dedicata a San Giovanni l'Elemosiniere (1703), protettore dei Castromediano; quella di sinistra ospita un moderno Battistero.\nIl braccio destro del transetto ospita la cappella funeraria dei Castromediano dedicata in origine a San Benedetto, oggi per\u00f2 del Sacro Cuore di Ges\u00f9. In essa \u00e8 presente il monumento sepolcrale dei feudatari di Cavallino, eretto nel 1637. Nel braccio sinistro del transetto vi \u00e8 la cappella del Rosario.\nNel 1972, in seguito ai stravolgimenti liturgici dettati dal Concilio Vaticano II, l'area presbiteriale sub\u00ec un radicale cambiamento. Furono distrutti il coro, l'altare barocco in marmo e al posto dell'antica statua della Madonna Assunta, attualmente in una nicchia all'esterno della chiesa, fu posizionato un grande Crocifisso in legno di noce.\nChiesa e convento dei Domenicani.\nIl complesso monastico dei Domenicani fu costruito nel decennio compreso fra il 1626 e il 1635 per volere di Beatrice Acquaviva d'Aragona, moglie del marchese Francesco Castromediano.\nLa chiesa, intitolata a San Domenico di Guzman e a San Nicol\u00f2, sorge sui resti di una cripta basiliana dell'XI secolo. Presenta una sobria facciata ingentilita da un portale sormontato dallo stemma della famiglia Castromediano. L'interno, a tre navate, ospita otto pregevoli altari barocchi in pietra leccese posizionati negli archivolti delle pareti laterali. Il presbiterio, che conserva ancora l'antico altare maggiore, \u00e8 caratterizzato dalle imponenti statue dei due marchesi che si prendono per mano, opera realizzata nel 1663 dallo scultore alessanese Placido Buffelli.\nIl convento, di propriet\u00e0 comunale dal 1894, possiede un austero prospetto in stile rinascimentale sul quale sono posizionati gli stemmi delle famiglie imparentate con i feudatari Castromediano. L'edificio si sviluppa attorno al piccolo chiostro. Nelle vicinanze, un modesto locale, distrutto nel 1970, fu destinato dai frati domenicani, a partire dalla fine del Seicento, ad alloggio per poveri, ad ospedaletto e a farmacia. Attualmente gli ambienti del convento ospitano la sede dell'ISUFI e della scuola di Specializzazione in Archeologia classica e moderna dell'Universit\u00e0 del Salento.\nArchitetture civili.\nPozzo di San Domenico.\nEretto nel 1633 per volont\u00e0 di Beatrice Acquaviva d'Aragona, sposa del Marchese Francesco Castromediano, il pozzo fu un dono di pubblica utilit\u00e0 alla comunit\u00e0 cavallinese che svolse la sua funzione per circa trecento anni.\nSulla trabeazione l'iscrizione: \"QUAE VIVIS EFFULGET AQUIS AQUAVIVA BEATRIX PRIMA CABALLINI MARCHIONISSA DEDIT MDCXXXIII\" testimonia l'anno di costruzione del pozzo (1633).\nLa forma originaria della copertura era probabilmente piramidale. Fu poi completato nel 1636 con la posa della statua del Santo Protettore San Domenico di Guzman, periodo a cui risalgono anche le catene poste all'interno della volta. La costruzione del monumento va inserita nel contesto delle trasformazioni che a cavallo dei secoli XVII e XVIII si sono susseguite nell'antico borgo di Cavallino, con l'edificazione della nuova Chiesa Parrocchiale, del complesso del Convento dei Padri Domenicani, della Porta Nuova o Porta San Giorgio, trasformazioni che hanno portato alla definizione dell'assetto moderno del centro abitato.\nArchitetture militari.\nCastello ducale Castromediano-Limburg.\nIl castello, o palazzo ducale, dei Castromediano-Limburg \u00e8 una costruzione della seconda met\u00e0 del XV secolo con aggiunte strutturali e rifacimenti effettuati nel corso del Cinquecento e del Seicento.\nIl nobile prospetto presenta un ingresso quattrocentesco, mentre del XVI secolo \u00e8 la merlatura e il bastione. Il lato nord della fabbrica fu aggiunto nel Seicento.\nL'interno, caratterizzato da un atrio in cui \u00e8 posizionata una statua in pietra leccese raffigurante \"Kiliano di Limburg\", capostipite della famiglia Castromediano, ospita vasti ambienti decorati con elementi architettonici tipici del periodo barocco. Di particolare pregio artistico sono la \"galleria\", la cui volta a crociera \u00e8 arricchita dai simboli dello zodiaco, la \"sala delle armi\" e il \"salotto\". Quest'ultima sala \u00e8 impreziosita da due dipinti, dei quali uno \u00e8 attribuibile al pittore leccese Oronzo Tiso. Il castello \u00e8 anche dotato di una piccola cappella ingentilita dagli altari dedicati alla Madonna Addolorata e alla Madonna di Leuca e da alcuni dipinti di Gianserio Strafella.\nLa propriet\u00e0 della struttura \u00e8 divisa fra il Comune di Cavallino e la Provincia di Lecce.\nPorta San Giorgio.\nSi tratta di una porta d'accesso al nucleo antico del paese ed \u00e8 l'unica rimasta delle tre esistenti. Fu ricostruita nel 1790 per volere del marchese Gaetano Castromediano.\nSiti archeologici.\nMenhir di Ussano.\nIl Menhir di Ussano dista 5\u00a0km dal paese e sorge alle spalle dell'omonima masseria in prossimit\u00e0 di Galugnano. Si raggiunge percorrendo la SS 16 prendendo l'uscita per Galugnano-San Donato di Lecce.\nPosto su un'altura, nel sito dove sorgeva l'antico casale di \"Ussano\", ha un'altezza di 2,50 metri con una sezione ottagonale dovuta, molto probabilmente, ad interventi successivi tesi a trasformare il monolite in colonna votiva. Le facce principali e laterali misurano rispettivamente cm 45 e cm 30.\nSpecchia Sentina.\nLa Specchia Sentina, \u00e8 un monumento megalitico presente all'interno dell'insediamento messapico. Fra le numerose specchie esistenti nel territorio cavallinese, la Specchia Sentina \u00e8 quella pi\u00f9 importante per dimensioni.\nQuesto monumento, la cui funzione \u00e8 quella di difesa e vigilanza, prende il nome dal verbo latino \"speculor\" che significa \"osservare attorno\". Il grande cumulo, denominato Sentina dal fondo su cui insiste, ha base ellittica e un'altezza di 3 metri. Misura 34 metri sull'asse maggiore e 21 metri su quello minore.\nMuseo diffuso.\nNel 2003 \u00e8 stato aperto un Museo diffuso (progetto nato come \"cantiere scuola\" per studenti di Archeologia e di Beni culturali dell'Universit\u00e0 del Salento), sotto iniziativa della scuola di Archeologia della stessa universit\u00e0.\nIl museo, di grande estensione (circa 30 ettari), presenta numerosi resti dell'antica popolazione messapica che abitava il territorio in periodo arcaico. L'area, oltre ad essere la culla di queste antichissime testimonianze, rappresenta anche un perfetto equilibrio tra natura e i vari resti archeologici sparsi per il territorio.\nNel museo si cerca di mantenere l'ambiente ed il paesaggio quanto pi\u00f9 vicino possibile all'originale, anche aggiungendo elementi architettonici ricostruiti con un attento lavoro di studio e restauro in modo da renderli quanto pi\u00f9 fedeli agli originali perduti.\nL'ingresso del museo \u00e8 costituito da una terrazza in metallo alta 10 metri con copertura in policarbonato. Salendo sulla terrazza \u00e8 possibile dare uno sguardo d'insieme all'intero sito archeologico (questo \"balcone\" \u00e8 stato definito \"balcone sulla storia\"). Vi \u00e8 stato posizionato un totem virtuale grazie al quale \u00e8 possibile compiere una visita guidata virtuale dell'intero sito.\nUn sito simile a quello di Cavallino \u00e8 castello d'Alceste a San Vito dei Normanni.\nSociet\u00e0.\nEtnie e minoranze straniere.\nAl 31 dicembre 2020 a Cavallino risultano residenti 335 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Cavallino \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nEsistono a Cavallino una scuola materna; tre scuole primarie; due scuole medie inferiori appartenenti all'I.C. Leonardo da Vinci\nEconomia.\nL'economia di Cavallino \u00e8 prevalentemente legata al terziario. Sebbene insistono sul territorio attivit\u00e0 strettamente legate all'agricoltura, molto sviluppato \u00e8 il settore commerciale, il cui polo principale \u00e8 la zona PIP situata sulla SS 16 Lecce-Maglie.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP10 Cavallino-San Cesario di Lecce\", \"SP23 Cavallino-Lecce\", \"SP27 Cavallino-Caprarica di Lecce\", \"SP270 Cavallino-Merine\". Il centro di Cavallino \u00e8 raggiungibile anche dal confinante abitato di Lizzanello.\nFerrovie.\nLa stazione ferroviaria pi\u00f9 vicina \u00e8 quella di \"San Cesario di Lecce\" posta sulla linea Lecce-Otranto delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2837067", "revid": "287204", "url": "https://it.wikipedia.org/wiki?curid=2837067", "title": "Torneo di Wimbledon 1938", "text": "Il Torneo di Wimbledon 1938 \u00e8 stata la 58\u00aa edizione del Torneo di Wimbledon e terza prova stagionale dello Slam per il 1938. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile lo statunitense Don Budge che ha sconfitto in finale in 3 set il britannico Bunny Austin col punteggio di 6-1 6-0 6-3. Nel singolare femminile si \u00e8 imposta la statunitense Helen Wills Moody che ha battuto in finale in 2 set la connazionale Helen Hull Jacobs.Nel doppio maschile hanno trionfato Donald Budge e Gene Mako, il doppio femminile \u00e8 stato vinto dalla coppia formata da Sarah Fabyan e Alice Marble e nel doppio misto hanno vinto Alice Marble con Don Budge.\nRisultati.\nSingolare maschile.\n Don Budge ha battuto in finale Bunny Austin 6-1 6-0 6-3\nSingolare femminile.\n Helen Wills Moody ha battuto in finale Helen Hull Jacobs 6-4, 6-0\nDoppio maschile.\n Donald Budge / Gene Mako hanno battuto in finale Henner Henkel / George von Metasa 6-4, 3-6, 6-3, 8-6\nDoppio femminile.\n Sarah Fabyan / Alice Marble hanno battuto in finale Simonne Mathieu / Billie Yorke 6-2, 6-3\nDoppio misto.\n Alice Marble / Don Budge hanno battuto in finale Sarah Palfrey Cooke / Henner Henkel 6-1, 6-4"}
{"id": "2837070", "revid": "1543377", "url": "https://it.wikipedia.org/wiki?curid=2837070", "title": "Gabriele Basilico", "text": "Biografia e attivit\u00e0.\nEsordisce alla fine degli anni sessanta con fotografie di indagine sociale.\nDopo la laurea in architettura al Politecnico di Milano (1973), si dedica alla fotografia con continuit\u00e0. \nData agli anni 1978-1980 la sua prima ricerca importante - \"Milano. Ritratti di fabbriche\" - presentata nel 1983 al PAC (Padiglione d'arte contemporanea di Milano).\nIl primo incarico internazionale \u00e8 del 1984, quando viene invitato a partecipare, unico italiano, alla Mission Photographique de la DATAR, l'importante progetto di documentazione delle trasformazioni del paesaggio contemporaneo voluto dal governo francese. Da questo lavoro nascono il libro e la mostra \"Bord de mer\".\nDopo qualche anno, nel 1990, riceve a Parigi il \u201cPrix Mois de la Photo\u201d per la mostra e il libro \"Porti di Mare\".\nNel 1991 con un importante progetto sulla citt\u00e0 di Beirut, devastata da una guerra civile durata quindici anni, la sua notoriet\u00e0 si sposta a un livello ancora pi\u00f9 decisamente internazionale. \nUn primo bilancio sul suo lavoro \u00e8 oggetto della retrospettiva alla Fondazione Galleria Gottardo di Lugano nel 1994 e del volume \"L'esperienza dei luoghi. Fotografie 1978-1993\".\nInvitato alla Biennale di Venezia del 1996 con la mostra \"Sezioni del paesaggio italiano/Italy. Cross Sections of a Country\", in collaborazione con Stefano Boeri, riceve il premio \u201cOsella d'oro\u201d per la fotografia di architettura contemporanea. \nNel 1999 pubblica \"Interrupted City\" e \"Cityscapes\", con oltre trecento immagini sulle citt\u00e0 realizzate a partire dalla met\u00e0 degli anni Ottanta, da cui seleziona una serie di fotografie per le esposizioni allo Stedelijk Museum di Amsterdam, al CPF (Centro Portugues de Fotografia) di Porto, al MART (Museo d'Arte Moderna di Trento e Rovereto) di Trento, e al MAMBA (Museo de Arte Moderno) di Buenos Aires. \nNel 2000 svolge un lavoro sull'area metropolitana di Berlino su invito del DAAD (Deutscher Akademischer Austausch Dienst) ed espone Milano, Berlin, Valencia all' IVAM (Istituto Valenciano de Arte Moderno) di Valencia. Riceve inoltre il premio \u201cI.N.U.\u201d (Istituto Nazionale di Urbanistica) per il suo contributo alla documentazione dello spazio urbano contemporaneo.\nNel 2002 la GAM, Galleria civica d'arte moderna e contemporanea di Torino gli dedica una retrospettiva, e nell'ambito di Photo Espa\u00f1a con il volume Berlin vince il premio per il miglior libro fotografico dell'anno.\nNel 2003 partecipa alla V Biennale di Architettura e di Design di Sao Paulo con una mostra in collaborazione con Alvaro Siza, successivamente esposta alla Triennale di Milano e al PAN di Napoli.\nNel 2005 pubblica il libro \"Scattered City\", raccolta di centosessanta immagini inedite di citt\u00e0 d'Europa. Nel 2006 espone alla Funda\u00e7\u00e3o Calouste Gulbenkian di Lisboa e riceve un incarico di lavoro dal Nouveau Mus\u00e9e National de Monaco. In collaborazione con Amos Gitai realizza inoltre una video proiezione sulla citt\u00e0 di Beirut.\nNel 2006 pubblica il volume \"Photo Books 1978-2005\", che raccoglie e illustra tutti i suoi libri personali e molti dei pi\u00f9 importanti libri collettivi a cui ha preso parte. Lo stesso anno, in occasione di una grande retrospettiva alla Maison Europ\u00e9enne de la Photographie di Parigi pubblica la monografia \"Appunti di un Viaggio/Carnet de travail 1969/2006\".\nNel 2007 espone al Palazzo della Ragione di Mantova, all'Ara Pacis di Roma, alla Fondazione Ragghianti di Lucca, alla Pinacoteca Provinciale di Bari.\n\u00c8 anche invitato alla Cinquantaduesima Esposizione d'Arte della Biennale di Venezia dove presenta fotografie della serie Beirut 1991. \nSempre nel 2007 realizza una grande campagna fotografica sulla Silicon Valley su incarico del SFMoMA (San Francisco Museum of Modern Art) di San Francisco, dove espone nel 2008, pubblicando il volume \"Gabriele Basilico-Silicon Valley\". Inoltre riceve dalla Fondazione Astroc di Madrid il \u201cPremio Internazionale per la Fotografia di Architettura\u201d ed espone in quella sede. La mostra \u00e8 accompagnata dal volume \"Intercity\".\nNel 2008 realizza una ricerca sulla citt\u00e0 di Roma, presentata al Palazzo delle Esposizioni con il libro Roma 2007. Lo stesso anno presenta una ricerca sulla trasformazione della citt\u00e0 di Mosca vista dalle sette \u201cTorri staliniane\u201d, svolta in collaborazione con Umberto Zanetti, alla Cit\u00e9 de l'Architecture/Palais de Chaillot di Parigi. Il volume che raccoglie il lavoro si intitola \"Mosca verticale\".\nLa sua ricerca va sempre pi\u00f9 allargandosi alle grandi metropoli del mondo e nel 2010-2011 lavora su Istanbul, Shanghai, Rio de Janeiro, pubblicando nel 2010 Istanbul 05.10, nel 2011 Da Istanbul a Shanghai, sempre nel 2011 Basilico. Rio de Janeiro 2011.\nNel 2012 partecipa alla XIII Mostra Internazionale di Architettura della Biennale di Venezia con il progetto \"Common Pavilions\", ideato da Adele Re Rebaudengo e realizzato in collaborazione con Diener &amp; Diener Architekten, Basilea. Il libro Common Pavilions viene pubblicato nel 2013.\nBasilico ha sempre intrecciato il suo instancabile lavoro fotografico sulla morfologia e le trasformazioni della citt\u00e0 e del paesaggio contemporaneo con attivit\u00e0 seminariali, lezioni, conferenze, riflessioni condotte anche attraverso la parola scritta. Il suo pensiero \u00e8 stato raccolto e sintetizzato nel 2007 nel volume \"Gabriele Basilico. Architettura, citt\u00e0, visioni\", a cura di Andrea Lissoni, mentre nel 2012 ha pubblicato \"Leggere le fotografie in dodici lezioni\".\nDopo una grave malattia combattuta per circa un anno e mezzo, muore in un ospedale della sua citt\u00e0 natale; viene tumulato nella cripta del Famedio del Cimitero Monumentale di Milano.\nOpere.\nLe trasformazioni del paesaggio contemporaneo, la forma e l'identit\u00e0 delle citt\u00e0 e delle metropoli, sono stati gli ambiti di ricerca privilegiati di Gabriele Basilico. Su questi temi ha pubblicato oltre sessanta libri personali. Tra le molte citt\u00e0 metodicamente affrontate vi sono Amburgo, Barcelona, Bari, Beirut, Berlino, Bilbao, Francoforte, Genova, Graz, Istanbul, Lisboa, Liverpool, Losanna, Madrid, Montecarlo, Mosca, Napoli, Nizza, Palermo, Parigi, Roma, Rio de Janeiro, Rotterdam, San Francisco, San Sebastian, Shanghai, Torino, Trieste, Valencia, Zurigo. Ha partecipato a innumerevoli progetti di committenza pubblica su incarico di importanti istituzioni ed \u00e8 stato insignito di molti premi. Le sue fotografie fanno parte di prestigiose collezioni pubbliche e private italiane e internazionali.\nAll'interno della sua vasta opera di riflessione sulle trasformazioni dei territori urbanizzati nel passaggio dall'era industriale a quella postindustriale, il tema della citt\u00e0 come complesso e raffinato prodotto dell'economia e della storia occupa un posto centrale. Guidato da una passione sincera e da una viva ammirazione per le architetture e tutti i manufatti che nel tempo hanno dato forma alle citt\u00e0, egli ha scelto il rigore dello stile documentario per raccontarne il costante processo di stratificazione e ibridazione che le modella, in un lavoro di indagine del rapporto tra l'uomo e lo spazio costruito durato quasi quarant'anni. Con metodi diversi ma sempre fedeli allo stile descrittivo, ha creato una ininterrotta narrazione dei luoghi, indagando le singole citt\u00e0 e al tempo stesso ponendole in relazione tra loro, restituendo la straordinaria articolazione degli scenari urbani nei quali vive l'uomo contemporaneo.\nLa citt\u00e0 di Basilico non \u00e8 mai fatta di \u201cimmagini rubate\u201d, come \u00e8 nello stile dei reporter, non \u00e8 quella affollata di William Klein, che egli pure ha ammirato all'inizio della sua carriera cos\u00ec come Bill Brandt, non \u00e8 quella raccontata dal fotografo italiano che ha considerato il suo primo maestro, Gianni Berengo Gardin. Egli ha adottato invece quel modo analitico che segna la grande fotografia documentaria del Novecento, e che troviamo in Eug\u00e8ne Atget, Charles Marville, nella Neue Sachlichkeit, in Albert Renger Patzsch, in August Sander. Un modo che \u00e8 alla base dello sguardo aperto e democratico di Walker Evans, suo maestro, e caratterizza la metodicit\u00e0 concettuale di Bernd e Hilla Becher oppure l'indagine di Lewis Baltz. Un modo sul quale hanno avuto influenza la fissit\u00e0 delle citt\u00e0 disabitate di Giorgio De Chirico e l'attenzione alle volumetrie urbane delle periferie dipinte da Mario Sironi, oppure il disegno dello spazio prospettico di Canaletto o Bellotto, tutti pittori che amava.\nHa costruito cos\u00ec un metodo compatto e coerente, irrobustito da quel tornare e ritornare sui luoghi, quel continuo guardare e riguardare il paesaggio antropizzato che ha orientato quella vasta area della fotografia contemporanea che ha come vocazione l'osservazione del mondo in trasformazione.\nDi seguito \u00e8 riportata "}
{"id": "2837073", "revid": "287204", "url": "https://it.wikipedia.org/wiki?curid=2837073", "title": "Torneo di Wimbledon 1937", "text": "Il Torneo di Wimbledon 1937 \u00e8 stata la 57\u00aa edizione del Torneo di Wimbledon e terza prova stagionale dello Slam per il 1937. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile lo statunitense Don Budge che ha sconfitto in finale in 5 set il tedesco Gottfried von Cramm col punteggio di 8-6, 7-5, 6-4, 6-2, 8-6. Nel singolare femminile si \u00e8 imposta la britannica Dorothy Round Little che ha battuto in finale in 3 set la polacca Jadwiga J\u0119drzejowska. Nel doppio maschile hanno trionfato Donald Budge e Gene Mako, il doppio femminile \u00e8 stato vinto dalla coppia formata da Simonne Mathieu e Billie Yorke e nel doppio misto hanno vinto Alice Marble con Don Budge.\nRisultati.\nSingolare maschile.\n Don Budge ha battuto in finale Gottfried von Cramm 8-6, 7-5, 6-4, 6-2, 8-6\nSingolare femminile.\n Dorothy Round Little ha battuto in finale Jadwiga J\u0119drzejowska 6-2, 2-6, 7-5\nDoppio maschile.\n Donald Budge / Gene Mako hanno battuto in finale Pat Hughes / Raymond Tuckey 6-0, 6-4, 6-8, 6-1\nDoppio femminile.\n Simonne Mathieu / Billie Yorke hanno battuto in finale Phyllis King / Elsie Goldsack Pitman 6-3, 6-3\nDoppio misto.\n Alice Marble / Don Budge hanno battuto in finale Simonne Mathieu / Yvon Petra 6-4, 6-1"}
{"id": "2837077", "revid": "767487", "url": "https://it.wikipedia.org/wiki?curid=2837077", "title": "This Time Around (album Hanson)", "text": "This Time Around \u00e8 il secondo album studio degli Hanson, pubblicato con la Mercury/Universal.\n\"This Time Around\" \u00e8 anche il titolo della canzone contenuta nello stesso album ed estratta come secondo singolo.\nIl disco.\nL'album \u00e8 di stile diverso rispetto al precedente, meno pop, ma comunque variegato: si passa da ballad pop a canzoni con venature rock.\nTaylor, il lead singer del trio in \"I Wish That I Was There\" lascia questo ruolo al fratello batterista e il pi\u00f9 piccolo della band, l'allora quindicenne Zac.\nNon ha riscosso lo stesso successo di vendite del precedente \"Middle of Nowhere\" con il quale la band era divenuta famosa nel 1997, fermandosi a quota 1 milione di copie vendute. Apprezzato comunque a livello di critica.\nIl primo e principale singolo estratto dall'album \u00e8 \"If Only\", presentato al Festivalbar a Napoli nel mese di giugno. La stessa band nel 1997 aveva presentato sempre al Festivalbar la canzone \"MMMBop\", che li aveva resi noti.\nIn seguito uscirono dallo stesso album come singoli \"This Time Around\" e \"Save Me\".\nTracce.\nEsistono versioni dell'album (non italiane e non Usa) contenenti due tracce fantasma: \"Smile\" e \"Lonely Again\"."}
{"id": "2837082", "revid": "767487", "url": "https://it.wikipedia.org/wiki?curid=2837082", "title": "La signorina curiosa", "text": "La signorina curiosa (\"Ladies Should Listen\") \u00e8 un film del 1934 diretto da Frank Tuttle. Prodotto dalla Paramount, il film, interpretato da Cary Grant e da Frances Drake, usc\u00ec nelle sale il 10 agosto 1934. La sceneggiatura si basa su \"Ladies Should Listen\", l'adattamento inglese di Guy Bolton di \"Le Demoiselle de Passy\", commedia francese di Alfred Savoir.\nProduzione.\nIl film fu prodotto dalla Paramount Pictures.\nDistribuzione.\nIl copyright del film, richiesto dalla Paramount Productions, Inc., fu registrato il 1\u00ba agosto 1934 con il numero LP4860.\nDistribuito dalla Paramount Pictures, il film usc\u00ec nelle sale cinematografiche statunitensi il 10 agosto 1934 con il titolo originale \"Ladies Should Listen\"."}
{"id": "2837085", "revid": "413187", "url": "https://it.wikipedia.org/wiki?curid=2837085", "title": "DOC Valdinievole", "text": ""}
{"id": "2837088", "revid": "1305772", "url": "https://it.wikipedia.org/wiki?curid=2837088", "title": "Governo Pelloux", "text": "Governo Pelloux pu\u00f2 riferirsi a due governi del Regno d'Italia guidati da Luigi Pelloux:"}
{"id": "2837089", "revid": "287204", "url": "https://it.wikipedia.org/wiki?curid=2837089", "title": "Torneo di Wimbledon 1936", "text": "Il Torneo di Wimbledon 1936 \u00e8 stata la 56\u00aa edizione del Torneo di Wimbledon e terza prova stagionale dello Slam per il 1936. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Fred Perry che ha sconfitto in finale in 3 set il tedesco Gottfried von Cramm col punteggio di 6-1 6-1 6-0. Nel singolare femminile si \u00e8 imposta la statunitense Helen Hull Jacobs che ha battuto in finale in 3 set la polacca Hilde Krahwinkel Sperling. Nel doppio maschile hanno trionfato Pat Hughes e Raymond Tuckey, il doppio femminile \u00e8 stato vinto dalla coppia formata da Freda James e Kay Stammers e nel doppio misto hanno vinto Dorothy Round con Fred Perry.\nRisultati.\nSingolare maschile.\n Fred Perry ha battuto in finale Gottfried von Cramm 6-1 6-1 6-0\nSingolare femminile.\n Helen Hull Jacobs ha battuto in finale Hilde Krahwinkel Sperling 6-2, 4-6, 7-5\nDoppio maschile.\n Pat Hughes / Raymond Tuckey hanno battuto in finale Charles Hare / Frank Wilde 6-4, 3-6, 7-9, 6-1, 6-4\nDoppio femminile.\n Freda James / Kay Stammers hanno battuto in finale Sarah Fabyan / Helen Hull Jacobs 6-2, 6-1\nDoppio misto.\n Dorothy Round / Fred Perry hanno battuto in finale Sarah Palfrey Cooke / Don Budge 7-9, 7-5, 6-4"}
{"id": "2837091", "revid": "104458", "url": "https://it.wikipedia.org/wiki?curid=2837091", "title": "Joel Mangs", "text": ""}
{"id": "2837092", "revid": "125981551", "url": "https://it.wikipedia.org/wiki?curid=2837092", "title": "Personaggi di Don Matteo", "text": "Questa \u00e8 la lista dei personaggi della serie televisiva italiana Don Matteo.\nPersonaggi principali.\nNino Cecchini.\nInterpretato da Nino Frassica, Antonio Cecchini (detto Nino) \u00e8 il maresciallo maggiore dei Carabinieri di Gubbio e in seguito di Spoleto, nonch\u00e9 migliore amico di don Matteo. Caratterialmente \u00e8 simpatico, sarcastico, goffo, con la battuta sempre pronta, ma anche altruista e dal gran cuore. \u00c8 originario di Messina ed \u00e8 molto orgoglioso di appartenere all'Arma dei Carabinieri. Nella 7\u00aa stagione viene promosso di grado da maresciallo capo a maresciallo maggiore. Durante le indagini Nino si avvale dell'aiuto di don Matteo per risolvere il caso di turno, consuetudine che i capitani che si susseguono nella serie (Anceschi, Tommasi e Olivieri) mal sopportano. Per questa ragione Cecchini cerca (senza successo) di spacciare come proprie le intuizioni di don Matteo. \u00c8 molto curioso e si trova spesso a origliare le conversazioni di amici e colleghi, facendo solitamente confusione e creando una serie di equivoci. \u00c8 sposato con Caterina Pappamozzi e ha due figlie, Patrizia e Assuntina, verso le quali \u00e8 iperprotettivo. \u00c8 un grande appassionato di scacchi e gioca spesso contro don Matteo, non riuscendo per\u00f2 quasi mai a batterlo. Dalla 12\u00aa stagione Nino \u00e8 vedovo di Caterina e ha una relazione con Elisa, la madre del capitano Olivieri. Nel corso delle stagioni stringe legami di amicizia e di affetto molto profondi con i capitani che si susseguono nelle caserme di Gubbio e Spoleto. Vuole molto bene al capitano Tommasi, anche se inizialmente non approvava la sua relazione con la figlia Patrizia. Dopo il trasferimento di Giulio, a Spoleto arriva il capitano Olivieri: nonostante l'iniziale scetticismo, in quanto giovane e donna, Nino si ricreder\u00e0 molto presto nei confronti della ragazza. Si affezioner\u00e0 ad Anna, consigliandola in varie occasioni e arrivando a considerarla come una figlia. \nGli episodi che lo vedono direttamente coinvolto nel caso da risolvere sono: \"Un uomo onesto\" (2\u00aa stagione), \"L'estraneo\" (4\u00aa stagione), \"La forza del sorriso\" (5\u00aa stagione), \"La cattiva strada\" (7\u00aa stagione), \"Nei secoli fedele\" (10\u00aa stagione). \nOltre al ruolo nella serie \"Don Matteo\", il maresciallo Cecchini, sempre interpretato da Nino Frassica, \u00e8 stato protagonista insieme al capitano Tommasi e al sagrestano Pippo di \"Complimenti per la connessione\", una serie televisiva composta da due stagioni di 20 episodi da 6 minuti ciascuna, nella quale i personaggi dell'universo di \"Don Matteo\" spiegano in modo semplice il funzionamento di internet e altri argomenti legati al mondo digitale.\nNino Frassica nei panni del maresciallo Cecchini \u00e8 stato ospite della terza serata del Festival di Sanremo 2018, mettendo in scena un interrogatorio a Claudio Baglioni al fine di risolvere un delitto in sala.\nFlavio Anceschi.\nInterpretato da Flavio Insinna, dalla 1\u00aa alla 5\u00aa stagione \u00e8 il capitano dei Carabinieri di Gubbio. \u00c8 nato a Roma ma lavorava a Gubbio da molto tempo prima che don Matteo vi giungesse come parroco. Anceschi \u00e8 molto amico del maresciallo Cecchini, il quale, nelle prime tre stagioni, \u00e8 solito prenderlo in giro per non aver ancora trovato una fidanzata. Nelle prime due stagioni, il capitano Anceschi fumava, a volte anche durante gli interrogatori. Anceschi ha impiegato molto tempo prima di trovare la donna della sua vita, la sindaca Laura Respighi. Anceschi \u00e8 un uomo dallo spiccato senso dell'ironia e, anche se dai modi un po' burberi, nasconde un animo gentile e sensibile, ed \u00e8 anche molto goliardico. \u00c8 inoltre un grande appassionato di pesca. Il capitano mal sopporta le interferenze di don Matteo nel corso delle indagini, un po' per orgoglio un po' per professionalit\u00e0, ma finisce sempre col riconoscere la bravura del sacerdote, apprezzandone le doti umane e arrivando a diventare suo amico. Non compare pi\u00f9 nella fiction, venendo menzionato soltanto in un episodio in cui il capitano Giulio Tommasi lo apostrofa come \u00abil mio predecessore\u00bb. Appare in una fotografia nell'ultimo episodio dell'8\u00aa stagione. \nGli episodi che lo vedono direttamente coinvolto nel caso da risolvere sono: \"Cuore di ghiaccio\" (2\u00aa stagione), \"Debito per la vita\" (4\u00aa stagione), \"Indagine riservata\" (4\u00aa stagione), \"Una domenica tranquilla\" (5\u00aa stagione) e \"Vuoto di memoria\" (5\u00aa stagione).\nTorner\u00e0 nella 13\u00aa stagione, e si scoprir\u00e0 che \u00e8 rimasto vedovo, con una figlia adolescente ed \u00e8 stato promosso a Colonnello. \nN.B.: Flavio Insinna appare nel ruolo di s\u00e9 stesso in un episodio della 12\u00aa stagione (\"Non desiderare la donna d'altri\"), come conduttore del game show televisivo di Rai Uno \"L'eredit\u00e0\".\nGiulio Tommasi.\nInterpretato da Simone Montedoro, \u00e8 il capitano dei Carabinieri di Gubbio dalla 6\u00aa stagione (dalla 9\u00aa stagione di Spoleto). Giulio decide di entrare nell'Arma per seguire le orme del padre, il generale Ludovico Tommasi, dal quale tuttavia rifiuta ogni possibile raccomandazione poich\u00e9 desidera andare avanti nella carriera solo per meriti suoi propri. Tommasi si contraddistingue per il rigore e l'intransigenza verso il protocollo, esigendo dai propri uomini efficienza e puntualit\u00e0. Appassionato di sport, \u00e8 anche un pugile dilettante. Giulio \u00e8 un uomo dal carattere altruista e premuroso, ma anche severo ed esigente. \u00c8 completamente privo di senso dell'umorismo. All'inizio \u00e8 fidanzato con Amanda, una hostess bella ma dispotica, che lo comanda a bacchetta e per la quale lui, innamorato perso, farebbe di tutto. Sul lavoro, Tommasi conduce le indagini in modo severo e imparziale: a differenza della fredda esposizione logica dei fatti di Anceschi, Tommasi ha un metodo pi\u00f9 schietto e aggressivo, puntando, nella maggior parte dei casi, a far cedere l'imputato e a farlo confessare. Come Anceschi, anche Tommasi non gradisce le interferenze sulle indagini di don Matteo, ma con il tempo maturer\u00e0 nei confronti del sacerdote una forte stima. Con il maresciallo Cecchini Giulio instaurer\u00e0 un legame molto profondo, soprattutto a livello personale, arrivando a considerarlo come una seconda figura paterna. In particolare, Giulio stringer\u00e0 con la maggiore delle due figlie di Cecchini (Patrizia), una profonda amicizia, destinata a sfociare in una intensa relazione amorosa. Nonostante l'opposizione iniziale, il maresciallo Cecchini finir\u00e0 con il divenire il primo sostenitore della relazione tra Giulio e la figlia Patrizia. Dopo aver sposato Patrizia, tra l'8\u00aa e la 9\u00aa stagione Giulio diventa padre di Martina, ma si apprende che la stessa Patrizia \u00e8 morta in un incidente d'auto. Insieme al resto della Compagnia di Carabinieri, a partire dalla 9\u00aa stagione viene trasferito a Spoleto. Nella nuova citt\u00e0 il capitano conosce Lia Cecchini, nipote del maresciallo. Inizialmente Giulio mal sopporta gli atteggiamenti infantili di Lia, ma con il tempo finisce con l'affezionarsi a lei, e la aiuter\u00e0 a realizzare il suo sogno: entrare nell'Arma. Alla fine, Giulio capisce di essere innamorato di lei (ricambiato), ma la loro storia fatica a decollare, soprattutto quando lei rimane incinta del suo ex fidanzato Daniele, con il quale era andata a convivere per un periodo a Roma. Tutto sembra perduto quando nel finale della 10\u00aa stagione Giulio e Margherita sono sul punto di sposarsi ma, durante la cerimonia, Giulio capisce di non aver mai smesso di amare Lia, e cos\u00ec lascia Margherita sull'altare. Tra la 10\u00aa e l'11\u00aa stagione, Giulio si sposa con Lia, viene promosso e trasferito, liberando il suo vecchio appartamento nel quale, in un simbolico \"passaggio di testimone\", si trasferir\u00e0 il suo successore: il capitano Anna Olivieri. Torna a Spoleto solo nel terzo episodio della 12\u00aa stagione, insieme a Lia e al piccolo Antonio.\nGli episodi che lo vedono direttamente coinvolto nel caso da risolvere sono: \"Corsa contro il tempo\" (7\u00aa stagione), \"L'ombra del sospetto\" (8\u00aa stagione), \"Tutto \u00e8 perduto\" (8\u00aa stagione), \"Sotto accusa\" (9\u00aa stagione), \"Ricorda di santificare le feste\" (12\u00aa stagione).\nAnna Olivieri.\nInterpretata da Maria Chiara Giannetta, \u00e8 il capitano dei Carabinieri di Spoleto dall'11\u00aa stagione. Il suo arrivo in caserma non \u00e8 accolto bene dai suoi sottoposti (soprattutto da Cecchini), scettici nei suoi confronti in quanto donna, ma con il tempo riesce a farli ricredere e a guadagnarsi il loro rispetto. Il padre di Anna fu condannato per bancarotta fraudolenta quando lei aveva circa dieci anni: essendo innocente, l'uomo non aveva retto l'umiliazione e si era suicidato. Da quel momento, nonostante l'ancor giovane et\u00e0, Anna decide di arruolarsi nell'Arma per arrestare il responsabile della morte del padre, Claudio Lisi (ci riuscir\u00e0 molti anni dopo, riuscendo anche a perdonarlo per non farsi consumare dalla vendetta). All'inizio \u00e8 fidanzata con Giovanni, un giovane e brillante avvocato, il quale decider\u00e0 di lasciarla per intraprendere la via del sacerdozio, motivo per cui sin da subito Anna sviluppa un'antipatia nei confronti di don Matteo, \u201ccolpevole\u201d di aver plagiato Giovanni. Dopo un'iniziale antipatia nei confronti del PM Marco Nardi, con il tempo inizia a conoscerlo e ad innamorarsi di lui. I due iniziano una relazione alla fine dell'11\u00aa stagione, ma all'inizio della 12\u00aa il loro rapporto entra in crisi quando ad Anna viene offerto un lavoro in Pakistan che decide di tenere nascosto a Marco, facendolo sentire escluso. Inizialmente Anna \u00e8 tentata dall'idea di accettare, ma in seguito sceglier\u00e0 di rinunciare per potersi sposare con Marco. Il giorno del matrimonio per\u00f2 lui le confessa di averla tradita, decretando la fine della loro storia. La sua vita cambia quando una sera incontra per caso Sergio La Cava, un ex detenuto con il quale vivr\u00e0 un'intensa quanto impossibile storia d'amore. Inizialmente Sergio la tratta con freddezza, ma Anna riuscir\u00e0 a smussare il suo carattere e a migliorare il suo rapporto con Ines (la figlia di Sergio). L'incontro con Sergio svela ad Anna un mondo nuovo, ma quando si rende conto di provare qualcosa per lui comincia ad entrare in crisi. Le cose non sono semplici, non solo perch\u00e9 la relazione tra un Carabiniere e un pregiudicato non \u00e8 ammessa dall'Arma, ma anche perch\u00e9 Anna non vuole rinunciare all'amore di Marco. La sua indecisione d\u00e0 vita ad un triangolo amoroso fra lei, Marco e Sergio, ma alla fine riesce a comprendere quello che prova davvero nei confronti di Sergio. Nel finale della 12\u00aa stagione stagione resta ferita nel corso di una rapina alla quale doveva partecipare anche Sergio, che pur avendo rinnegato il piano, scappa per paura di perdere Ines. Don Matteo allora suggerisce ad Anna di fingere la propria morte per indurlo a tornare (come puntualmente accade), ma ormai \u00e8 troppo tardi, e pur avendo intuito che i sentimenti provati da Sergio per lei sono sinceri, ad Anna non resta altro che arrestarlo. La loro storia sembra andare in frantumi, ma grazie a Cecchini, considerato ormai una figura paterna, Anna comprende di non dover rinunciare all'amore e decide di aspettare Sergio. All'inizio \u00e8 molto orgogliosa e non sopporta di essere vista in momenti di debolezza, ma poco a poco riesce ad uscire dal proprio guscio. \nGli episodi che la vedono direttamente coinvolta nel caso da risolvere sono: \"Il potere del perdono\" (11\u00aa stagione) e \"Non desiderare la roba d'altri\" (12\u00aa stagione).\nN.B.: Maria Chiara Giannetta appare in un episodio della 9\u00aa stagione (\"Vecchi ricordi\").\nNatalina Diotallevi.\nInterpretata da Nathalie Guetta, \u00e8 la perpetua di don Matteo. Nata a Napoli, ha trascorso la sua infanzia e la sua adolescenza in un orfanotrofio. In un episodio della 3\u00aa stagione (\"Il passato ritorna\") si scopre che ha lavorato come acrobata in un circo. In seguito si trasferisce a Gubbio dove diviene perpetua di don Luigi prima e di don Matteo in seguito. Pettegola e irascibile, nutre tuttavia un grande affetto verso i parrocchiani e gli ospiti della canonica. In particolare, Natalina si affeziona a tutti i bambini che vi vengono ospitati nel corso delle stagioni: Ines, Camilla, Tommaso, Agostino, Cosimo e Nerino. Non \u00e8 una gran cuoca, ma \u00e8 una discreta ballerina, rivelandosi un'ottima insegnante di danza per il sindaco Laura Respighi. \u00c8 inoltre dotata di una grande capacit\u00e0 di osservazione e ha un'ottima memoria. Natalina ha un fratello, Raniero, che compare in un episodio della 6\u00aa stagione (\"Il fratello di Natalina\"): come lei ha vissuto una triste infanzia, passata tra orfanotrofi e affidamenti. \u00c8 single, ma sogna l'amore, un marito e dei figli. Ci\u00f2 la far\u00e0 cadere, in un episodio della 3\u00aa stagione, nelle grinfie di un imbroglione che le fa credere di amarla (\"Natalina innamorata\"), al quale consegna i risparmi del conto corrente che ha in comune con don Matteo. Nella 5\u00aa stagione Pippo la corteggia, ma lei rifiuta le sue attenzioni. Tuttavia dalla 6\u00aa stagione appare via via sempre pi\u00f9 rassegnata, seppur con amarezza, al suo destino di single. Nell'8\u00aa stagione in canonica arriva Laura, una giovane ragazza incinta con cui inizialmente ha un rapporto molto conflittuale. I rapporti si inaspriscono ancora di pi\u00f9 con la nascita di Ester: lei infatti vorrebbe che la bambina fosse battezzata mentre Laura \u00e8 contraria. Col tempo le due per\u00f2 inizieranno a legare e alla fine Laura le chieder\u00e0 di fare da madrina a Ester. Nella 12\u00aa stagione in canonica arriva Ines, una bambina di 6 anni orfana di madre. Inizialmente Natalina non sopporta il padre di Ines (Sergio La Cava), e non fa nulla per nasconderlo, ma con il tempo cambier\u00e0 idea e si affezioner\u00e0 a lui. Nel quarto episodio della 12\u00aa stagione (\"Onora il padre e la madre\") Natalina crede di aver ritrovato il padre che non ha mai conosciuto, Manlio, salvo poi scoprire che l'uomo \u00e8 solo un imbroglione. Tuttavia alla fine Natalina si ricongiunger\u00e0 con la sua vera madre poco prima della morte di quest'ultima.\nGli episodi che la vedono direttamente coinvolta nel caso da risolvere sono: \"La confessione\" (2\u00aa stagione), \"Natalina innamorata\" (3\u00aa stagione), \"La valigia\" (4\u00aa stagione) \"Una domenica tranquilla\" (5\u00aa stagione), \"Il fratello di Natalina\" (6\u00aa stagione), \"Una margherita per Natalina\" (7\u00aa stagione), \"Addio Natalina!\" (9\u00aa stagione) e \"Onora il padre e la madre\" (12\u00aa stagione).\nFilippo \"Pippo\" Gimignani Zarfati.\nInterpretato da Francesco Scali, \u00e8 il sagrestano della chiesa di don Matteo. Svolgeva questo mestiere anche per il suo predecessore, don Luigi. Abita anche lui in canonica; la sua grande simpatia colma per certi aspetti la sua fisionomia non certo attraente. Anch'egli single come Natalina, spesso la corteggia, ma sempre con insuccesso. Il suo cognome originale, Zarfati, diventa Gimignani da un episodio della sesta stagione. Nel primo episodio della decima stagione si scopre che il suo nome completo \u00e8 Filippo Gimignani-Zarfati, nonostante fosse stato detto nella quarta stagione che il suo nome \u00e8 Giuseppe (ep. 4x08).\nCaterina Pappamozzi.\nInterpretata da Caterina Sylos Labini. Introdotta a partire dalla seconda stagione, \u00e8 la graziosa, brillante ed effervescente moglie del maresciallo Cecchini. Nata Caterina Pappamozzi, \u00e8 anche lei messinese come Nino. \u00c8 una moglie leale e innamorata, ma non esita a contraddire il suo uomo quando ce n'\u00e8 bisogno: per esempio quando Nino si dimostra troppo all'antica nei confronti delle figlie. \u00c8 una cuoca leggendaria. Spesso don Matteo, il capitano Anceschi e il capitano Tommasi sono ospiti in casa Cecchini. Appassionata di ballo, come il marito, partecipa con lui a diverse gare. In tutta la serie dimostra di essere profondamente innamorata di suo marito ma anche estremamente gelosa, soprattutto nell'episodio \"Caro Pap\u00e0\" della settima stagione. Anche Nino, del resto, la ama molto ed \u00e8 gelosissimo di lei, come si mostra nell'episodio \"Numeri primi\" della settima stagione. \u00c8 un'amante dello scopone scientifico, gioco di carte di cui \u00e8 campionessa di Gubbio. Nella 12\u00aa stagione si apprende che \u00e8 morta \"off screen\" a causa di una malattia.\nLaura Respighi.\nInterpretata da Milena Miconi. Nella quarta e nella quinta stagione \u00e8 il sindaco di Gubbio. Nella quarta stagione \u00e8 prima conoscente, poi amica del capitano Anceschi; nell'ultimo episodio della quarta stagione i due si fidanzano. Nella quinta stagione i due sono fidanzati; nel penultimo episodio della quinta stagione i due si sposano dato che finalmente il capitano \u00e8 riuscito a superare il suo orrore per il matrimonio. Il loro rapporto di coppia \u00e8 stato anche complicato dalle intemperanze delle rispettive madri, due vedove altoborghesi assai agguerrite, che si odiano: alla fine \u00e8 don Matteo che le persuade a seppellire l'ascia di guerra e a instaurare reciproci rapporti civili per amore dei loro figli. L'episodio che vede Laura direttamente coinvolta nel caso da risolvere \u00e8 \"Il sospetto\" (quarta stagione).\nPatrizia Cecchini.\nInterpretata da Pamela Saino, \u00e8 la figlia maggiore del maresciallo Cecchini e di Caterina, nonch\u00e9 sorella di Assuntina. All'inizio \u00e8 un'adolescente ribelle che d\u00e0 un sacco di grattacapi al padre ma fra la 6\u00aa e la 7\u00aa stagione diventa una giovane donna bella e conturbante, laureata e reduce da un Erasmus in Spagna. Credeva di aver trovato l'amore in Julio, un professore universitario spagnolo che, dopo averla lasciata, viene a Gubbio a chiederle di rimettersi con lui. In realt\u00e0 il suo unico vero amore \u00e8 Giulio, il capitano Tommasi, con il quale si sposer\u00e0 alla fine dell'8\u00aa stagione, nonostante l'iniziale parere contrario del padre. Nella 9\u00aa stagione scopriamo che \u00e8 morta \"off screen\" in un incidente stradale e che lei e Giulio hanno avuto una figlia, Martina Tommasi. \nI bambini della canonica.\nNelle prime tre stagioni, il piccolo Nerino Bertolacci (Claudio Ricci) vive in canonica con don Matteo perch\u00e9 il padre si trova in carcere e la madre \u00e8 morta. In canonica vive anche sua nonna Elide, simpatica anziana un po' svampita, che esce di scena nell'intervallo tra la terza e la quarta stagione, senza che venga esplicitato il motivo (anche se si presume che sia morta di vecchiaia). Nell'episodio \"Mio padre \u00e8 stato in carcere\" della quarta stagione, il padre di Nerino, Vanni Bertolacci, viene scarcerato e quindi, ormai tredicenne, se ne va dalla canonica.\nNella quarta stagione, in canonica vive la piccola Camilla (Sara Santostasi), figlia di una missionaria laica amica di don Matteo morta di malattia e di un uomo che non l'ha mai voluta riconoscere. Nella quinta stagione don Matteo ospita un bambino di nome Tommaso (Steven Manetto), e a differenza di Nerino, sia Camilla e sia Tommaso sono presenti in un'unica stagione ed escono di scena senza che gli altri personaggi ne spieghino il motivo, anche se don Matteo accenna vagamente al fatto che la bimba \u00e8 stata adottata da una buona famiglia.\nNella 6\u00aa stagione nessun bambino vive stabilmente in canonica, ma suor Maria ogni tanto porta l\u00ec alcuni bimbi ospiti del convento, tra i quali figura Ciccio (Gabriele Paolino). Nella settima stagione in canonica arriva Agostino (Andrea Pittorino), che viene ospitato stabilmente da don Matteo con il consenso di suor Maria: Agostino ha 8 anni, \u00e8 orfano di padre e crede che sua madre sia all'estero a lavorare come biologa marina; in realt\u00e0 la madre lo ha abbandonato, cosa di cui verr\u00e0 a conoscenza nell'ottava stagione. Nel secondo episodio della nona stagione don Matteo dir\u00e0 che Agostino vive con la madre. Sempre nell'ottava stagione va a vivere in canonica anche la sedicenne ragazza madre Laura Belvedere (Laura Glavan), figlia di Antonio (amico di lunga data di don Matteo), la quale dapprima si dimostra insofferente e maleducata con tutti per poi affezionarsi agli altri abitanti della canonica diventando una sorta di sorella maggiore di Agostino. Il suo carattere si ammorbidir\u00e0 ulteriormente quando dar\u00e0 alla luce la piccola Ester Natalina. Dopo aver terminato la scuola, Laura si laureer\u00e0 e al termine della 10\u00aa stagione andr\u00e0 a lavorare al nord con la figlia. Verr\u00e0 seguita dal suo grande amore, Tom\u00e0s Martinez.\nNell'11\u00aa stagione arrivano Sofia (Mariasole Pollio) e Cosimo (Federico Ielapi). Sofia \u00e8 rimasta orfana dei genitori adottivi. Nel corso della stagione scoprir\u00e0 che sua madre biologica, \u00e8 in realt\u00e0 la sua professoressa Rita Trevi. Stringe un forte legame con Seba, che si trasformer\u00e0 in amore nonostante il ragazzo sia ancora legato ad Alice. Nella 12\u00aa stagione si avvicina a Jordi, un suo compagno di classe con la passione per la danza e verso il quale nutre un forte senso di colpa. Cosimo compare solo nell'11\u00aa stagione. Viene accolto in canonica dopo aver assistito alla morte della madre, stringendo un legame quasi paterno con il maresciallo Cecchini. Dopo essergli stata diagnosticata una grave malattia, Cecchini decider\u00e0 di organizzare per lui il Natale anticipatamente, finendo con il coinvolgere tutti gli abitanti di Spoleto. \nNella 12\u00aa stagione arriva Ines (Aurora Menenti), una bambina di sei anni che viveva da sola con la nonna materna a causa alla morte prematura dei genitori. In realt\u00e0 Ines si rivela essere figlia di Sergio La Cava, un ex detenuto che non si \u00e8 mai occupato di lei, ma grazie ad Anna, che riuscir\u00e0 a far cambiare carattere a Sergio, i due si ricongiungono. Nonostante la giovane et\u00e0, \u00e8 molto responsabile e matura. Prima di arrivare in canonica infatti passava molto tempo da sola a occuparsi della nonna malata di Alzheimer. Ha la passione per la musica rock e suona la chitarra elettrica come il suo idolo Jimi Hendrix, ma se la cava molto bene anche con il nuoto.\nSuor Maria.\nInterpretata da Astra Lanz, \u00e8 la responsabile della locale Casa Famiglia (appare dalla sesta stagione). All'apparenza dura e austera, nasconde in realt\u00e0 un animo gentile e nobile. Inizialmente si fa un'opinione sbagliata su don Matteo, poi si rende conto che il sacerdote \u00e8 una bravissima persona. \u00c8 antipatica a Natalina. Gli episodi che la vedono direttamente coinvolta sono \"Io ti salver\u00f2\" (sesta stagione), \"Dietro le mura del convento\" (settima stagione) e \"Scelta di vita\" (ottava stagione). Apprendiamo che, giovanissima, ha avuto un fidanzato che ha lasciato avendo sentito la vocazione per la vita religiosa: ciononostante le \u00e8 rimasto un vivissimo e malinconico desiderio di maternit\u00e0. Inoltre, la sua adolescenza \u00e8 stata scossa dalla morte accidentale del fratellino Marco, affogato in un lago, di cui suor Maria si \u00e8 ritenuta a lungo responsabile per non averlo sorvegliato, cosa che le ha dato fortissimi sensi di colpa e sofferenza. Il suo nome originale da civile era Barbara.\nAndrea Conti.\nInterpretata da Eleonora Sergio, \u00e8 il nuovo sostituto procuratore dall'8\u00aa stagione. \u00c8 una giovane donna molto bella ed elegante, ed estremamente severa nel proprio lavoro (viene soprannominata \"il mastino\"). Prova ammirazione nei confronti del maresciallo Cecchini, apprezzandone le notevoli abilit\u00e0 investigative, ignorando che le \"intuizioni\" del maresciallo provengono in realt\u00e0 da don Matteo. La madre del capitano Tommasi si convincer\u00e0 che sia la fidanzata del figlio, poich\u00e9 ignora la relazione di Giulio con Patrizia. Tale equivoco si ripeter\u00e0 anche col padre di lei, il colonnello dell'Esercito Amedeo Conti. In entrambi i casi i genitori rimarranno delusi (anche se comprensivi) nel conoscere la verit\u00e0. In seguito si innamora davvero del capitano, ma, rispettando la sua relazione con Patrizia, non interferir\u00e0 nel loro rapporto.\nNel terzo episodio dell'8\u00aa stagione dice al capitano Tommasi che suo padre \u00e8 un tenente dell'Esercito in pensione. Tuttavia, quando Amedeo Conti appare nella serie, egli \u00e8 ancora in servizio (poich\u00e9 indossa la divisa dell'EI) e, come suggerito anche dal distintivo sulla controspallina, ricopre il grado di colonnello.\nRosalia \"Lia\" Cecchini.\nInterpretata da Nadir Caselli, \u00e8 la nipote del maresciallo Cecchini e cugina di Severino, Assuntina e Patrizia. Il suo nome anagrafico \u00e8 Rosalia. Fa la sua prima apparizione nella nona stagione quando tampona con l'auto Giulio mentre si recava dagli zii da cui poi si trasferisce. Inizialmente frequenta l'universit\u00e0 di medicina per realizzare il desiderio del defunto padre che sognava per lei una brillante carriere nella chirurgia, ma Lia prosegue gli studi con fatica e controvoglia e alla fine lascer\u00e0 perdere conscia che la medicina non \u00e8 la sua strada. Lia \u00e8 una donna bella, allegra, piena di vita e molto ingenua e infantile che ama divertirsi ma che non si sa comportare in modo serio: proprio per i loro caratteri cos\u00ec diversi, il rapporto tra lei e il capitano \u00e8 inizialmente caratterizzato da scontri continui, sebbene lui non manchi di mostrarle una forte premura; al contrario legher\u00e0 moltissimo con la piccola Martina che la chiama affettuosamente \"zia Lia\". Con il passare del tempo per\u00f2 Lia e Giulio cominceranno ad andare molto d'accordo e la ragazza inizier\u00e0 a provare dei sentimenti per l'uomo. La ragazza rivela al capitano Tommasi i sentimenti che prova nei suoi confronti nel finale della nona stagione, vincendo il concorso per entrare nell'Arma dei Carabinieri proprio grazie al sostegno di quest'ultimo. All'inizio della decima stagione torna da Roma, dove si era trasferita per lavoro, e si fidanza con il capitano che le rivela di ricambiare i suoi sentimenti nonostante avesse pensato di non poter amare nessuno dopo la morte di Patrizia, ma la relazione finisce quando Lia scopre di essere rimasta incinta di Daniele, il suo ex fidanzato. A met\u00e0 della stagione, parte per Roma con Daniele, ma successivamente torna a Spoleto dicendo di aver lasciato Daniele e l'Arma dei Carabinieri. Quando il bambino nasce, Lia lo chiama Antonio come lo zio. Nelle ultime due puntate della stagione Lia capisce di essere ancora innamorata di Giulio e quando questi chiede a Margherita di sposarlo fa di tutto per sabotare la cerimonia per poi pentirsene e sistemare le cose. Lia, seppur molto triste, si reca lo stesso alla cerimonia di matrimonio dei due conscia di non poter pi\u00f9 fare nulla. Tuttavia Giulio all'altare capisce di essere innamorato ancora di Lia e non di Margherita e annulla il matrimonio, confessando a Lia i suoi sentimenti, dicendo di amarla davanti a tutti gli invitati, ricevendo cos\u00ec uno schiaffo da Margherita. Una volta usciti tutti dalla chiesa, Giulio e Lia hanno modo di parlare e capendo di amarsi a vicenda, tornano insieme. Nell'undicesima stagione si scopre che Giulio e Lia si sono sposati e trasferiti a Roma con i figli in seguito alla promozione di lui. Nel 3\u00ba episodio della 12\u00aa stagione torna a Spoleto, ma i rapporti tra lei e Giulio sono cambiati (i due vivono separati). Infine Tommasi capir\u00e0 di essere veramente innamorato di Lia e le chieder\u00e0 di risposarla.\nMargherita Colognese.\nInterpretata da Sara Zanier, \u00e8 una giornalista che sogna di scrivere fiabe per bambini. Dopo un tiepido inizio con il capitano Giulio Tommasi, in seguito diventa amica con tutti i membri della caserma. All'inizio \u00e8 fidanzata col PM Gualtiero Ferri, ma durante la stagione lo lascer\u00e0 a causa dell'eccessiva gelosia dell'uomo. In seguito si innamora di Giulio. Per attirare le attenzioni del capitano e farlo cos\u00ec ingelosire, si mette d'accordo con il Maresciallo Cecchini, e alla fine il piano sortisce l'effetto sperato. All'inizio Margherita e Giulio mantengono segreta la loro relazione, tuttavia al termine di una gara di vaporetti alla quale Margherita aveva partecipato con Andrea (Daniel Nilsson), rivela a tutti la sua relazione con Giulio scatenando l'ira e la gelosia del PM Ferri, il quale, ferito ed amareggiato, chieder\u00e0 il trasferimento. Nel finale di stagione Giulio le chieder\u00e0 di sposarlo, ma durante la cerimonia quest'ultimo capir\u00e0 di amare solo Lia, e cos\u00ec decider\u00e0 di abbandonare Margherita sull'altare. Delusa e amareggiata, Margherita verr\u00e0 consolata dallo stesso Gualtiero, ma solo dopo aver mollato un sonoro ceffone al capitano Tommasi.\nMarco Nardi.\nInterpretato da Maurizio Lastrico, \u00e8 il PM dall\u201911\u00aa stagione. Spirito libero, sarcastico e con la battuta sempre pronta, apparentemente cinico e misogino, la sua insofferenza verso le donne \u00e8 dovuta al tradimento della sua ex con il suo migliore amico, ragion per cui il giorno del loro matrimonio non si era nemmeno presentato in Chiesa. Inizialmente prova antipatia nei confronti del capitano Olivieri e si diverte a punzecchiarla, ma lei non esita a tenergli testa, dimostrandosi sin da subito fiera e altezzosa. In seguito inizia una relazione con Chiara, la sorella maggiore di Anna. Con Chiara sembra divertirsi molto, se non fosse per\u00f2 che lui segretamente preferisce proprio Anna, ma \u00e8 restio ad ammetterlo per timore di rimanere nuovamente ferito. I due iniziano una relazione al termine dell\u201911\u00aa stagione. All\u2019inizio della 12\u00aa sono in procinto di sposarsi, ma quando Marco scopre che Anna gli ha tenuto nascosto un\u2019offerta di lavoro in Pakistan che comporterebbe il rinvio del matrimonio, amareggiato e sentendosi di ostacolo, si ubriaca e passa la notte con una donna che si rivela essere il nuovo procuratore capo, Sara Santonastasi, e che in seguito svilupper\u00e0 un interesse amoroso (non ricambiato), proprio nei suoi confronti. Alla fine Anna decide di rinunciare a partire, ma il giorno delle nozze lui le confessa di averla tradita, ragion per cui lei decider\u00e0 di abbandonarlo sull'altare. Dopo il mancato matrimonio si trasferisce nell'appartamento del maresciallo Cecchini, trovandosi ad abitare nello stesso condominio di Anna, l\u2019uno di fronte all'altra. Cercher\u00e0 in tutti i modi di riconquistarla, ma l'arrivo di Sergio La Cava manda in confusione Anna, la quale alle fine decider\u00e0 di iniziare una storia proprio con Sergio. Marco non la prender\u00e0 bene e non si rassegner\u00e0 alla decisione di Anna, ma ogni volta che tenter\u00e0 di riconquistarla non far\u00e0 altro che farla arrabbiare. Nel finale della 12\u00aa stagione, dopo il ferimento di Anna in una rapina alla quale doveva partecipare anche Sergio, Marco non esiter\u00e0 a proteggerla per evitare che venga accusata di collaborazione con Sergio. Alla fine Anna riuscir\u00e0 a perdonarlo, superando finalmente le fratture del passato. \u00c8 appassionato di calcio, guida una moto di grossa cilindrata e d\u00e0 lezioni di cucina ad Anna, essendo molto bravo a cucinare. Ha un rapporto conflittuale con il padre, lo psicoterapeuta di fama nazionale Eugenio Nardi, ma nel settimo episodio della 12\u00aa stagione (\"Non rubare\") i due riusciranno a chiarirsi, grazie all'intervento di Anna. Ha un cane, un Labrador di nome Patatino.\nL'episodio che lo vede direttamente coinvolto nel caso da risolvere \u00e8 \"Una questione personale\" (11\u00aa stagione).\nChiara Olivieri.\nInterpretata da Teresa Romagnoli, \u00e8 la sorella maggiore del capitano Olivieri. Fa la sua prima apparizione nell'11\u00aa stagione. \u00c8 l'opposto della sorella: al contrario di Anna infatti, Chiara \u00e8 espansiva, romantica e piena di vitalit\u00e0. \u00c8 molto impulsiva, come dimostrano i numerosi tentativi di approccio ai ragazzi, a differenza di Anna che invece \u00e8 restia a lasciarsi andare. Tuttavia, nonostante le differenze caratteriali, Anna e Chiara sono molto legate, con quest'ultima sempre pronta a consigliare la sorella in fatto di ragazzi. Non ha una relazione stabile e s'infatua di ogni bel ragazzo che incontra, ma spesso le sue storie si rivelano dei fallimenti. \u00c8 pi\u00f9 femminile di Anna, e sa sempre come sfruttare la propria femminilit\u00e0. Tale atteggiamento in realt\u00e0 serve soltanto a mascherare il fatto di essere una ragazza molto insicura e bisognosa d'amore. Proprio come Anna, anche Chiara ha un rapporto conflittuale con la madre Elisa. Quest'ultima infatti la rimprovera di non essere in grado di mantenere una relazione stabile e di non essere portata per l'universit\u00e0. Nell'11\u00aa stagione sviluppa un interesse amoroso nei confronti del PM Nardi, e ci\u00f2 impedisce ad Anna di dichiarare a Marco i propri sentimenti. Tuttavia, quando capisce che l\u2019uomo ricambia i sentimenti della sorella decide di farsi da parte, riuscendo anche a trovare la forza di \"benedire\" la loro relazione. Non appare nella 12\u00aa stagione ma nel secondo episodio (\"Non nominare il nome di Dio invano\"), non si presenta ad una festa alla quale avrebbe dovuto accompagnare la sorella, permettendo cos\u00ec il primo incontro tra Anna e Sergio La Cava.\nElisa Olivieri.\nInterpretata da Pamela Villoresi, \u00e8 la madre di Anna e Chiara Olivieri, e fa la sua prima apparizione nell\u201911\u00aa stagione. \u00c8 vedova sin da quando Anna e Chiara erano poco pi\u00f9 che bambine, in seguito al suicidio del marito. Nonostante sia molto legata a loro, Elisa ha un rapporto conflittuale con entrambe le sue figlie: ad Anna rimprovera la scelta di essersi arruolata nell\u2019Arma dei Carabinieri, poich\u00e9, secondo lei, tale ruolo sarebbe incompatibile con la vita coniugale, mentre a Chiara rimprovera il fatto di non essere in grado di mantenere una relazione stabile, ma ci\u00f2 nonostante Elisa vuole molto bene ad entrambe ed \u00e8 fortemente desiderosa di vederle sposate. Per tale ragione, quando una serie di circostanze la portano a credere che Giovanni abbia chiesto ad Anna di sposarlo, si mostra subito molto entusiasta, ma quando scopre che si tratta solo di un equivoco rimane molto delusa da Anna, arrivando a rinfacciarle ci\u00f2 che aveva sempre sostenuto, ovvero che la sua carriera sar\u00e0 sempre di ostacolo alla sua vita sentimentale. Alla fine per\u00f2 le due riusciranno a chiarirsi, e da quel momento in poi Elisa sar\u00e0 profondamente orgogliosa della figlia. Dopo il mancato matrimonio di Anna con Marco, in seguito al tradimento di lui, Elisa cercher\u00e0 di convincere la figlia a perdonarlo, arrivando persino ad ammettere di essere stata tradita a sua volta dal marito. Dalla 12\u00aa stagione ha una relazione con il maresciallo Cecchini, anche lui vedovo dopo la morte della moglie Caterina. Anna si mostra molto contraria alla loro relazione, ma l'accetta quando capisce quanto sia importante per loro. Ama viaggiare e ha un cane, un carlino.\nSergio La Cava.\nInterpretato da Dario Aita, \u00e8 un ragazzo di circa la stessa et\u00e0 di Anna che fa la sua prima apparizione nella 12\u00aa stagione, quando la salva da un tentativo di rapina. \u00c8 un giovane tormentato e con vari precedenti, ragion per cui viene considerato da tutti solo come un delinquente. Nonostante la sua cattiva reputazione, Anna sar\u00e0 la prima persona, e l'unica insieme a don Matteo, ad offrirgli la sua amicizia e a credere nella sua bont\u00e0 sin dall'inizio. Ha trascorso sei anni in carcere da innocente per l\u2019omicidio del nipote, essendosi addossato la colpa al posto della sorella. Ci\u00f2 nonostante, gli anni passati in carcere lo hanno indurito emotivamente, e Sergio si rivela essere un giovane orgoglioso, opportunista e bugiardo. \u00c8 infastidito dalle intromissioni di Anna, che lo esorta ad assumersi le sue responsabilit\u00e0 nei confronti della figlia Ines, motivo per cui all'inizio la tratta in modo rude e scontroso. La gentilezza e la determinazione di Anna per\u00f2 riescono ad ammorbidire il suo carattere, e con il tempo il loro rapporto diventa saldo e affiatato, con lui che la esorta a lasciarsi andare, e lei che lo aiuta a costruire un rapporto con Ines. La sua amicizia con Anna si tramuta in amore, ma poich\u00e9 lei \u00e8 un Carabiniere, devono mantenere la loro relazione segreta. Ci\u00f2 nonostante, quando il loro rapporto viene scoperto Anna decide comunque di continuare la loro storia. Nel finale della 12\u00aa stagione si scopre che si \u00e8 lasciato coinvolgere da Renzo Cicogna, suo amico ed ex compagno di cella, in una rapina ai danni di un portavalori. Decide di tirarsi indietro quando capisce di non essere pi\u00f9 il ragazzo egoista di un tempo, ma nonostante la sua fuga, Anna resta ferita nel tentativo di sventare l'assalto al portavalori. Credendola morta, Sergio si decide a tornare indietro, ignaro del fatto che in realt\u00e0 Anna sia ancora viva e che abbia inscenato la propria morte solo per indurlo a tornare. Dopo averlo arrestato, Anna capisce che lui non aveva mentito riguardo al suo amore per lei, per cui alla fine decide di aspettarlo. \u00c8 un ottimo pilota e con Anna condivide la passione per i motori: Sergio per le moto da corsa (grazie a don Matteo ottiene un lavoro come meccanico di una squadra professionistica), Anna per il suo Maggiolino, ristrutturato proprio con l'aiuto di Sergio. \nGli episodi che la vedono direttamente coinvolto nel caso da risolvere sono: \"Non nominare il nome di Dio invano\" (12\u00aa stagione) e \"Non desiderare la roba d'altri\" (12\u00aa stagione)."}
{"id": "2837096", "revid": "1305772", "url": "https://it.wikipedia.org/wiki?curid=2837096", "title": "Governo Ricasoli", "text": "Governo Ricasoli pu\u00f2 riferirsi a due governi del Regno d'Italia guidati da Bettino Ricasoli:"}
{"id": "2837098", "revid": "287204", "url": "https://it.wikipedia.org/wiki?curid=2837098", "title": "Torneo di Wimbledon 1935", "text": "Il Torneo di Wimbledon 1935 \u00e8 stata la 55\u00aa edizione del Torneo di Wimbledon e terza prova stagionale dello Slam per il 1935. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Fred Perry che ha sconfitto in finale in 3 set il tedesco Gottfried von Cramm col punteggio di 6-2 6-4 6-4. Nel singolare femminile si \u00e8 imposta la statunitense Helen Wills Moody che ha battuto in finale in 3 set la connazionale Helen Hull Jacobs. Nel doppio maschile hanno trionfato Jack Crawford e Adrian Quist, il doppio femminile \u00e8 stato vinto dalla coppia formata da Freda James e Kay Stammers e nel doppio misto hanno vinto Dorothy Round con Fred Perry.\nRisultati.\nSingolare maschile.\n Fred Perry ha battuto in finale Gottfried von Cramm 6-2 6-4 6-4\nSingolare femminile.\n Helen Wills Moody ha battuto in finale Helen Hull Jacobs 6-3, 3-6, 7-5\nDoppio maschile.\n Jack Crawford / Adrian Quist hanno battuto in finale Wilmer Allison / John Van Ryn 6-3, 5-7, 6-2, 5-7, 7-5\nDoppio femminile.\n Freda James / Kay Stammers hanno battuto in finale Simonne Mathieu / Hilde Krahwinkel Sperling 6-1, 6-4\nDoppio misto.\n Dorothy Round / Fred Perry hanno battuto in finale Nell Hall Hopman / Harry Hopman 7-5, 4-6, 6-2"}
{"id": "2837104", "revid": "1305772", "url": "https://it.wikipedia.org/wiki?curid=2837104", "title": "Governo Rattazzi", "text": "Governo Rattazzi pu\u00f2 riferirsi a due governi del Regno d'Italia guidati da Urbano Rattazzi:"}
{"id": "2837111", "revid": "115801953", "url": "https://it.wikipedia.org/wiki?curid=2837111", "title": "Personaggi di Tutti pazzi per amore", "text": "Questa voce contiene un elenco dei personaggi presenti nella serie televisiva \"Tutti pazzi per amore\".\nPersonaggi principali.\nDalla prima stagione.\nLaura Del Fiore.\nLaura, interpretata da Stefania Rocca (stagione 1) e da Antonia Liskova (stagioni 2-3), \u00e8 una donna che da poco ha ritrovato se stessa e che, separata da Riccardo Balestrieri, scrittore di fama internazionale, ha cresciuto negli ultimi anni da sola i figli Emanuele e Nina. Dopo alcuni anni di maternit\u00e0 a tempo pieno trova lavoro nel settimanale \"Tu donna\" dove le viene affidata la rubrica \"La Posta del cuore\" e nella cui redazione trova le proprie migliori amiche. Ama i film d'amore ed \u00e8 idealista, romantica e priva di ambizione, a differenza di sua madre Clelia, che, infatti, non perde mai occasione per criticarla. Si fidanza con Paolo nella prima stagione, di cui rimane incinta ma perde il bambino. Poco prima del matrimonio, lo tradisce con l'ex marito Riccardo e quando lo scopre, la lascia. Alla fine faranno pace e torneranno insieme. Nella seconda stagione, Laura pubblica il suo libro \"Innamorate Pazze\": in un momento di distanza per la promozione dello stesso, viene tradita da Paolo con Valeria, tema centrale della seconda parte della seconda stagione. Alla fine riesce a perdonarlo e i due si sposano. Nella terza stagione, Laura rivela a Paolo di aspettare un figlio da lui.\nPaolo Giorgi.\nPaolo (stagioni 1-3), interpretato da Emilio Solfrizzi, \u00e8 un perito agrario che per diletto allena una squadra di scarsissimi pallanuotisti. Vedovo con a carico Cristina, figlia adolescente, che gli \u00e8 letteralmente cresciuta sotto gli occhi, si trasferisce nel palazzo di Laura nella prima puntata. Goffo e impacciato, non sa comportarsi con le donne, siano esse coetanee, attraenti ragazze pi\u00f9 giovani, le anziane zie pettegole o la figlia in crisi adolescenziale. Colleziona modellini di aeroplani e adora i Matia Bazar, dei quali custodisce gelosamente l'intera discografia. Paolo non ha mai preso la patente ed \u00e8 responsabile dell'incidente stradale che ha provocato la morte di sua moglie (si era messo per la prima volta al volante con lei e per di pi\u00f9 ubriaco). Tal evento l\u2019ha sconvolto al punto che tuttora vieta alla figlia di salire sulle moto. Si fidanza con Laura nella prima stagione. Sempre in questa, proprio quando i due sono in procinto di sposarsi, si lasciano dopo aver scoperto che lei l'ha tradito con l'ex-marito, Riccardo. Alla fine tornano insieme. Nella seconda stagione \u00e8 lui a tradire Laura con Valeria, cosa che mette a rischio il suo rapporto con la compagna, che quando lo scopre lo lascia. Alla fine Laura lo perdona e i due si sposano.\nMonica Liverani.\nMonica (stagioni 1-3), interpretata da Carlotta Natoli, \u00e8 la caporedattrice di \"Tu Donna\" e single suo malgrado. Ci tiene a definirsi \u201clibera\u201d e non sola, ma la verit\u00e0 \u00e8 che le costa moltissimo non avere un compagno. \u00c8 spiritosa, colta e intelligente, ma anche nevrotica e piena di complessi. \u00c8 una buona forchetta e si sfinisce di corse, diete e palestra nonostante tutti le dicano che non ne ha bisogno. Di certo non \u00e8 particolarmente fortunata in amore: lasciata dal fidanzato Gabriele che si sposa con la nobile Delfina (Regina Orioli), tenta infruttuosamente di distrarsi con Sergio (Luca Calvani), che per\u00f2 trova noioso. La pi\u00f9 grande delusione arriva poi con Ermanno (Pietro Taricone), che sembra l'uomo perfetto, ma si rivela essere costantemente imbeccato da Michele (Neri Marcor\u00e8), il donnaiolo impenitente che, pur essendo innamorato di lei, ha troppa paura di impegnarsi per farsi avanti. Monica, dopo la batosta ricevuta nella relazione con Ermanno, capisce di essere innamorata di Michele, ma teme che quest'ultimo non ricambi. Alla fine della prima stagione, Monica e Michele trovano finalmente il loro lieto fine, coronando il loro amore e fidanzandosi. L'uomo, per\u00f2, morir\u00e0 durante lo svolgimento del loro matrimonio. Monica, rimasta incinta di Michele, andr\u00e0 a vivere con Adriano, fratello di quest'ultimo, per superare il lutto. Adriano, divenuto il compagno di Monica, decider\u00e0 di riconoscere legalmente il nipote Michelino. Nella terza stagione, Monica viene per\u00f2 lasciata da Adriano. Successivamente, s\u2019innamora di Giampaolo, fidanzato di sua cugina Elisa. Alla fine i due riusciranno a stare insieme.\nMichele Ventoni.\nMichele (stagioni 1-2) interpretato da Neri Marcor\u00e8, era un perito agrario fino a quando non decide di assecondare la sua pi\u00f9 grande passione, la cucina, aprendo un ristorante tutto suo. Sciupafemmine e single incallito, allergico alle relazioni che durano pi\u00f9 di due giorni, adora donne e cucina. Dopo una serie di battibecchi con Monica (Carlotta Natoli), si scopre innamorato di lei ma \u00e8 terrorizzato all'idea di avere una relazione; perci\u00f2, decide di istruire a puntino il suo fornitore di cioccolata, Ermanno (Pietro Taricone), cos\u00ec che lui diventi l'uomo ideale di Monica al posto suo. Il piano viene puntualmente scoperto e l'amicizia tra Monica e Michele, nonch\u00e9 l'amore nato da essa, va all'aria. In seguito ad un fallimentare tentativo di psicanalisi, Michele capisce di dover tentare il tutto per tutto con Monica e le confessa il suo amore. Alla fine della prima stagione, i due, capendo di non poter fare a meno l'uno dell'altro, si fidanzano, giurandosi amore eterno. Nella seconda stagione Michele muore poco prima di sposare Monica, che, intanto, si scopre incinta. Dall'aldil\u00e0 continua a condizionare le vite dei suoi amici in qualit\u00e0 di anima celeste, apparendo in sogno. Al termine della seconda stagione, dopo la nascita del figlio, che porter\u00e0 il suo stesso nome, Michele ne diventa l'angelo custode.\nEmanuele Balestrieri.\nEmanuele (stagioni 1-3) interpretato da Brenno Placido, \u00e8 uno studente liceale nonch\u00e9 primo della classe e piccola leggenda della scuola. Maniaco dell'ordine e della pulizia, ha una serie di fissazioni legate all'igiene: non mangia mai nello stesso piatto due cibi diversi e non fa che disinfettare ogni cosa, specialmente nella sua camera. Ha una vera passione per lo studio e non perde occasione per correggere Cristina nell'uso del congiuntivo. Complice un gioco della bottiglia bacia Cristina e tra i due si smuove una lieve cotta che sfuma quando la relazione tra i loro genitori li rende fratellastri. Cita Schopenhauer e Aristotele come i suoi coetanei citano rapper e calciatori. Nella prima stagione ha una relazione con una donna sulla trentina con una figlia e deve accettare l'omosessualit\u00e0 del padre. Nella seconda stagione il suo ruolo di primo della classe viene minacciato da Viola Sacchetti, che sembra essere quasi pi\u00f9 brava di lui. I due si metteranno insieme, ma si lasceranno quando lui la scoprir\u00e0 a letto con Sandro, il suo ex ragazzo. Alla fine, per\u00f2, i due torneranno insieme. Nella terza stagione vanno a convivere, nello stesso palazzo in cui vivono Paolo e Laura, con Cristina e Raoul. Durante la stagione, Emanuele sar\u00e0 avvicinato da Francesca, sua compagna di scuola, innamorata di lui, che riuscir\u00e0 con i suoi inganni a far lasciare Emanuele e Viola, e ad andare a letto con lui. Alla fine, per\u00f2, Emanuele e Viola torneranno insieme.\nCristina Giorgi.\nCristina (stagioni 1-3) interpretata da Nicole Murgia, \u00e8 la figlia di Paolo. Studentessa del liceo, oltre che la sua sorellastra \u00e8 la compagna di banco di Emanuele. \u00c8 sportiva e poco romantica. Sconvolge Emanuele non usando congiuntivi, dimostrandosi ignorante e chiamandolo pi\u00f9 volte \"Psycho 5\" per le sue manie ossessivo-compulsive. Tra i due ci sono alcuni baci e una lieve cotta che va a sfumare quando si rendono conto di essere divenuti fratellastri. Ama moto e motori, dei quali \u00e8 una vera intenditrice, e da anni colleziona riviste a tema. Adora gli sport violenti come il wrestling e mangia hamburger, patatine e surgelati a cui il padre l'ha abituata. Nella prima stagione ha 16 anni e s'innamora di Davide Palmieri (Federico Le Pera), il ragazzo pi\u00f9 popolare della scuola, e con lui avviene la sua prima volta. Nella seconda stagione compie 18 anni e perde la testa per il suo istruttore di Kick Boxing Raoul, fratello di Viola, per poi fidanzarsi con lui. Nella terza stagione rimane incinta di lui.\nNina Balestrieri.\nNina (stagioni 1-3) interpretata da Laura Calgani, \u00e8 la figlia minore di Laura e sorella di Emanuele, frequenta la prima elementare. Ha un amico immaginario che chiama Filippo, a cui attribuisce pensieri e opinioni che non vuole esprimere da s\u00e9. In casa tutti considerano Filippo una persona vera per non turbare la bambina, finch\u00e9 lei stessa non dichiara di averlo perso e non vederlo pi\u00f9. \u00c8 immancabilmente il membro pi\u00f9 saggio della famiglia nei momenti pi\u00f9 irrazionali. Nella terza stagione ha un\u2019improvvisa svolta Emo.\nLe zie Filomena e Sofia.\nFilomena (stagioni 1-3) interpretata da Pia Velsi e Sofia (stagioni 1-3) interpretata da Ariella Reggio sono le zie di Paolo. Le due anziane donne non si sono mai sposate, vivono insieme e nutrono una profonda devozione per il nipote (e per Massimo Ranieri). Spesso preparano dei manicaretti per Paolo e Cristina, ma con pessimi risultati, tanto da decidere di prendere lezioni di cucina. Dalla terza stagione si trasferisco nella casa di Paolo e Laura, occupandosi delle faccende domestiche e di Nina.\nStefania del Fiore.\nStefania (stagioni 1-3) interpretata da Marina Rocco, \u00e8 una hostess di volo e fidanzata da dieci anni con Giulio. Viziata e capricciosa, Stefania \u00e8 abituata a essere servita e riverita da \"Giulietto\" e senza nemmeno rendersene conto inizia a sfruttarlo e a trascurarlo. Sempre in viaggio, con la valigia pronta, ha l'umore che sbalza come il jet lag, ama lo shopping e le feste. Quando Giulio, stufo del suo atteggiamento, la lascia, lei cambia completamente e diventa la pi\u00f9 devota delle fidanzate. Resta incinta di due gemelle, Rebecca e Rachele, e adotta un orfano coreano, di nome Yang, assieme a Giulio. Nella terza stagione, a causa dello stress dovuto al cambiare casa, lei e Giulio litigano spesso, tanto da minacciare il divorzio ma, alla fine faranno pace grazie all'affetto della famiglia.\nGiulio Pierantoni.\nGiulio (stagioni 1-3) interpretato da Luca Angeletti, \u00e8 un impiegato in banca e fidanzato da dieci anni con Stefania. All'inizio \u00e8 il classico fidanzato zerbino: anche troppo buono e sempre disponibile, lava, cucina, stira, fa la spesa e scarrozza in giro la fidanzata. Stanco delle innumerevoli esigenze della fidanzata, la lascia e ha una breve relazione con Clara, una hostess collega di Stefania. Quando quest'ultima cambia radicalmente pronta a ricominciare, i due si sposano e crescono insieme le loro due gemelle e un figlio adottato, Yang. Nella terza stagione lui e Stefania sono in procinto di cambiare casa ma, essendo pieni di debiti e con lo stress da trasloco, avranno pesanti discussioni e litigi che li porteranno sulla via del divorzio ma alla fine, grazie alla famiglia, torneranno insieme.\nClelia Arcangeli e Mario Del Fiore.\nClelia (stagioni 1-3), interpretata da Piera Degli Esposti, e Mario (stagioni 1-3), interpretato da Luigi Diberti sono i genitori di Laura e Stefania. Lei \u00e8 un'avvocata divorzista che non si decide ad andare in pensione, autoritaria, acida, il suo atteggiamento mette in soggezione tutti, anche le figlie. \u00c8 separata da suo marito Mario, che getta tra le braccia della francese Sandrine (Emanuela Grimalda) salvo continuare a frequentarlo di nascosto da tutti, famiglia compresa. Sotto sotto ha il cuore tenero, ma non lo confessa a nessuno. Nella seconda stagione risposer\u00e0 infine l'ex marito. Mario \u00e8 molto pi\u00f9 pacato e accogliente, e tenta di ammorbidire la moglie.\nDalla seconda stagione.\nAdriano Ventoni.\nAdriano (stagione 2) interpretato da Alessio Boni, \u00e8 il fratello minore di Michele. Arriva a Roma per il matrimonio del fratello, e dopo la sua morte prematura, decide di restare per aiutare Monica, che aspetta un figlio. Di professione ornitologo, \u00e8 un uomo meticoloso, preciso, imbranato e timido. Inizialmente Monica non lo sopporta, e il sentimento \u00e8 ricambiato ma Adriano comincia a innamorarsi della donna, la vede, infatti, nuda. Chiede aiuto a Paolo, che gli consiglia di lasciarla stare, ma lui non vi riesce. Mentre l'ornitologo inizia una relazione con Bea, una parrucchiera toscana, Monica capir\u00e0 la brava persona che c'\u00e8 dietro quell'aria da \"secchione\", e s\u2019innamorer\u00e0 di lui. Cos\u00ec, Adriano lascer\u00e0 Bea per fidanzarsi finalmente con Monica. Lei \u00e8 al nono mese di gravidanza, ma gli permette comunque di andare a cercare una rarissima specie di oca sulle montagne. Quando trova una Papera Vulgaris che lui riesce a capire, gli comunica che la sua compagna sta partorendo, torna immediatamente a Roma, e le sta vicino, vedendo la nascita del suo nipotino, che verr\u00e0 chiamato come il padre, Michele. Nella terza stagione lui non compare, \u00e8 Monica, parlando con la sua amica Rosa, a dire che i due si sono nel frattempo sposati e poi separati per incompatibilit\u00e0 di caratteri.\nIl mondo di Laura.\nDalla prima stagione.\nRiccardo Balestrieri.\nRiccardo (stagione 1) interpretato da Tomas Arana e doppiato da Fabrizio Pucci, ex marito di Laura e padre di Emanuele e Nina. Ha lasciato la moglie e i figli dopo aver scoperto la propria omosessualit\u00e0. \u00c8 uno scrittore di grande successo, molto amato dalle donne. Vive negli Stati Uniti con il proprio compagno Peter, fino a quando decidono di tornare a vivere in Italia. Va a letto con Laura nella prima stagione, nonostante si dichiari omosessuale. A causa di questo evento, Paolo la lascer\u00e0 all'altare. Nella seconda stagione si scopre che \u00e8 partito per gli Stati Uniti.\nMaya Marini.\nMaya (stagioni 1-3) interpretata da Francesca Inaudi, \u00e8 una giornalista stravagante dai capelli rosa tinti che scrive di eventi e costume e mangiatrice di uomini per professione. Nella seconda stagione si trova cambiata quando inizia una relazione duratura con un uomo sposato. Al termine della seconda stagione, comprende di non amare realmente Tommaso (Giulio Base), ma di essere innamorata del collega Elio (Corrado Fortuna), tornato dalle amiche e colleghe della redazione a met\u00e0 stagione, perch\u00e9 innamorato proprio di Maya. Alla fine per\u00f2 Elio, tornato dagli Stati Uniti, la lascer\u00e0 bruscamente poich\u00e9 innamorato di un'altra donna di nome P\u00e0mela.\nRosa Salerno.\nRosa (stagioni 1-3) interpretata da Irene Ferri, \u00e8 una giornalista esperta di viaggi, sposata e mamma di tre gemelli (Marco, Guido e Lorenzo). Stressata, stanca e indaffarata, Rosa ha il sonno arretrato da quando sono nati i suoi tre bambini. Sempre di corsa, non ha pi\u00f9 tempo di pensare a se stessa. Le piace molto lavorare, dice che l'unico momento in cui le sembra di non sentire le urla dei bambini \u00e8 quando picchietta sui tasti del computer. Ama i viaggi, che oramai si limita a sognare. Nella seconda stagione viene lasciata dal marito e lei, dopo una serie di appuntamenti falliti, trova l'amore nel cugino di Elio, Teo, che lavora per lei come baby-sitter.\nLea De Angelis.\nLea (stagioni 1-2) interpretata da Sonia Bergamasco, \u00e8 una giornalista di \"Tu donna\". Ha un carattere freddo, rigido e preciso e non ha mai una parola buona per nessuno. \u00c8 l'unica in redazione a non andare d'accordo con le colleghe, subito stufe della sua saccenza e il suo aperto atteggiamento di superiorit\u00e0 al punto da chiamarla \"Alien\" e ignorarla sfrontatamente. Lea, del resto, \u00e8 convinta di avere la vita perfetta, finch\u00e9 non scopre che il suo ricco marito la tradisce e l'imperante femminismo che aleggia in redazione non la induce a rompere ogni rapporto con lui. Nella seconda stagione Lea diventa molto meno rigida e si scoprir\u00e0 essere pi\u00f9 umana di quanto si pensasse e si trasferisce a Londra con il suo nuovo compagno Ermanno.\nElio Franci.\nElio (stagioni 1-3) interpretato da Corrado Fortuna, \u00e8 il grafico della rivista \"Tu Donna\". Si fidanzer\u00e0 presto con Manuela, la postina della redazione. In netta minoranza, unico uomo della redazione, fa fatica a non soccombere davanti a tutte le sue colleghe. Successivamente si trasferir\u00e0 alla \"Gazzetta dello Sport\" ma, innamorato di Maya, torner\u00e0 a \"Tu donna\" nella seconda met\u00e0 della seconda stagione. Nella terza stagione, si trasferisce negli Stati Uniti, venendo sostituito da Elisa, la cugina di Monica. Torna nell'ultimo episodio, dove rivela a Maya di volerla lasciare perch\u00e9 si \u00e8 innamorato di una donna chiamata Pamela. Cos\u00ec lui si trasferisce definitivamente in America.\nErmanno.\nErmanno (stagioni 1-2) interpretato da Pietro Taricone, \u00e8 il cioccolataio che s\u2019innamora di Monica e che con lei non avrebbe alcuna chance se non fosse per la certosina istruzione che gli impartisce Michele da perfetto Cyrano. Il suo fidanzamento con Monica finisce quando la donna, trovatasi in casa sua, scopre che a Lelouch Ermanno preferisce Er Monnezza e a Pr\u00e9vert i fumetti. Nella seconda stagione sostituir\u00e0 Elio come grafico a \"Tu donna\" ed avr\u00e0 una storia con Lea, con cui si trasferir\u00e0 a Londra.\nCarlo.\nCarlo (stagione 1) \u00e8 il marito di Rosa. Compare in alcune puntate della prima stagione. All'inizio della seconda stagione Rosa annuncer\u00e0 di esser stata lasciata da lui, che l'ha abbandonata con i tre gemelli. Torner\u00e0 a met\u00e0 della seconda stagione, ma la lascer\u00e0 definitivamente scoprendo i suoi numerosi amanti durante la separazione.\nClara.\nClara (stagione 1) interpretata da Mia Benedetta, \u00e8 una hostess di volo collega di Stefania. Far\u00e0 un viaggio a Helsinki con Giulio, che lo doveva fare con Stefania ma lei ha fatto cambio con Clara per via dello stress dovuto a jet lag imbarcandosi su un volo per Milano dimenticandosi di Giulio. Quando Stefania e Giulio si lasciano, quest'ultimo si fidanza con Clara. La lascer\u00e0 a met\u00e0 prima stagione per tornare con Stefania.\nDalla seconda stagione.\nTommaso.\nTommaso (stagione 2) interpretato da Giulio Base, \u00e8 un uomo gi\u00e0 sposato e con due figli che intraprende una relazione clandestina con Maya Marini. \u00c8 soprannominato dalle amiche di Maya, \"faccia di maiale\".\nMarco Castoni.\nMarco Castoni (stagione 2) \u00e8 l'editore di Laura nella seconda stagione. Ha un forte interesse nei suoi confronti, cosa che metter\u00e0 in crisi la relazione tra i due protagonisti.\nBea.\nBea (stagione 2-3), interpretata da Chiara Francini, \u00e8 una vistosa parrucchiera toscana che si invaghisce di Adriano. Legher\u00e0 con la redazione nella terza stagione.\nTeo.\nTeo (stagione 2-3) interpretato da Stefano Masciolini, \u00e8 il cugino di Elio, bravissimo come baby sitter, verr\u00e0 assunto da Rosa per badare ai tre gemelli, si invaghir\u00e0 per poi iniziare una storia con lei, nonostante la differenza d'et\u00e0.\nDalla terza stagione.\nElisa Trombetti.\nElisa (stagione 3) interpretata da Martina Stella, \u00e8 la cugina di Monica, che va a sostituire Elio, partito per gli Stati Uniti. Elisa \u00e8 toscana, venuta nella capitale per sposare il suo fidanzato, Giampaolo. Molto elegante nel vestire, adora il rosa, ripete spesso le parole tre volte ed \u00e8 sempre a ridere per tutto rendendosi molto spesso insopportabile alle colleghe. Scopre che Giampaolo e Monica sono amanti, cos\u00ec finge di essere incinta per riprendersi il fidanzato. Alla fine viene lasciata all'altare, ma si innamora del cugino di Giampaolo, dopo aver avuto una visione simile a quelle di Monica e Giampaolo.\nGiampaolo.\nGiampaolo (stagione 3) interpretato da Ricky Memphis, \u00e8 il fidanzato di Elisa, cugina di Monica. \u00c8 un pediatra, molto bravo nel suo lavoro. Monica se ne innamora appena lo vede, e comincia ad avere delle visioni di loro due nel passato. Subito Giampaolo non lo capisce, ma poi comincia ad avere le stesse visioni, e i due diventano amanti. Elisa, lo scopre, ma non lo dice, cos\u00ec finge di essere incinta. I due si lasciano sull'altare, cos\u00ec finalmente Monica e Giampaolo potranno stare assieme.\nElvira Arcangeli.\nElvira (stagione 3) interpretata da Giovanna Ralli, \u00e8 la sorella vedova di Clelia, molto pi\u00f9 acida e cattiva di lei. Non vive a Roma e va a trovare i protagonisti nella loro citt\u00e0. \u00c8 molto invadente e fa di tutto per far innervosire i protagonisti. Dir\u00e0 a Paolo che Cristina \u00e8 incinta, dopo aver trovato il test nell'armadio di Cristina. \u00c8 considerata la pecora nera della famiglia ed ha un rapporto pessimo con la sorella Clelia. L'unica che le sta un po' pi\u00f9 a cuore \u00e8 sua nipote Stefania, della quale, per\u00f2, si rifar\u00e0 il pensiero quando Stefania la inganner\u00e0. Alla fine, dopo aver detto a Paolo la novit\u00e0 sulla gravidanza di Cristina, partir\u00e0 e non sar\u00e0 pi\u00f9 presente nella serie. \u00c8 ispirata al personaggio di Crudelia De Mon, il quale lo ricorda il colore dei suoi capelli (bianchi con ciocche nere).\nIl mondo di Paolo.\nDalla prima stagione.\nGennaro Capone, Paolo Merloni, Valentini.\nTre dei membri della squadra di pallanuoto allenata da Paolo. Capone \u00e8 napoletano e inesperto con le donne; Merloni \u00e8 magrissimo e impacciato; Valentini \u00e8 balbuziente e si metter\u00e0 con Martina, l'amica di Cristina.\nNatascia Leonardi.\nNatascia (stagione 1) interpretata da Clizia Fornasier, \u00e8 un\u2019ex studentessa di Paolo che, una volta divenuta sua collega, prova invano a sedurre l'uomo.\nDalla seconda stagione.\nValeria Guerrieri.\nValeria (stagione 2) interpretata da Camilla Filippi, entra in scena nella seconda stagione. Si rivolge a Paolo, ispettore agrario della Regione Lazio, per ottenere dei finanziamenti per costruire una nuova serra. \u00c8 un tipo molto impulsivo e il primo approccio fra i due non \u00e8 dei migliori: prima lei gli versa un caff\u00e8 sulla camicia e poi polemizza per l'assenteismo di Paolo dal lavoro (non sapendo del suo impegno per organizzare il funerale di Michele). Si innamora di Paolo, con il quale trascorrer\u00e0 una notte d'amore che metter\u00e0 a rischio il rapporto di lui con Laura. Scaricata da Paolo, lascia il vivaio e si trasferisce altrove per non doverlo vedere pi\u00f9 tutti i giorni.\nGianluca.\nGianluca (stagione 2) \u00e8 il fidanzato di Valeria Guerrieri. Fa l'avvocato. \u00c8 molto rigido, la sua rigidit\u00e0 sar\u00e0 una delle concause della rottura della relazione con Valeria e del suo avvicinamento a Paolo.\nDalla terza stagione.\nEva.\nEva (stagione 3) interpretata da Anita Caprioli, \u00e8 una vecchia amica di Laura e architetto di giardini. Viene assunta al vivaio di Paolo, che inizialmente la tratta male, sospettando che Laura l'avesse mandata per controllare la sua fedelt\u00e0, ma poi diventano molto amici. Eva \u00e8 lesbica e, ha una relazione con Roberta, anche se quando conosce Claudia Sacchetti, madre di Viola e Raoul, rimane subito affascinata, a causa di questo fatto si lascia con Roberta ma, alla fine torneranno insieme.\nRoberta.\nRoberta (stagione 3) interpretata da Alessia Barela, \u00e8 la fidanzata di Eva. Fa la veterinaria e detesta gli uomini. I suoi genitori non sanno che \u00e8 lesbica, ma poi glielo dir\u00e0 ai genitori. Quando la fidanzata Eva conosce Claudia Sacchetti, madre di Viola e Raoul, rimane subito affascinata, e a causa di questo fatto le due si lasciano, ma alla fine torneranno insieme.\nIl mondo di Emanuele, Cristina e Nina.\nDalla prima stagione.\nMartina Liboni.\nMartina (stagioni 1-3) interpretata da Chiara Milani, \u00e8 una compagna di scuola di Emanuele e Cristina. Grande amica e confidente sentimentale di quest'ultima.\nDavide Palmieri.\nDavide (stagione 1) interpretato da Federico Le Pera, \u00e8 il ragazzo pi\u00f9 popolare della scuola, il pi\u00f9 amato dalle ragazze e il pi\u00f9 odiato dai ragazzi, il tipico \"bello e impossibile\". Davide si innamora di Cristina, ma dovr\u00e0 lasciarla per trasferirsi in Grecia col padre, che lavora in ambasciata. Al suo ritorno, Cristina capisce di non amarlo pi\u00f9 e lo lascia.\nSergio.\nSergio (stagione 1) interpretato da Luca Calvani, \u00e8 il maestro della scuola elementare di Nina (precisamente il supplente). La bambina alla ricerca del \"Principe azzurro\" per la madre prova a farli incontrare quando per\u00f2 ormai Laura \u00e8 gi\u00e0 innamorata di Paolo. Sergio avr\u00e0 poi un breve e deludente flirt con Monica.\nCaterina Mancuso.\nCaterina (stagioni 1-2) interpretata da Patrizia Loreti, \u00e8 la professoressa di lettere e di latino di Emanuele, Cristina e Viola, nonch\u00e9 preside del liceo e zia di quest'ultima. Nella prima stagione sospende per due giorni Emanuele e Cristina dopo che quest'ultima gli ha dato un pugno in faccia per averle rubato il reggiseno ed averlo esposto in classe. Alla fine della seconda stagione, grazie alla sua determinazione e affetto verso i suoi studenti, li far\u00e0 tutti promuovere all'esame di maturit\u00e0.\nChiara.\nChiara (stagione 1) interpretata da Alessandra Bellini, \u00e8 una restauratrice venticinquenne con una figlia a carico, \u00e8 una collega di Peter. Di lei s\u2019innamora Emanuele nonostante la differenza di et\u00e0. I due avranno, infatti, una storia, che sar\u00e0 turbolenta, e che quindi finir\u00e0 verso la fine della prima stagione. Dalla seconda stagione non comparir\u00e0 pi\u00f9.\nDalla seconda stagione.\nViola Sacchetti.\nViola (stagioni 2-3) \u00e8 interpretata da Claudia Alfonso, \u00e8 la nuova compagna di classe di Emanuele e Cristina, nonch\u00e9 la nipote della professoressa Mancuso. La ragazza \u00e8 molto preparata e insidia la leadership di primo della classe di Emanuele. Quest'ultimo si fidanzer\u00e0 con lei, per poi lasciarsi a causa del tradimento di lei con Sandrino, il suo ex-fidanzato. Viola si lascer\u00e0 con lui per stare definitivamente con Emanuele. Nella terza stagione i due vanno a vivere insieme. A causa delle macchinazioni di Francesca, compagna di classe di Emanuele, innamorata di lui, i due si lasceranno ma, alla fine faranno pace e torneranno insieme.\nRaoul Sacchetti.\nRaoul (stagioni 2-3) interpretato da Gabriele Rossi. \u00c8 l'istruttore di kick-boxing di Cristina nonch\u00e9 fratello di Viola. \u00c8 sieropositivo da quattro anni e per questo motivo spesso introverso. Quando si innamora, ricambiato, di Cristina, riesce a rivelarle la sua condizione e a instaurare una relazione con lei. Nella terza stagione vanno a vivere insieme, e scoprono di aspettare un figlio. All'inizio Raoul \u00e8 contento, ma a causa dei bruschi modi di Paolo di farlo diventare pi\u00f9 responsabile, lui lascer\u00e0 Cristina e scapper\u00e0 via. Tuttavia, Cristina riesce a trovarlo prima che possa andarsene per sempre e i due ritornano insieme.\nDalla terza stagione.\nClaudia Mancuso in Sacchetti.\nClaudia (stagione 3) interpretata da Lucrezia Lante della Rovere, \u00e8 la madre di Viola e Raoul. Non vive a Roma e, ci arriva solo dopo la notizia della gravidanza di Cristina, che accoglie con gioia ma anche con paura, perch\u00e9 pensa di non essere ancora pronta a fare la nonna. \u00c8 una donna molto attiva, che adora lo shopping, in cui coinvolge Viola, che per\u00f2 non ne vuole sapere della madre. Paolo ha passato una notte con lei, e per questo \u00e8 subito molto imbarazzato alla sua vista. Eva si prende una sbandata per lei, ma poi decide di continuare la sua storia e di essere felice con Roberta.\nFrancesca.\nFrancesca (stagione 3) interpretata da Mily Cultrera, e la compagna di universit\u00e0 di Viola ed Emanuele, \u00e8 pazzamente innamorata di questo. Durante la stagione, soprattutto dopo l'arrivo di Jean Claude, cerca in tutti i modi di far insospettire Emanuele sul rapporto di Viola e Jean Claude. Alla fine ci riesce e, Viola ed Emanuele si lasciano. Francesca passa una notte con Emanuele, ma lui scopre che lei aveva pianificato tutto, e, andando su tutte le furie, la lascia e corre da Viola.\nJean Claude.\nJean Claude (stagione 3) interpretato da Alan Cappelli Goetz, \u00e8 l'amico francese di Viola, \u00e8 un artista concettuale. Arriva a Roma per una mostra, che consiste nel guardarlo dormire dentro una teca di cristallo per due giorni. Viene ospitato da Francesca, che riesce a tendere cos\u00ec una trappola a Emanuele, che \u00e8 molto geloso, facendogli credere che i due sono stati a letto insieme. Alla fine, Viola lascia Emanuele per la sua eccessiva gelosia e perch\u00e9 aveva picchiato Jean Claude. Questo per\u00f2 non \u00e8 innamorato di Viola, bens\u00ec di Martina, migliore amica di Cristina, con la quale si mette alla fine della stagione.\nLo studio televisivo.\nIl dottor Freiss e la signorina Carla.\nIl dottor Freiss (stagioni 1-2) interpretato da Giuseppe Battiston e la signorina Carla (stagioni 1-2) interpretata da Carla Signoris sono un tuttologo e una presentatrice che seguono attraverso alcuni schermi le vicende di Paolo, Laura e tutti gli altri amici e parenti. Almeno una volta a puntata avviene uno \"stacco\" in cui la presentatrice chiede al dottore pareri riguardo alle situazioni che vengono a crearsi nella storia principale. Inizialmente sembra essere semplicemente un programma che sta seguendo tali vicende, una cornice interpretativa nella fiction della storia principale, poi, per\u00f2 i due piani narrativi si mescolano con l'avanzare delle puntate. Infatti, il Dottor Freiss inizia a interagire con gli altri personaggi: prima rivolgendosi attraverso lo schermo a Michele che sta guardando la TV, poi dando un parere di persona a Michele stesso che gli \u00e8 venuto a chiedere consiglio sulla sua relazione con Monica. Anche nell'ultima puntata della seconda stagione, il dottor Freiss si collega tramite la radio della macchina di Paolo, e proprio a quest'ultimo d\u00e0 dei consigli per non arrendersi mentre \u00e8 caduto in un burrone.\nIl dottor Freiss viene presentato come esperto ogni volta di qualcosa di diverso, sempre argomenti sociologici ma con definizioni assurde: ogni volta lui d\u00e0 sempre una risposta esauriente. A quanto pare, anche tra il dottor Freiss e Carla si instaura una storia d'amore."}
{"id": "2837112", "revid": "1305772", "url": "https://it.wikipedia.org/wiki?curid=2837112", "title": "Governo Minghetti", "text": "Governo Minghetti pu\u00f2 riferirsi a due governi del Regno d'Italia guidati da Marco Minghetti:"}
{"id": "2837114", "revid": "465169", "url": "https://it.wikipedia.org/wiki?curid=2837114", "title": "Personaggi di Capri", "text": "Questa voce contiene un elenco dei personaggi presenti nella serie televisiva Capri.\nPersonaggi principali.\nVittoria Mari.\nInterpretata da Gabriella Pession.\nLaureata in psicologia, vive a Brembate in provincia di Bergamo. Sta per sposarsi ma viene convocata a Capri da un noto notaio in quanto la Contessa Isabella Galiano la nomina sua erede insieme ai due nipoti capresi: Massimo e Umberto. Vittoria scopre cos\u00ec di essere stata adottata e di essere quindi la figlia di Angela ed Enzo, assassinati poco dopo la sua nascita dalla malavita organizzata. Conseguentemente scopre di avere una nonna materna che si rivela essere Reginella, la cuoca di Villa Isabella. La ragazza non poco sconvolta da queste rivelazioni intraprende una relazione con il \"sex simbol\" Umberto Galiano che per\u00f2 \u00e8 un uomo spavaldo e dedito al tradimento. Il susseguirsi degli avvenimenti la condurranno tra le braccia di Massimo, suo vero amore che amer\u00e0 anche durante la seconda stagione della fiction nonostante la malvagit\u00e0 rappresentata da Cosimo Rizzuto, un noto benefattore riconducibile a sua madre Angela che cercher\u00e0 di dividerli. Scoperta la realt\u00e0 di Cosimo, Vittoria torner\u00e0 tra le braccia del suo amato e decider\u00e0 di partire con lui per l'America.\nMassimo Galiano.\nInterpretato da Kaspar Capparoni.\nNipote di Donna Isabella, amministra una piccola flotta turistica in dissesto ed ha un figlio, Nicola, nato dal matrimonio con Giulia, la sua prima moglie morta in un incidente in mare. Si innamora di Vittoria con la quale cura la gestione del resort di Villa Isabella, ma per rispetto della sua relazione col fratello non fa mai la prima mossa. \u00c8 la parte saggia dei Galiano, costretto spesso a riparare le bravate del pi\u00f9 spensierato Umberto. Nella seconda stagione si occupa di recuperare un antico relitto appartenuto a una principessa egiziana che ha scoperto casualmente nei fondali di Capri e cercher\u00e0 di svelare i molti misteri del passato di Cosimo Rizzuto. Riuscendo a comprendere la vera realt\u00e0 di Rizzuto grazie all'aiuto del fratello Umberto, riuscir\u00e0 a salvare dalle sue grinfie l'amata Vittoria. Insieme alla sua donna lascia Capri dopo qualche tempo, partendo per l'America. \nUmberto Galiano.\nInterpretato da Sergio Assisi.\nFratello di Massimo, molto bello, \u00e8 il classico dongiovanni ricco, sempre a caccia di turiste da conquistare e perci\u00f2 soprannominato da tutti \"Re di Capri\". Nella prima stagione si innamora di Vittoria e cambia completamente, diventando un fidanzato fedelissimo e devoto. Scampoli della sua vecchia natura, tuttavia, minano la sua storia con la ragazza. Durante la prima stagione Umberto finisce in prigione per spaccio di droga ma si scoprir\u00e0 che la droga in casa l'aveva messa Domenico Scapece. Quando Vittoria e Massimo si mettono assieme Umberto, ferito, parte. Torna dopo tre anni sposato con Ines Doledo, la violinista spagnola con cui aveva tradito Vittoria. La storia con Ines \u00e8 per\u00f2 campata in aria e il \"Re di Capri\" si innamora infine di Daiana Spagnuolo, la figlia di un suo dipendente che da sempre ha una cotta per lui. Nella terza stagione il suo personaggio \u00e8 in Inghilterra con Daiana e viene principalmente menzionato da donna Isabella e da Greta, sua figlia, avuta con una turista danese.\nDaiana Spagnuolo.\nInterpretata da Maria Comegna (stagione 1) e da Chiara Gensini (stagione 2).\nDaiana \u00e8 la primogenita di Gennarino e Amalia. Pur sapendo che Umberto Galiano sia il suo principe azzurro, essa decide di partire per Londra. Nella seconda stagione Daiana torna a Capri, laureata e in procinto di sposarsi con Saverio. La ragazza lo sposa, ma non scorder\u00e0 Umberto con il quale inizier\u00e0 comunque una relazione. Dopo una lunga riflessione Daiana decider\u00e0 di volere il divorzio da Saverio per sposarsi con Umberto, sebbene i suoi genitori siano estremamente ostili con lui conoscendo il suo rapporto con le donne. Daiana non compare nella terza stagione perch\u00e9 sar\u00e0 in Inghilterra con il suo Umberto e sua madre Amalia.\nReginella Amato.\nInterpretata da Isa Danieli.\n\u00c8 la cuoca di Villa Isabella e poi cuoca del Resort, madre di Angela e quindi nonna di Vittoria. Lavora alla villa per oltre quarant'anni, cosa che fa di lei una sorta di regina dell'isola e di \"anima di Capri\". Corteggiata da sempre dal pescatore Totonno, lo sposa ma decide di mantenere i propri spazi e di comportarsi da eterna fidanzata. Sbrigativa e pragmatica, \u00e8 molto superstiziosa e dotata di una saggezza popolare che per\u00f2 non le permette di superare certe sue cocciute convinzioni. Veglia sui Galiano come se fossero figli suoi ed \u00e8 pronta a rimproverarli aspramente quando necessario. Quando \u00e8 in difficolt\u00e0 parla con il ritratto dell'amatissima Donna Isabella, ed \u00e8 pronta a giurare che quella le risponda. Apprende che Domenico Scapece ordin\u00f2 a Cosimo Rizzuto l'omicidio di sua figlia Angela e di Enzo (genitori di Vittoria). Muore all'inizio della terza stagione ma la sua presenza si manifesta in qualit\u00e0 di fenomeni fisici, atmosferici e incidentali.\nCarolina Scapece.\nInterpretata da Bianca Guaccero.\nFiglia dell'arcinemico dei Galiano, Domenico Scapece, Carolina \u00e8 sinceramente innamorata di Massimo ma \u00e8 senza scrupoli, viziatissima e disonesta. Decide di redimersi alla morte del padre, ma dopo due anni di carcere scopre che anche Reginella, cui aveva scritto chiedendo perdono delle sue malefatte, \u00e8 morta. Per onorare la vecchia cuoca pensa di risollevare il resort di Villa Isabella, ma si scontra con l'iniziale ostilit\u00e0 di tutti i capresi e della stessa contessa Galiano, che viene poi conquistata dalla sua bravura e dalla sua tenacia. Si innamora dell'alpinista Andrea Concordia ed \u00e8 da lui ricambiata, ma prima che i due trovino pace passa molto tempo. Canta molto bene e per un certo periodo raggiunge la fama col nome d'arte di \"Malafemmina\", tant'\u00e8 che quando \u00e8 lontana da Villa Isabella si guadagna da vivere esibendosi all'ex Hotel Scapece.\nAndrea Concordia.\nInterpretato da Gabriele Greco.\nAndrea \u00e8 un alpinista che mira a scalare il Kailash, su cui suo padre perse la vita, e che si trova a Capri per fare una sorpresa ai suoi amici Tony e Vittorio; ma una volta messo piede sull\"'isola dell'amore\" ci rimane pi\u00f9 tempo del previsto. Si innamora di Carolina, ma il loro rapporto \u00e8 ostacolato dalla cotta che anche Greta ha per lui, nonch\u00e9 dalla sclerosi multipla; malattia che Andrea tiene nascosta a tutti e che lo tormenta profondamente. Tende a evitare i propri problemi occupandosi di quelli degli altri, cosa che gli fa guadagnare una certa fama di eroe senza macchia e paura. \u00c8 taciturno e riflessivo, tant'\u00e8 che sono spesso i suoi amici Tony e Vittorio, che vivono con lui alla Tenda Berbera e lo chiamano \"monaco\", a trascinarlo di peso in feste e attivit\u00e0 pi\u00f9 o meno avventurose. Alla fine della terza serie resta con Carolina.\nDonna Isabella Galiano.\nInterpretata da Lucia Bos\u00e8.\nLa leggendaria contessa Isabella Galiano \u00e8 la padrona dell'omonima Villa e la zia di Umberto e Massimo. Stravagante e impenetrabile, Donna Isabella \u00e8 un autentico spirito libero e arriva a fingersi morta per oltre dieci anni per scappare in India con l'amatissimo Rajiv (Shel Shapiro). La sua messinscena, invero, serviva anche per far ritrovare a Reginella la nipote Vittoria: le due donne erano legatissime e in assenza dell'altra sostengono lunghe ed accorate conversazioni con i reciproci ritratti. Quando si ripresenta a Capri per festeggiare gli ottant'anni di Reginella e poi per piangerne la morte, per\u00f2, la contessa si ritrova per le mani un resort da gestire, ed \u00e8 ben decisa a venderlo. Si attira l'astio dei suoi dipendenti dimostrandosi indisponente e cocciuta, ma poi si lascia travolgere dalla determinazione di Carolina e tutti, come la ragazza, inizieranno ad affezionarsi a lei. Ama andare controcorrente, circondarsi da giovani festaioli, viziare la nipote Greta e prendersi cura, in modo del tutto personale, della cucina del resort assieme a Carolina, cui si lega come ad una figlia.\nRossella Scorticelli.\nInterpretata da Antonella Stefanucci.\nRossella \u00e8 la migliore amica di Vittoria nelle prime due stagioni e fa amicizia anche con Carolina nella terza. In passato \u00e8 stata una gran bellezza e una donna di mondo, ora gestisce un'agenzia di viaggi ed un sito di gossip e si autodefinisce \"una gnocca vintage\". Schietta, pratica, un po' ignorante ma a suo modo saggia, \u00e8 esilarante nei suoi scatti d'ira. Ha sposato l'immigrato Said per fargli avere il permesso di soggiorno, ma i due hanno finito per innamorarsi davvero ed hanno avuto un figlio, Pasqualino. \u00c8 una sorta di Grillo Parlante di Vittoria prima e di Carolina poi.\nVittorio Mottola.\nInterpretato da Fabrizio Nevola.\nAltro amico di Andrea, \u00e8 un aristocratico spiantato scanzonato e creativo, bravo a cucinare e molto leale. \u00c8 il primo a cui Andrea confessa la sua malattia, e mantiene religiosamente il suo segreto nonostante gli pesi molto che l'amico sia giudicato da chi pensa che abbia lasciato tutto e tutti per capriccio. Si finge ancora miliardario per conquistare Gina, ma le sue bugie hanno le gambe molto corte. In seguito si innamora di Lucia e lega con la figlia di lei, Marcellina, riuscendo anche a scalfire la paura che la ragazza ha di avventurarsi in una nuova relazione.\nTony Taurisano.\nInterpretato da Fabio Ghidoni.\nAmico di Andrea, scansafatiche patentato, ha acquistato il terreno accanto a Villa Isabella con i soldi del temutissimo zio miliardario ed intende gestire la Tenda Berbera sitavi pur di non andare a lavorare negli agrumeti di famiglia, in Sicilia. Ha un buon cuore, ma \u00e8 ingenuo, pigro e infantile. Ha una cotta per Carolina e si convince che lei lo ricambi, perci\u00f2 dopo aver saputo che lei sta con Andrea va su tutte le furie. Ricostruir\u00e0 il rapporto con il suo amico dopo averne scoperto la malattia e si fidanzer\u00e0 con Gina.\nLucia Proto.\nInterpretata da Miriam Candurro.\nLucia \u00e8 una cameriera di Villa Isabella, con un passato molto difficile alle spalle. Viveva in una torretta diroccata sulla spiaggia con pochissimi mezzi, ed era arrivata a rubare e prostituirsi per sopravvivere. Nella seconda stagione ha una complicata relazione con il giovane ereditiere Falco Palmieri, che la lascia molto scottata e diffidente nei confronti degli uomini e dei ricchi in particolare. Nel frattempo si guadagna da vivere aiutando Massimo, Umberto e Vittoria nel recupero delle anfore egizie. Nella terza stagione si trova a crescere da sola sua figlia Marcellina, avuta da Falco, ed \u00e8 contesa da Carmelo e Vittorio, il quale adora anche la piccola Marcellina.\nGina Stornaiolo.\nInterpretata da Laura Barriales.\n\u00c8 la figlioccia di donna Isabella, nata da due ex dipendenti della contessa emigrati in Argentina. La ragazza va a Capri in cerca di un lavoro e di un miliardario da sposare per aiutare economicamente la sua famiglia in difficolt\u00e0. Si innamora di Tony, per conquistare il quale elabora un certosino piano di seduzione e conquista, arrivando anche a fidanzarsi con lui e presentarlo praticamente subito ai propri genitori.\nGreta Galiano.\nInterpretata da Alexandra Dinu.\nGreta compare dalla seconda stagione. \u00c8 la figlia di Umberto e di una sua vecchia fiamma danese, Borgil, che per diciassette anni ha nascosto la cosa sia a lui che alla figlia. Nella terza stagione si innamora di Andrea, che per\u00f2 non ha occhi che per Carolina. Dopo un soggiorno a Londra dal padre, Greta capisce di aver sbagliato e di essere ancora innamorata di Thomas, il suo ragazzo italo-danese.\nPersonaggi comprimari e secondari.\nTotonno Cacace.\nInterpretato da Carlo Croccolo.\nDi professione pescatore, \u00e8 innamorato da sempre di Reginella, con cui poi si sposa. Schietto e di buon cuore, inizialmente non sopporta Carolina, ma decide poi di accompagnarla all'altare dopo un \"segno\" della defunta moglie\nAlan Spagnuolo.\nInterpretato da Gianluca Salvo.\n\u00c8 il figlio di Gennarino. Nelle prime due stagioni \u00e8 il migliore amico di Nicola, figlio di Massimo Galiano, e trascorre gran parte del tempo con lui. Nella terza \u00e8 alunno di Andrea quando questi si offre di fare da supplente del maestro di ginnastica. Ha una cotta per la sua migliore amica Jessica (Alessia Lamoglia) e per questo si azzuffa continuamente con il problematico Francesco (Carmine Battaglia). \u00c8 principalmente Andrea a farli riappacificare, insegnando loro il valore dell'amicizia. In compenso, i ragazzi lo aiuteranno ad affrontare la malattia e lottare per Carolina.\nGennarino e Amalia Spagnuolo.\nInterpretati da Lucio Caizzi e Rosanna Banfi.\nI coniugi Spagnuolo vivono con i figli nella d\u00e9pendance di Villa Isabella, dove lavorano con multiple mansioni. Di cultura spicciola e carattere pepato, tengono molto ai figli e a Villa Isabella. Nella terza stagione Amalia \u00e8 a Londra con Daiana e torna solo in tre episodi; Gennarino, invece, diventa detective privato e si prende cura di Alan.\nSaid Colj Mabhara.\nInterpretato da Thierno Thiam.\nSaid compare dalla prima stagione, quando arriva in Italia in cerca di aiuto per sua sorella Ast\u00f9, che rischia il carcere per adulterio. Reginella e i Galiano sposano la sua causa e Ast\u00f9 viene salvata, ma Said resta un clandestino e per evitare la sua espulsione Rossella decide di sposarlo. Il matrimonio, teoricamente solo formale, diventa un matrimonio autentico quando i due si innamorano davvero ed hanno un figlio. Nella terza stagione Said \u00e8 il comandante dell'Arma a Capri e collega dell'avvenente Giulia, la quale far\u00e0 ingelosire non poco Rossella.\nGloria.\nInterpretata da Antonella Troise.\nGloria \u00e8 la giornalista dell'isola. Amica di Carolina e Umberto, seppure spregiudicata e disposta a tutto pur di scovare notizie e interviste esclusive, \u00e8 molto sensibile e affettuosa.\nRajiv.\nInterpretato da Shel Shapiro.\n\u00c8 un diplomatico indiano che ha trascorso la giovinezza a Capri con Isabella, Giannino ed il loro amico Luca Ranieri. I tre ragazzi erano innamorati di Isabella, ma la contessa scelse Rajiv. Fu per stare con lui che donna Isabella si diede per morta e scapp\u00f2 in India. Quando la contessa decide di restare a Capri con Carolina, Rajiv lascia il suo incarico e si stabilisce a Villa Isabella, sposandosi con lei.\nGiannino Castaldi.\nInterpretato da Mariano Rigillo.\n\u00c8 il medico che si occupa di Andrea, cui \u00e8 stato raccomandato da Walter (Giuliano Gemma), allenatore del giovane alpinista. \u00c8 da sempre innamorato di Isabella e intrappolato in un eterno triangolo con lei e Rajiv, tant'\u00e8 che i due si punzecchiano continuamente. La sua saggezza e la sua esperienza lo rendono una sorta di guru, pi\u00f9 che un medico, per tutti.\nRodolfo Taurisano.\nInterpretato da Lando Buzzanca.\nZio di Tony, \u00e8 un eccentrico miliardario siciliano trapiantato in Texas con una mentalit\u00e0 da passionale padre padrone ma il cuore di burro. Vorrebbe vedere il nipote sistemato negli aranceti di famiglia in Sicilia e sposato con una bella donna, perci\u00f2 caldeggia la relazione che questi si inventa con Carolina pur di restare a Capri.\nGiandomenico.\nInterpretato da Geremia Longobardo.\nGiandomenico, detto Giando, \u00e8 il deejay della Tenda Berbera. Inizialmente, visto che Tony cercava un DJ donna, si traveste per ottenere il lavoro, ma con l'aiuto della moglie riesce a tenerlo pur venendo allo scoperto. Diventer\u00e0 un grande amico di Tony e Vittorio, nonch\u00e9 una sorta di tuttofare del locale.\nCarmelo e Nin\u00ec.\nInterpretati rispettivamente da Carmine Recano e Leandro Amato.\nSono due pescatori e amici di Totonno, bench\u00e9 molto pi\u00f9 giovani di lui. Nella prima stagione Carmelo ha una relazione con l'americana Nancy, che per\u00f2 torna negli USA e lo lascia gi\u00e0 nella seconda stagione. Nin\u00ec, invece, rischia di avere una storiella con Greta, che Umberto stronca prontamente. In seguito Carmelo cerca di conquistare Lucia, ma non ha troppo successo.\nRomeo Veralli.\nInterpretato da Luca Capuano.\nRomeo Veralli torna a Capri per reincontrare Carolina, sua compagna di classe alle scuole medie, e conquistarla. Si dichiara innamorato di lei da anni e reduce da un percorso di vita simile al suo.\nDonna Camilla Sorel.\nInterpretata da Anna Galiena.\nCamilla \u00e8 una scrittrice francese che si trova a Villa Isabella per scrivere un libro quando il ritratto della contessa \u00e8 in restauro. Per via di molte coincidenze e stranezze che l'accomunano alla signora Galiano, Reginella si convince che ne sia la reincarnazione. Diventer\u00e0 amica e confidente di Reginella durante la sua permanenza sull'isola.\nNicola Galiano.\nInterpretato da Nicol\u00f2 Diana.\nNicola \u00e8 il figlio di Massimo e Giulia, la defunta moglie di lui. I suoi nonni materni hanno lottato molto per averne l'affido esclusivo, ma alla fine il ragazzino viene lasciato a Massimo in via definitiva. \u00c8 timido e ingenuo, molto attaccato a Vittoria.\nFalco Palmieri.\nInterpretato da Davide Silvestri.\nFalco, fidanzato di Lucia nella seconda stagione, \u00e8 l'erede delle acciaierie Palmieri di Genova. Il ragazzo per\u00f2 ha problemi nei rapporti con la famiglia e nasconde a Lucia il suo passato, facendosi chiamare Dario e spacciandosi per nullatenente. \u00c8 un tossicodipendente, ma con l'aiuto di Lucia affronter\u00e0 questo problema. Nel momento in cui accetta di prendere le redini dell'azienda non torner\u00e0 pi\u00f9 a Capri, non venendo cos\u00ec a conoscenza del fatto di avere avuto una figlia da Lucia, Marcellina.\nCosimo Rizzuto.\nInterpretato da Luca Ward.\nCosimo \u00e8 l'antagonista nella seconda stagione, un ricco miliardario a capo di un'importante fondazione umanitaria. Torna a Capri mostrandosi interessato al progetto di recupero delle anfore egizie, che si offre di finanziare. Dietro quest'aspetto, per\u00f2, si cela un uomo che cova un amore malato per Vittoria, tanto da rapirla e cercare di allontanarla da Massimo; Cosimo amava segretamente Angela e fu lui ad uccidere i genitori di Vittoria poco dopo la sua nascita. Si suicida nell'ultimo episodio buttandosi gi\u00f9 da una scogliera.\nWalter.\nInterpretato da Giuliano Gemma.\nWalter \u00e8 l'allenatore di Andrea Concordia, \u00e8 lui che segue i suoi allenamenti e la sua preparazione alla scalata del monte Kailash. Considera Andrea come un figlio. \nDomenico Scapece.\nInterpretato da Nello Mascia.\nAcerrimo nemico di donna Isabella Galiano, Scapece \u00e8 uno degli uomini pi\u00f9 potenti e temuti dell'isola. Insieme alla figlia, l'abile ammaliatrice Carolina, gestisce un lussuoso hotel sull'isola e spera di potersi accaparrare Villa Isabella dopo la dipartita della contessa. Quando si sente gi\u00e0 proprietario della Villa e organizza la sua ristrutturazione rimane per\u00f2 a bocca asciutta quando Vittoria Mari, in opposizione a quanto gi\u00e0 deciso da Massimo Galiano, sospende la vendita di Villa Isabella. Cerca in ogni modo di ostacolare i Galiano e non apprezza il fatto che sua figlia Carolina frequenti Massimo. Quando il Resort di Villa Isabella supera di importanza il suo hotel, Scapece, desideroso di vendetta anche perch\u00e9 Massimo ha rifiutato di sposare Carolina, riesce a far depositare un pacco di droga nel frigorifero di casa Galiano e chiamando anonimamente la polizia fa arrestare Umberto con l'accusa di spaccio di cocaina. I problemi economici insorti, portano i Galiano a cedergli la gestione della Villa ma la caparbiet\u00e0 di Vittoria riesce a far dimostrare che il mandante del crimine di cui era stato accusato Umberto \u00e8 proprio lui. Accusato anche di altri reati, Scapece viene arrestato. Dopo tre anni di carcere, ormai anziano e malato viene scarcerato e ottiene il permesso di finire i suoi giorni sulla sua isola. Tornato a Capri, dopo aver riabbracciato la figlia Carolina, muore nel suo vecchio hotel. Alcune settimane dopo la sua morte si apprende che Scapece era il mandante dell'omicidio dei genitori di Vittoria e che l'agguato fu eseguito da Cosimo Rizzuto. "}
{"id": "2837115", "revid": "1305772", "url": "https://it.wikipedia.org/wiki?curid=2837115", "title": "Governo La Marmora", "text": "Governo La Marmora pu\u00f2 riferirsi a tre governi guidati da Alfonso La Marmora:"}
{"id": "2837119", "revid": "200644", "url": "https://it.wikipedia.org/wiki?curid=2837119", "title": "Mixtape Messiah", "text": ""}
{"id": "2837120", "revid": "1305772", "url": "https://it.wikipedia.org/wiki?curid=2837120", "title": "Governo Menabrea", "text": "Governo Menabrea pu\u00f2 riferirsi a tre governi del Regno d'Italia guidati da Luigi Federico Menabrea:"}
{"id": "2837124", "revid": "599013", "url": "https://it.wikipedia.org/wiki?curid=2837124", "title": "Nicola Miceli", "text": "Carriera.\nPassato professionista nel 1993 con la Carrera Jeans, si mette in luce l'anno seguente con la conquista del Giro del Piemonte, ottenuta grazie alle sue doti di scalatore.\nNegli anni successivi ottiene importanti risultati al Giro d'Italia, piazzandosi al quarto posto della classifica finale nel 1997 e vincendo la quarta tappa dell'edizione successiva, a Monte Argentario, grazie ad uno scatto nel finale. Tuttavia, proprio nel finale di quel Giro, viene fermato al via della penultima tappa causa ematocrito alto.\nNel 1999 colleziona una tappa del Giro del Portogallo nonch\u00e9 numerosi piazzamenti, tra cui le piazze d'onore nel Giro di Toscana e della Settimana Bergamasca."}
{"id": "2837130", "revid": "1305772", "url": "https://it.wikipedia.org/wiki?curid=2837130", "title": "Governo Depretis", "text": "Governo Depretis pu\u00f2 riferirsi a otto governi del Regno d'Italia guidati da Agostino Depretis:"}
{"id": "2837131", "revid": "647919", "url": "https://it.wikipedia.org/wiki?curid=2837131", "title": "Orl\u00e9ansville", "text": ""}
{"id": "2837132", "revid": "599013", "url": "https://it.wikipedia.org/wiki?curid=2837132", "title": "K\u014dji Kond\u014d (calciatore)", "text": ""}
{"id": "2837137", "revid": "1305772", "url": "https://it.wikipedia.org/wiki?curid=2837137", "title": "Governo Cairoli", "text": "Governo Cairoli pu\u00f2 riferirsi a tre governi del Regno d'Italia guidati da Benedetto Cairoli:"}
{"id": "2837139", "revid": "287204", "url": "https://it.wikipedia.org/wiki?curid=2837139", "title": "Torneo di Wimbledon 1934", "text": "Il Torneo di Wimbledon 1934 \u00e8 stata la 54\u00aa edizione del Torneo di Wimbledon e terza prova stagionale dello Slam per il 1934. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Fred Perry che ha sconfitto in finale in 3 set l'australiano Jack Crawford col punteggio di 6-3 6-0 7-5. Nel singolare femminile si \u00e8 imposta la statunitense Dorothy Round Little che ha battuto in finale in 3 set la connazionale Helen Hull Jacobs. Nel doppio maschile hanno trionfato George Lott e Lester Stoefen, il doppio femminile \u00e8 stato vinto dalla coppia formata da Simonne Mathieu e Elizabeth Ryan e nel doppio misto hanno vinto Dorothy Round con Ryuki Miki.\nRisultati.\nSingolare maschile.\n Fred Perry ha battuto in finale Jack Crawford 6-3 6-0 7-5\nSingolare femminile.\n Dorothy Round Little ha battuto in finale Helen Hull Jacobs 6-2, 5-7, 6-3\nDoppio maschile.\n George Lott / Lester Stoefen hanno battuto in finale Jean Borotra / Jacques Brugnon 6-2, 6-3, 6-4\nDoppio femminile.\n Simonne Mathieu / Elizabeth Ryan hanno battuto in finale Dorothy Andrus / Sylvie Jung Henrotin 6-3, 6-3\nDoppio misto.\n Dorothy Round / Ryuki Miki hanno battuto in finale Dorothy Shepherd Barron / Bunny Austin 3-6, 6-4, 6-0"}
{"id": "2837144", "revid": "1305772", "url": "https://it.wikipedia.org/wiki?curid=2837144", "title": "Governo Crispi", "text": "Governo Crispi pu\u00f2 riferirsi a quattro governi del Regno d'Italia guidati da Francesco Crispi:"}
{"id": "2837145", "revid": "287204", "url": "https://it.wikipedia.org/wiki?curid=2837145", "title": "Koji Murofushi", "text": ""}
{"id": "2837149", "revid": "144796", "url": "https://it.wikipedia.org/wiki?curid=2837149", "title": "Cabinet des Dessins", "text": "Il Cabinet des Dessins, o \"D\u00e9partment des Arts Graphiques\", \u00e8 uno dei sette dipartimenti del Museo del Louvre di Parigi, dedicato alle arti grafiche.\nLe collezioni comprendono opere a disegno, pastello, miniatura, stampa, oltre a libri, manoscritti, autografi, matrici di stampa in legno, ottone e pietre litografiche.\nIl dipartimento \u00e8 organizzato su tre fondi: Gabinetto dei disegni della collezione reale di Francia, la Calcografia, comprese le incisioni delle collezioni reali, e la Collection Edmond de Rothschild.\nIl dipartimento dispone di un inventario informatizzato in comune con l'analogo dipartimento del Museo d'Orsay. Oggi l'inventario copre 140.000 opere di 4.500 artisti diversi, su un totale di 183.500 pezzi appartenenti al dipartimento."}
{"id": "2837151", "revid": "1318658", "url": "https://it.wikipedia.org/wiki?curid=2837151", "title": "Governo Giolitti", "text": "Sono stati cinque i governi del Regno d'Italia presieduti da Giovanni Giolitti:"}
{"id": "2837154", "revid": "287204", "url": "https://it.wikipedia.org/wiki?curid=2837154", "title": "Torneo di Wimbledon 1933", "text": "Il Torneo di Wimbledon 1933 \u00e8 stata la 53\u00aa edizione del Torneo di Wimbledon e terza prova stagionale dello Slam per il 1933. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile l'australiano Jack Crawford che ha sconfitto in finale in 5 set lo statunitense Ellsworth Vines col punteggio di 4-6 11-9 6-2 2-6 6-4. Nel singolare femminile si \u00e8 imposta la statunitense Helen Wills Moody che ha battuto in finale in 3 set la britannica Dorothy Round Little. Nel doppio maschile hanno trionfato Jean Borotra e Jacques Brugnon, il doppio femminile \u00e8 stato vinto dalla coppia formata da Simonne Mathieu e Elizabeth Ryan e nel doppio misto hanno vinto Hilde Krahwinkel con Gottfried von Cramm.\nRisultati.\nSingolare maschile.\n Jack Crawford ha battuto in finale Ellsworth Vines 4-6 11-9 6-2 2-6 6-4\nSingolare femminile.\n Helen Wills Moody ha battuto in finale Dorothy Round Little 6-4, 6-8, 6-3\nDoppio maschile.\n Jean Borotra / Jacques Brugnon hanno battuto in finale Ryosuki Nunoi / Jiro Satoh 4-6, 6-3, 6-3, 7-5\nDoppio femminile.\n Simonne Mathieu / Elizabeth Ryan hanno battuto in finale Freda James / Billie Yorke 6-2, 9-11, 6-4\nDoppio misto.\n Hilde Krahwinkel / Gottfried von Cramm hanno battuto in finale Mary Heeley / Norman Farquharson 7-5, 8-6"}
{"id": "2837155", "revid": "1305772", "url": "https://it.wikipedia.org/wiki?curid=2837155", "title": "Governo Fortis", "text": "Governo Fortis pu\u00f2 riferirsi a due governi del Regno d'Italia guidati da Alessandro Fortis:"}
{"id": "2837159", "revid": "1305772", "url": "https://it.wikipedia.org/wiki?curid=2837159", "title": "Governo Sonnino", "text": "Governo Sonnino pu\u00f2 riferirsi a due governi del Regno d'Italia guidati da Sidney Sonnino:"}
{"id": "2837160", "revid": "124893602", "url": "https://it.wikipedia.org/wiki?curid=2837160", "title": "Eccentrico (album)", "text": "Eccentrico \u00e8 l'undicesimo album di Gigi Finizio pubblicato nel 1988, contenente 11 brani di musica napoletana."}
{"id": "2837161", "revid": "1305772", "url": "https://it.wikipedia.org/wiki?curid=2837161", "title": "Governo Salandra", "text": "Governo Salandra pu\u00f2 riferirsi a due governi del Regno d'Italia guidati da Antonio Salandra:"}
{"id": "2837163", "revid": "1305772", "url": "https://it.wikipedia.org/wiki?curid=2837163", "title": "Governo Nitti", "text": "Governo Nitti pu\u00f2 riferirsi a due governi del Regno d'Italia guidati da Francesco Saverio Nitti:"}
{"id": "2837172", "revid": "1305772", "url": "https://it.wikipedia.org/wiki?curid=2837172", "title": "Governo Facta", "text": "Governo Facta pu\u00f2 riferirsi a due governi del Regno d'Italia guidati da Luigi Facta:"}
{"id": "2837173", "revid": "287204", "url": "https://it.wikipedia.org/wiki?curid=2837173", "title": "Torneo di Wimbledon 1932", "text": "Il Torneo di Wimbledon 1932 \u00e8 stata la 52\u00aa edizione del Torneo di Wimbledon e terza prova stagionale dello Slam per il 1932. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile lo statunitense Ellsworth Vines che ha sconfitto in finale in 3 set il britannico Henry Wilfred Austin col punteggio di 6-4 6-2 6-0. Nel singolare femminile si \u00e8 imposta la statunitense Helen Wills Moody che ha battuto in finale in 2 set la connazionale Helen Hull Jacobs. Nel doppio maschile hanno trionfato Jean Borotra e Jacques Brugnon, il doppio femminile \u00e8 stato vinto dalla coppia formata da Doris Metaxa e Josane Sigart e nel doppio misto hanno vinto Elizabeth Ryan con Enrique Maier.\nRisultati.\nSingolare maschile.\n Ellsworth Vines ha battuto in finale Henry Wilfred Austin 6-4 6-2 6-0\nSingolare femminile.\n Helen Wills Moody ha battuto in finale Helen Hull Jacobs 6-3, 6-1\nDoppio maschile.\n Jean Borotra / Jacques Brugnon hanno battuto in finale Pat Hughes / Fred Perry 6-0, 4-6, 3-6, 7-5, 7-5\nDoppio femminile.\n Doris Metaxa / Josane Sigart hanno battuto in finale Elizabeth Ryan / Helen Hull Jacobs 6-4, 6-3\nDoppio misto.\n Elizabeth Ryan / Enrique Maier hanno battuto in finale Josane Sigart / Harry Hopman 7-5, 6-2"}
{"id": "2837178", "revid": "599013", "url": "https://it.wikipedia.org/wiki?curid=2837178", "title": "Antonin Rolland", "text": "Professionista tra il 1946 ed il 1963, vinse due tappe al Tour de France e una al Giro d'Italia.\n\u00c8 il pi\u00f9 anziano ex corridore vivente ad aver indossato la maglia gialla e la maglia rosa \nCarriera.\nLe principali vittorie da professionista di Rolland furono due tappe al Tour de France, una nel 1952 e una nel 1955, una tappa al Giro d'Italia 1957 ed il Grand Prix du Midi Libre nel 1950 e nel 1956. Vest\u00ec per dodici giorni la maglia gialla nel Tour de France del 1955 ed un giorno la maglia rosa nel Giro d'Italia 1957. Nel 2001 gli \u00e8 stata dedicata la scuola elementare del paese natale, Sainte-Euph\u00e9mie. \u00c8 il nonno della sciatrice Marion Rolland."}
{"id": "2837181", "revid": "1305772", "url": "https://it.wikipedia.org/wiki?curid=2837181", "title": "Governo di Rudin\u00ec", "text": "Governo di Rudin\u00ec pu\u00f2 riferirsi a cinque governi del Regno d'Italia guidati da Antonio di Rudin\u00ec:"}
{"id": "2837182", "revid": "212348", "url": "https://it.wikipedia.org/wiki?curid=2837182", "title": "Governo Starabba", "text": ""}
{"id": "2837185", "revid": "83531", "url": "https://it.wikipedia.org/wiki?curid=2837185", "title": "Giro di Svizzera 1962", "text": "Il Giro di Svizzera 1962, ventiseiesima edizione della corsa, si svolse dal 14 al 20 giugno 1962, per un percorso totale di 1 273,1\u00a0km con partenza e arrivo dalla citt\u00e0 di Zurigo. Il corridore tedesco Hans Junkermann si aggiudic\u00f2 la corsa concludendo in 36h33'00\".\nAl via si presentarono 63 atleti. I ciclisti arrivati al traguardo finale furono 50, mentre 13 si ritirarono, con una percentuale di arrivi pari al 79%."}
{"id": "2837196", "revid": "287204", "url": "https://it.wikipedia.org/wiki?curid=2837196", "title": "Torneo di Wimbledon 1931", "text": "Il Torneo di Wimbledon 1931 \u00e8 stata la 51\u00aa edizione del Torneo di Wimbledon e terza prova stagionale dello Slam per il 1931.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Sidney Wood\nche ha sconfitto in finale il connazionale Frank Shields che si \u00e8 ritirato.\nNel singolare femminile si \u00e8 imposta la tedesca Cilly Aussem che ha battuto in finale in 2 set la connazionale Hilde Krahwinkel Sperling.\nNel doppio maschile hanno trionfato George Lott e John Van Ryn, \nil doppio femminile \u00e8 stato vinto dalla coppia formata da Phyllis Mudford e Dorothy Barron e \nnel doppio misto hanno vinto Anna Harper con George Lott.\nRisultati.\nSingolare maschile.\n Sidney Wood ha battuto in finale Frank Shields per walkover\nSingolare femminile.\n Cilly Aussem ha battuto in finale Hilde Krahwinkel Sperling 6-2, 7-5\nDoppio maschile.\n George Lott / John Van Ryn hanno battuto in finale Henri Cochet / Jacques Brugnon 6-2, 10-8, 9-11, 3-6, 6-3\nDoppio femminile.\n Phyllis Mudford / Dorothy Barron hanno battuto in finale Doris Metaxa / Josane Sigart 3-6, 6-3, 6-4\nDoppio misto.\n Anna Harper / George Lott hanno battuto in finale Joan Ridley / Ian Collins 6-3, 1-6, 6-1"}
{"id": "2837205", "revid": "767487", "url": "https://it.wikipedia.org/wiki?curid=2837205", "title": "Underneath (album)", "text": "Underneath \u00e8 il terzo album studio del trio musicale statunitense Hanson, il primo sotto la casa discografica da loro creata, la \"3 Car Garage Records\".\nIl disco.\nLa canzone di apertura di \"Underneath\", \"Strong Enough to Break\", parla delle difficolt\u00e0 del gruppo nel produrre musica, difatti d\u00e0 anche il titolo all'omonimo documentario creato dalla band sulle difficolt\u00e0 del mercato discografico.\nIl documentario \u00e8 stato presentato all\"'Hollywood Film Festival\", \u00e8 divenuto oggetto di studio nelle scuole musicali di NYU e USC ed \u00e8 fruibile gratuitamente via podcast (composto da 13 episodi) su iTunes.\nL'album, in produzione dal 2001 sotto una \"major\", non vide mai luce. Soltanto nel 2004 gli Hanson riuscirono a pubblicarlo sotto l'etichetta che la band nel frattempo aveva fondato, la \"3 Car Garage Records\".\nL'album viene definito dalla stessa band di transizione tra il vecchio stile pop ed uno pi\u00f9 rock. Zac, il batterista, si divide con il lead singer Taylor. \u00c8 di Zachary la ballad \"Broken Angel\". Sar\u00e0 a partire dall'album \"The Walk\" che Zac diventer\u00e0 la voce principale del gruppo.\nNegli Stati Uniti \"Underneath\" debutta alla numero Uno della Independent Album Billboard Chart, rimanendo poi in classifica per 11 settimane.\nL'album in Italia non riscosse molto successo, con sole 8.000 copie vendute, nonostante il successo di \"Penny &amp; Me\". Negli Usa circa 137.000 copie e nel Regno Unito 17.000 copie.\nIl singolo principale, \"Penny &amp; Me\" riscosse successo, mentre il successore \"Lost Without Each other\" non entro nelle classifiche di molti paesi.\nEsistono di questo CD due versioni con DVD che includono alcune esibizioni live della band: una europea e una limited edition americana.\nTracce.\nTutte le canzoni dell'album sono scritte dagli Hanson, eventuali collaborazioni (accreditate nell'album), sono citate di seguito.\nBonus Track Straniere:"}
{"id": "2837211", "revid": "399", "url": "https://it.wikipedia.org/wiki?curid=2837211", "title": "Parto distocico", "text": ""}
{"id": "2837212", "revid": "2160443", "url": "https://it.wikipedia.org/wiki?curid=2837212", "title": "Scacco matto (Povia)", "text": "Scacco matto \u00e8 il settimo album del cantautore Povia pubblicato nel 2010 dalla Mamadue records.\nIl disco.\nL'album, uscito il 19 febbraio 2010 \u00e8 stato pubblicato in contemporanea al Festival di Sanremo 2010 ed \u00e8 composto da sette nuovi inediti.\nIl disco \u00e8 stato pubblicato ad un anno esatto da \"Centravanti di mestiere\" del 2009, album composto solamente da inediti, ed a soli 3 mesi dal suo sesto lavoro \"Non basta un sorriso\", pubblicato il 27 novembre 2009.\nPovia riceve il disco d'oro per le oltre 30.000 copie vendute dell'album durante la puntata di Domenica 5 del 2 maggio 2010.\nIl brano \"La verit\u00e0\" \u00e8 stato presentato al Festival di Sanremo 2010, arrivando alla finale.\nTracce.\nTesti e musiche di Povia."}
{"id": "2837215", "revid": "287204", "url": "https://it.wikipedia.org/wiki?curid=2837215", "title": "Torneo di Wimbledon 1930", "text": "Il Torneo di Wimbledon 1930 \u00e8 stata la 50\u00aa edizione del Torneo di Wimbledon e terza prova stagionale dello Slam per il 1930. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile lo statunitense Bill Tilden che ha sconfitto in finale in 3 set il connazionale Wilmer Allison con il punteggio di 6-3 9-7 6-4. Nel singolare femminile si \u00e8 imposta la statunitense Helen Wills Moody che ha battuto in finale in 2 set la connazionale Elizabeth Ryan. Nel doppio maschile hanno trionfato Wilmer Allison e John Van Ryn, il doppio femminile \u00e8 stato vinto dalla coppia formata da Helen Wills Moody e Elizabeth Ryan e nel doppio misto hanno vinto Elizabeth Ryan con Jack Crawford.\nRisultati.\nSingolare maschile.\n Bill Tilden ha battuto in finale Wilmer Allison 6-3 9-7 6-4\nSingolare femminile.\n Helen Wills Moody ha battuto in finale Elizabeth Ryan 6-2, 6-2\nDoppio maschile.\n Wilmer Allison / John Van Ryn hanno battuto in finale John Doeg / George Lott 6-3, 6-3, 6-2\nDoppio femminile.\n Helen Wills Moody / Elizabeth Ryan hanno battuto in finale Edith Cross / Sarah Palfrey 6-2, 9-7\nDoppio misto.\n Elizabeth Ryan / Jack Crawford hanno battuto in finale Hilde Krahwinkel / Daniel Prenn 6-1, 6-3"}
{"id": "2837218", "revid": "1748167", "url": "https://it.wikipedia.org/wiki?curid=2837218", "title": "Ares (DC Comics)", "text": "Ares \u00e8 un personaggio immaginario dei fumetti creato da William Moulton Marston, pubblicato dall'editore statunitense DC Comics.\nBasato sull'analoga figura mitologica greca, \u00e8 il dio della guerra e avversario principale di Wonder Woman.\nStoria editoriale.\nIl personaggio \u00e8 esordito in \"Wonder Woman\" (vol. 1) n. 1, del 1942. Nel numero successivo riapparve con l'equivalente nome del dio romano Marte, nome che avrebbe mantenuto fino al febbraio 1987, quando lo scrittore George P\u00e9rez avrebbe ripristinato il nome greco, come parte del rilancio del personaggio di Wonder Woman.\nCaratterizzazione del personaggio.\nPer garantire la continuit\u00e0 narrativa del fumetto, Ares \u00e8 stato adeguato nel corso degli anni da diversi autori, facendogli assumere diverse personalit\u00e0 e nuove apparenze fisiche. La sua attuale incarnazione, negli ultimi anni, \u00e8 apparsa in due forme: sia come un uomo muscoloso biondo in abiti contemporanei con gli occhi rossi e un busto segnato, che come un guerriero demoniaco greco vestito di armatura da battaglia in nero e blu, volto nascosto e casco da oplita.\nAres ha cercato di realizzare la sua visione della guerra eterna e dei conflitti nel mondo degli uomini. In opposizione ad Afrodite, dea dell'amore, ha cercato di realizzare una realt\u00e0 contraria alla civilt\u00e0 d'amore. Quando Ares scherniva Afrodite con il successo dei suoi piani, la dea dell'amore modell\u00f2 dall'argilla una nuova razza di donne, le Amazzoni, che costruirono una citt\u00e0-stato chiamata Amazzonia.\nPoteri e abilit\u00e0.\nCome tutti gli Dei dell'Olimpo, Ares possiede forza, resistenza e velocit\u00e0 sovrumane, in grado di mettere in difficolt\u00e0 esseri potenti come Wonder Woman e Superman. \nInoltre, \u00e8 un maestro del conflitto e della strategia con capacit\u00e0 guerriere impressionanti e secoli di esperienza nel settore e ha il completo comando telecinetico e padronanza di qualsiasi arma o armatura. Per quanto riguarda il suo essere dio della guerra, azioni ed emozioni violente come rabbia, odio, morte e spargimento di sangue lo rendono pi\u00f9 forte e guariscono tutte le ferite che pu\u00f2 ricevere, poich\u00e9 la sua anima \u00e8 in grado di assorbire l'energia psichica creata da tali eventi. La sua armatura \u00e8 praticamente indistruttibile ed, essendo un dio, \u00e8 anche immortale e non pu\u00f2 essere danneggiato dalle armi mortali, solo magiche. Grazie ai suoi poteri Ares \u00e8 in grado di evocare armi a suo piacimento o un intero esercito dall'aldil\u00e0. Pu\u00f2 aumentare a piacimento le proprie dimensioni, accrescendo enormemente le proprie capacit\u00e0, e pu\u00f2 cambiare forma in qualsiasi forma desideri e pu\u00f2 teletrasportare se stesso e gli altri. Pu\u00f2 anche emettere energia di enorme potenza riuscendo anche a spazzare via un'intera citt\u00e0 con un colpo solo e possiede capacit\u00e0 pirocinetiche illimitate. Ha anche poteri telepatici e di illusione: pu\u00f2 comunicare mentalmente con i suoi adoratori, trasmettendo la sua immagine a distanza interdimensionale e forse pu\u00f2 fare lo stesso con qualsiasi altro essere intelligente. Ares pu\u00f2 anche controllare direttamente le menti dei suoi seguaci viventi; degenereranno e mostreranno caratteristiche da cadavere, poi moriranno quando gli effetti passeranno. Pu\u00f2 anche avvolgersi nell'energia oscura per volare."}
{"id": "2837220", "revid": "399", "url": "https://it.wikipedia.org/wiki?curid=2837220", "title": "Parto eutocico", "text": ""}
{"id": "2837222", "revid": "118056699", "url": "https://it.wikipedia.org/wiki?curid=2837222", "title": "Parabolani", "text": "I Parabolani, o meglio Parabalani (greco \u03a0\u03b1\u03c1\u03ac\u03b2\u03bf\u03bb\u03bf\u03b9, \"Par\u00e1boloi\", o \u03a0\u03b1\u03c1\u03b1\u03b2\u03bf\u03bb\u1fb6\u03bd\u03bf\u03b9, \"Parabol\u00e1noi\", che deriva da \"parab\u00e1llesthai t\u0113n z\u014d\u00e8n\" \"rischiare la vita\"; i parabolani sono quindi \"coloro che rischiano la vita\"), furono i membri di una setta che nella Chiesa delle origini si dedicavano sotto giuramento alla cura dei malati, specie degli appestati, e alla sepoltura dei morti, sperando cos\u00ec di morire per Cristo.\nStoria.\n\u00c8 stato affermato, pur senza prove sufficienti, che la confraternita nacque durante la peste di Alessandria d'Egitto durante l'episcopato di Dionisio di Alessandria (seconda met\u00e0 del III secolo). In questo evento sta la giustificazione del loro nome: essi rischiarono la vita per essersi esposti a malattie contagiose. Oltre a svolgere opere di misericordia essi costituivano anche la guardia del corpo del vescovo.\nIl loro numero non \u00e8 mai stato grande. Una legge promulgata nel 416 limitava il loro numero a 500 in tutta Alessandria. Successivamente, con una nuova legge due anni dopo, il loro numero fu aumentato a 600. A Costantinopoli, il numero fu ridotto da 1.100 a 950 elementi. I Parabolani non sono pi\u00f9 menzionati dopo l'et\u00e0 di Giustiniano.\nAnche se la loro scelta e il loro controllo erano effettuati dal vescovo, il \"Codex Theodosianus\" li mise sotto la supervisione del \"Praefectus Augustale\" (governatore romano straordinario d'Egitto). Non avevano n\u00e9 ordini n\u00e9 voti, ma erano elencati tra il clero e godevano di privilegi e delle immunit\u00e0 del clero. La loro presenza a incontri pubblici o nei teatri era vietata dalla legge. Turbolenti e fanatici, furono forse coinvolti nel linciaggio della filosofa Ipazia. A volte si \u00e8 registrato un ruolo molto attivo nelle controversie ecclesiastiche, come nel Secondo Concilio di Efeso: qui bastonarono diversi vescovi che avrebbero potuto opporsi al loro vescovo, Dioscoro."}
{"id": "2837225", "revid": "767487", "url": "https://it.wikipedia.org/wiki?curid=2837225", "title": "Berlin Alexanderplatz (film)", "text": " \nBerlin Alexanderplatz \u00e8 un film del 1931, diretto da Phil Jutzi.\nIl film \u00e8 tratto dall'omonimo romanzo del 1929 di Alfred D\u00f6blin, che ne cur\u00f2 la sceneggiatura.\nTrama.\nFranz Biberkopf, ex operaio, esce di galera, e vuole ricominciare una vita onesta facendo il venditore ambulante. Conosce un truffatore di nome Reinhold, ma ci\u00f2 nonostante non si fa coinvolgere e decide di percorrere un'altra strada.\nBiberkopf si lega sentimentalmente a una ragazza di nome Mieze. Reinhold tenta di sedurre la ragazza, ma non essendoci riuscito la strangola e la uccide. La polizia indaga sull'omicidio e seguendo una pista ben precisa, riesce ad impedire a Franz di uccidere l'assassino della sua ragazza.\nReinhold viene arrestato e condannato a 15 anni di prigione, mentre Franz torna a fare nuovamente il mestiere di venditore ambulante.\nProduzione.\nIl film fu prodotto dall'Allianz Tonfilm GmbH.\nDistribuzione.\nDistribuito dalla S\u00fcd-Film, usc\u00ec nelle sale cinematografiche tedesche presentato in prima al Capitol di Berlino l'8 ottobre 1931.\nEsiste al momento una sola edizione italiana Home-Video del film, distribuita da DNA Srl, inclusa come Extra nel DVD del film \"L'ANGELO AZZURRO\" (1930). Questa edizione non \u00e8 doppiata. Il film \u00e8 stato editato e sottotitolato in italiano con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "2837258", "revid": "767487", "url": "https://it.wikipedia.org/wiki?curid=2837258", "title": "The Show Off", "text": "The Show Off \u00e8 un film muto del 1926 diretto da Malcolm St. Clair che ha tra i suoi interpreti Louise Brooks.\nTratto dalla commedia \"The Show Off\" di George Kelly e prodotto dalla Famous Players-Lasky Corporation, il film usc\u00ec nelle sale il 16 agosto 1926. Venne girato negli studi Astoria di New York.\nLa commedia era stata un grande successo di Broadway: aveva debuttato al Playhouse Theatre il 5 febbraio 1924 e aveva chiuso dopo 571 repliche nel giugno 1925. Tra gli attori del film, Charles Goodrich che aveva interpretato il ruolo di Fisher anche sul palscoscenico. L'autore George Kelly \u00e8 conosciuto anche per un'altra commedia satirica, \"The Torch-Bearers\", scritta nel 1922. Grace Kelly era sua nipote.\nTrama.\nUn impiegato delle ferrovie si spaccia per dirigente per far colpo sulla fidanzata.\nLa famiglia \u00e8 diffidente, ma la ragazza lo sposa ugualmente.\nLe sorprese giungeranno dopo.\nProduzione.\nIl film fu prodotto dalla Famous Players-Lasky Corporation.\nDistribuzione.\nDistribuito dalla Paramount Pictures, il film - presentato da Jesse L. Lasky e Adolph Zukor - usc\u00ec nelle sale cinematografiche USA il 16 agosto 1926."}
{"id": "2837267", "revid": "1543377", "url": "https://it.wikipedia.org/wiki?curid=2837267", "title": "Sphodros abboti", "text": "Sphodros abboti \u00e8 un ragno appartenente al genere Sphodros della famiglia Atypidae.\nIl nome deriva dal greco , \"sphodr\u00f2s\", cio\u00e8 \"forte, eccedente, poderoso\", ad indicare l'abnorme grandezza dei cheliceri in proporzione alla lunghezza del corpo.\nIl nome proprio deriva dal collezionista di origine inglese John Abbot (1754 circa - 1840) che, trasferitosi in Georgia poco pi\u00f9 che ventenne, raccolse per tutta la vita esemplari di uccelli, insetti, farfalle, piante in giro per gli Stati Uniti.\nCaratteristiche.\nQuesta \u00e8 la specie tipo del genere ed ha alcune caratteristiche in comune con S. paisano: gli adulti di entrambi i sessi hanno le filiere posteriori laterali suddivise in quattro segmenti, apparentemente un carattere derivato, non originale (esemplari giovanili di S. abboti le hanno trisegmentate come le altre specie del genere Sphodros). Altra peculiarit\u00e0 rispetto alle altre specie \u00e8 quella di avere 4 paia di \"sigilla\" di forma ovale e le spermateche provviste di quattro spirali, mentre S. paisano i 4 \"sigilla\" li ha invaginati lateralmente e le spermateche hanno tre spirali.\nI maschi di questa specie hanno una lunghezza del corpo, compresi i cheliceri, di 9,7 millimetri; il cefalotorace, di forma ovale, 3,45 x 2,85 millimetri, \u00e8 marrone scuro con la \"pars cephalica\" ancora pi\u00f9 scura; i cheliceri sono marrone scurissimo dorsalmente e bruno rossastri ventralmente. I pedipalpi hanno una lunghezza totale di ben 6 millimetri con l'embolo curvo. L'opistosoma \u00e8 di forma ovale, 3,70 x 2,70 millimetri, rivestito di peli neri. Le filiere sono sei: le due anteriori laterali sono lunghe 0,45 millimetri, le due mediane posteriori 0,65 e le due posteriori laterali lunghe in totale 2,05 millimetri.\nComportamento.\nCome tutti i ragni del genere Sphodros, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nHabitat.\nPredilige boschi umidi vicino a sorgenti, palmeti, zone fangose e foreste temperate con varie specie di querce, lecci e alloro, (in inglese \"mesic hammocks\").\nDistribuzione.\nGli aracnologi Chamberlin e Ivie hanno ritenuto come localit\u00e0 tipo di questa specie la Contea di Screven, nella Georgia, dove Abbot visse fra il 1776 e il 1806; in ogni caso \u00e8 approssimativo, in quanto Abbot non lasci\u00f2 scritto niente di preciso sulle localit\u00e0 in cui rinveniva gli esemplari. L'areale spazia dalla Georgia meridionale alla Florida settentrionale."}
{"id": "2837268", "revid": "729019", "url": "https://it.wikipedia.org/wiki?curid=2837268", "title": "Marco Milesi", "text": "Carriera.\nPassato professionista nel 1994 con la Brescialat dopo aver conquistato la seconda posizione nel Giro d'Italia per dilettanti l'anno precedente, si distinse come buon passista, venendo utilizzato per compiti di gregariato.\nL'unica sua vittoria risale al 1998, anno in cu vinse la seconda tappa della Euskal Bizikleta. Tra i principali piazzamenti si segnalano un terzo posto nella Tre Giorni di La Panne del 1997 e nel Tour de Picardie del 1999, ma anche un quinto nella Cl\u00e1sica de Almer\u00eda 2005 ed un decimo nella Parigi-Roubaix 1996.\nDopo il ritiro \u00e8 diventato direttore sportivo di squadre maschili. Dal 2012 al 2017 \u00e8 stato direttore sportivo del team Unieuro Trevigiani-Hemus 1896 (gi\u00e0 Trevigiani e Mg.K Vis), mentre dal 2018 dirige la Biesse-Carrera Gavardo."}
{"id": "2837275", "revid": "1271241", "url": "https://it.wikipedia.org/wiki?curid=2837275", "title": "Stefan Grand Prix", "text": "La Stefan Grand Prix, detta anche Stefan GP, \u00e8 una scuderia automobilistica serba. Ha tentato, senza successo, di partecipare al campionato mondiale di Formula 1 2010 e al successivo bando indetto dalla FIA che prevedeva l'ingresso nel campionato 2015 o 2016.\nStoria.\nIl primo tentativo.\nLa Stefan GP \u00e8 stata fondata nel 2009 dall'ingegnere serbo Zoran Stefanovi\u0107 per essere la prima scuderia serba di Formula 1. Stefanovi\u0107 aveva gi\u00e0 in passato provato ad entrare nel mondo delle corse, come nel 1998, acquistando il materiale della MasterCard Lola.\nNel 2009 la FIA apr\u00ec le iscrizioni per portare a 13 il numero di scuderie ammesse al campionato di F1, a partire dal 2010. Tra le nuove squadre vennero ammesse solo la Campos Grand Prix, il Team US F1, la Virgin Racing. La Stefan tent\u00f2 di iscriversi ma la sua candidatura non venne accettata.\nStefanovi\u0107 accus\u00f2 la FIA di aver respinto il suo team in quanto non aveva scelto quale fornitore di motori la Cosworth. Per tale ragione fece ricorso anche alla Commissione europea. Inoltre venne sottolineato come Virgin Racing, Campos e USF1 sarebbero state costrette ad assegnare a strutture esterne la progettazione della vettura mentre la Stefan Grand Prix, avendo il supporto della compagnia serba AMCO, avrebbe potuto costruire interamente in proprio la vettura. Questa osservazione venne supportata anche da un altro team non accettato, la Prodrive, anch'essa capace di costruire in proprio la vettura.\nAnche i ritiri di BMW e Toyota non permisero alla Stefan di ottenere l'iscrizione al campionato che invece venne garantita a Sauber e Lotus.\nL'uscita della Toyota per\u00f2 dette la possibilit\u00e0 alla Stefan di acquisire il progetto per la vettura 2010 (la \"TF110\") e parte della struttura tecnica del team nipponico.\nPur non avendo ottenuto l'iscrizione al campionato, la scuderia serba annunci\u00f2 di aver inviato al Circuito di Sakhir, dove si corse il primo gran premio della stagione 2010, tutta l'attrezzatura necessaria per competere, nel caso qualche team non fosse stato in grado di partecipare al mondiale. A fine febbraio vi fu un tentativo di Chad Hurley di accordarsi con Zoran Stefanovi\u0107 per una fusione tra il Team US F1 e la Stefan Grand Prix, anche contro il parere di Anderson e Windsor, altri due responsabili del team nordamericano. Stefanovi\u0107 ha successivamente confermato che il tentativo non \u00e8 andato a buon fine.\nIl team serbo aveva anche previsto dei test da svolgersi a fine febbraio 2010 sul Aut\u00f3dromo Internacional do Algarve, in Portogallo. I test per\u00f2 non vennero effettuati per l'impossibilit\u00e0 di ottenere una fornitura di gomme da parte della Bridgestone, non essendo il team iscritto ufficialmente al campionato.\nIl 3 marzo 2010 \u00e8 stata ufficializzata la rinuncia da parte del Team US F1 a prendere parte al campionato mondiale ma, al suo posto, non \u00e8 stata selezionata nessuna scuderia, perci\u00f2 il numero di squadre che partecipano al mondiale scende a 12, ponendo cos\u00ec termine alle speranze del team serbo di competere nel 2010.\nSuccessivamente, non avendo ottenuto il diritto a partecipare al campionato, il team rende noto di aver messo fine alla collaborazione con la Toyota.\nIl team ha comunque inviato richiesta per l'iscrizione al campionato 2011 e ha annunciato l'intenzione di creare una sede nella cittadina serba di Stara Pazova.\nIl secondo tentativo.\nCon la riapertura dei termini d'iscrizione al campionato il team ha provveduto a inviare una nuova richiesta nel gennaio 2014, successivamente poi ritirata. Stefanovi\u0107 ha inoltre reso noto di aver compiuto dei colloqui per l'acquisto della Marussia, squadra gi\u00e0 presente nel campionato.\nSviluppi futuri.\nNel corso del weekend del Gran Premio d'Austria 2017 Stefanovi\u0107 ha annunciato di aver concluso un accordo per la creazione di un team, che avr\u00e0 sede a Parma. L'ipotesi era quella di entrare nel campionato prima del 2020, poi non concretizzatasi."}
{"id": "2837277", "revid": "71433", "url": "https://it.wikipedia.org/wiki?curid=2837277", "title": "The A-Team (film)", "text": ""}
{"id": "2837290", "revid": "88740", "url": "https://it.wikipedia.org/wiki?curid=2837290", "title": "Quartieri iurta", "text": "Un quartiere iurta (mongolo: \u0433\u044d\u0440 \u0445\u043e\u0440\u043e\u043e\u043b\u043e\u043b, \"ger choroolol\") \u00e8 un tipico quartiere residenziale della Mongolia. Esse sono generalmente composte da una o pi\u00f9 case unifamiliari o iurta (da qui il nome), circondato da recinzioni in legno alte circa due metri."}
{"id": "2837291", "revid": "336009", "url": "https://it.wikipedia.org/wiki?curid=2837291", "title": "Maserati Grancabrio", "text": ""}
{"id": "2837303", "revid": "287204", "url": "https://it.wikipedia.org/wiki?curid=2837303", "title": "Torneo di Wimbledon 1929", "text": "Il Torneo di Wimbledon 1929 \u00e8 stata la 49\u00aa edizione del Torneo di Wimbledon e terza prova stagionale dello Slam per il 1929.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il francese Henri Cochet\nche ha sconfitto in finale in 3 set il connazionale Jean Borotra con il punteggio di 6-4 6-3 6-4.\nNel singolare femminile si \u00e8 imposta la statunitense Helen Wills Moody che ha battuto in finale in 2 set la connazionale Helen Hull Jacobs.\nNel doppio maschile hanno trionfato Wilmer Allison e John Van Ryn, \nil doppio femminile \u00e8 stato vinto dalla coppia formata da Phoebe Watson e Peggy Saunders e \nnel doppio misto hanno vinto Helen Wills Moody con Frank Hunter.\nRisultati.\nSingolare maschile.\n Henri Cochet ha battuto in finale Jean Borotra 6-4 6-3 6-4\nSingolare femminile.\n Helen Wills Moody ha battuto in finale Helen Hull Jacobs 6-1, 6-2\nDoppio maschile.\n Wilmer Allison / John Van Ryn hanno battuto in finale Ian Collins / Colin Gregory 6-4, 5-7, 6-3, 10-12, 6-4\nDoppio femminile.\n Phoebe Watson / Peggy Saunders hanno battuto in finale Phyllis Covell / Dorothy Barron 6-4, 8-6\nDoppio misto.\n Helen Wills Moody / Frank Hunter hanno battuto in finale Joan Fry / Ian Collins 6-1, 6-4"}
{"id": "2837308", "revid": "1543377", "url": "https://it.wikipedia.org/wiki?curid=2837308", "title": "Lettera (Laura Pausini)", "text": "Lettera \u00e8 un brano musicale della cantante italiana Laura Pausini.\nIl brano.\nIl brano viene tradotto in lingua spagnola con il titolo \"Carta\".\n\"Lettera\" \u00e8 il 3\u00b0 singolo estratto nel 1994 dall'album \"Laura\".\nLa musica \u00e8 composta da Angelo Valsiglio e Giovanni Salvatori; il testo \u00e8 scritto da Cheope e Marco Marati.\nIn un'intervista nel 1994, Laura dichiara che, fra le sue canzoni, \"Lettera\" \u00e8 quella che ama di pi\u00f9.\nIl brano viene trasmesso in radio; non viene realizzato il videoclip.\nPubblicazioni.\n\"Lettera\" viene inserita anche nell'album \"Laura Pausini\" del 1995; in versione \"Live\" nell'album \"Live in Paris 05\" del 2005 (\"Medley\" video) e \"San Siro 2007\" del 2007 (\"Medley\" video).\nCover.\nNel 1995 il cantante brasiliano Renato Russo realizza una cover di \"Lettera\" inserendola nell'album \"Equil\u00edbrio Distante\"."}
{"id": "2837311", "revid": "339392", "url": "https://it.wikipedia.org/wiki?curid=2837311", "title": "Stefan GP", "text": ""}
{"id": "2837313", "revid": "287204", "url": "https://it.wikipedia.org/wiki?curid=2837313", "title": "Torneo di Wimbledon 1928", "text": "Il Torneo di Wimbledon 1928 \u00e8 stata la 48\u00aa edizione del Torneo di Wimbledon e terza prova stagionale dello Slam per il 1928.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il francese Ren\u00e9 Lacoste\nche ha sconfitto in finale in 4 set il connazionale Henri Cochet con il punteggio di 6-1 4-6 6-4 6-2.\nNel singolare femminile si \u00e8 imposta la statunitense Helen Wills Moody che ha battuto in finale in 2 set la spagnola Lil\u00ed de \u00c1lvarez.\nNel doppio maschile hanno trionfato Jacques Brugnon e Henri Cochet, \nil doppio femminile \u00e8 stato vinto dalla coppia formata da Phoebe Watson e Peggy Saunders e \nnel doppio misto hanno vinto Elizabeth Ryan con Patrick Spence.\nRisultati.\nSingolare maschile.\n Ren\u00e9 Lacoste hanno battuto in finale Henri Cochet 6-1 4-6 6-4 6-2\nSingolare femminile.\n Helen Wills Moody hanno battuto in finale Lil\u00ed de \u00c1lvarez 6-2, 6-3\nDoppio maschile.\n Jacques Brugnon / Henri Cochet hanno battuto in finale Gerald Patterson / John Hawkes 13-11, 6-4, 6-4\nDoppio femminile.\n Phoebe Watson / Peggy Saunders hanno battuto in finale Ermyntrude Harvey / Eileen Bennett 6-2, 6-3\nDoppio misto.\n Elizabeth Ryan / Patrick Spence hanno battuto in finale Daphne Akhurst / Jack Crawford 7-5, 6-4"}
{"id": "2837322", "revid": "287204", "url": "https://it.wikipedia.org/wiki?curid=2837322", "title": "Torneo di Wimbledon 1927", "text": "Il Torneo di Wimbledon 1927 \u00e8 stata la 47\u00aa edizione del Torneo di Wimbledon e terza prova stagionale dello Slam per il 1927. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il francese Henri Cochet che ha sconfitto in finale in 5 set il connazionale Jean Borotra con il punteggio di 4-6 4-6 6-3 6-4 7-5. Nel singolare femminile si \u00e8 imposta la statunitense Helen Wills Moody che ha battuto in finale in 2 set la spagnola Lil\u00ed de \u00c1lvarez. Nel doppio maschile hanno trionfato Frank Hunter e Bill Tilden, il doppio femminile \u00e8 stato vinto dalla coppia formata da Helen Wills Moody e Elizabeth Ryan e nel doppio misto hanno vinto Elizabeth Ryan con Frank Hunter.\nRisultati.\nSingolare maschile.\n Henri Cochet hanno battuto in finale Jean Borotra 4-6 4-6 6-3 6-4 7-5\nSingolare femminile.\n Helen Wills Moody hanno battuto in finale Lil\u00ed de \u00c1lvarez 6-2, 6-4\nDoppio maschile.\n Frank Hunter / Bill Tilden hanno battuto in finale Jacques Brugnon / Henri Cochet 1-6, 4-6, 8-6, 6-3, 6-4\nDoppio femminile.\n Helen Wills Moody / Elizabeth Ryan hanno battuto in finale Bobbie Heine / Irene Bowder Peacock 6-3, 6-2\nDoppio misto.\n Elizabeth Ryan / Frank Hunter hanno battuto in finale Kathleen McKane Godfree / Leslie Godfree 8-6, 6-0"}
{"id": "2837335", "revid": "122217343", "url": "https://it.wikipedia.org/wiki?curid=2837335", "title": "Torneo di Wimbledon 1926", "text": "Il Torneo di Wimbledon 1926 \u00e8 stata la 46\u00aa edizione del Torneo di Wimbledon e terza prova stagionale dello Slam per il 1926.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il francese Jean Borotra\nche ha sconfitto in finale in 3 set lo statunitense Howard Kinsey con il punteggio di 8-6 6-1 6-3.\nNel singolare femminile si \u00e8 imposta la britannica Kitty McKane Godfree che ha battuto in finale in 3 set la connazionale Lil\u00ed de \u00c1lvarez.\nNel doppio maschile hanno trionfato Henri Cochet e Jacques Brugnon, \nil doppio femminile \u00e8 stato vinto dalla coppia formata da Elizabeth Ryan e Mary Browne e \nnel doppio misto hanno vinto Kathleen McKane Godfree con Leslie Godfree.\nIn doppio maschile si registra la partecipazione del futuro Re Giorgio VI, all'epoca principe, e del suo consigliere Louis Greig; persero al primo turno contro Arthur Gore e Herbert Barrett.\nRisultati.\nSingolare maschile.\n Jean Borotra ha battuto in finale Howard Kinsey 8-6 6-1 6-3\nSingolare femminile.\n Kitty McKane Godfree ha battuto in finale Lil\u00ed de \u00c1lvarez 6-2, 4-6, 6-3\nDoppio maschile.\n Henri Cochet / Jacques Brugnon hanno battuto in finale Howard Kinsey / Vincent Richards 7-5, 4-6, 6-3, 6-2\nDoppio femminile.\n Elizabeth Ryan / Mary Browne hanno battuto in finale Kathleen McKane Godfree / Evelyn Colyer 6-1, 6-1\nDoppio misto.\n Kathleen McKane Godfree / Leslie Godfree hanno battuto in finale Mary Browne / Howard Kinsey 6-3, 6-4"}
{"id": "2837344", "revid": "287204", "url": "https://it.wikipedia.org/wiki?curid=2837344", "title": "Torneo di Wimbledon 1925", "text": "Il Torneo di Wimbledon 1925 \u00e8 stata la 45\u00aa edizione del Torneo di Wimbledon e terza prova stagionale dello Slam per il 1925.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il francese Ren\u00e9 Lacoste\nche ha sconfitto in finale in 4 set il connazionale Jean Borotra con il punteggio di 6-3 6-3 4-6 8-6.\nNel singolare femminile si \u00e8 imposta la francese Suzanne Lenglen che ha battuto in finale in 2 set la britannica Joan Fry Lakeman.\nNel doppio maschile hanno trionfato Ren\u00e9 Lacoste e Jean Borotra, \nil doppio femminile \u00e8 stato vinto dalla coppia formata da Suzanne Lenglen e Elizabeth Ryan e \nnel doppio misto hanno vinto Suzanne Lenglen con Jean Borotra.\nRisultati.\nSingolare maschile.\n Ren\u00e9 Lacoste ha battuto in finale Jean Borotra 6-3 6-3 4-6 8-6\nSingolare femminile.\n Suzanne Lenglen ha battuto in finale Joan Fry Lakeman 6-2, 6-0\nDoppio maschile.\n Ren\u00e9 Lacoste / Jean Borotra hanno battuto in finale John Hennessey / Raymond Casey 6-4, 11-9, 4-6, 1-6, 6-3\nDoppio femminile.\n Suzanne Lenglen / Elizabeth Ryan hanno battuto in finale Kathleen Bridge / Mary McIlquham 6-2, 6-2\nDoppio misto.\n Suzanne Lenglen / Jean Borotra hanno battuto in finale Elizabeth Ryan / Uberto De Morpurgo 6-3, 6-3"}
{"id": "2837348", "revid": "767487", "url": "https://it.wikipedia.org/wiki?curid=2837348", "title": "The Fortunes of War", "text": "The Fortunes of War \u00e8 un cortometraggio muto del 1911 diretto da Thomas H. Ince. \u00c8 l'esordio sullo schermo dell'attore Charles Ray che, con questo film, inizia la sua lunga carriera cinematografica.\nProduzione.\nIl film venne prodotto dall'Independent Moving Pictures Co. of America (IMP).\nDistribuzione.\nFu distribuito dalla Motion Picture Distributors and Sales Company e usc\u00ec in sala il 22 giugno 1911 ."}
{"id": "2837357", "revid": "1305772", "url": "https://it.wikipedia.org/wiki?curid=2837357", "title": "Superstars Series 2009", "text": "Le Superstars Series 2009 sono la sesta edizione del Campionato Italiano Superstars e la terza dell'International Superstars Series. Entrambi i campionati sono stati vinti da Gianni Morbidelli sulla BMW."}
{"id": "2837364", "revid": "647919", "url": "https://it.wikipedia.org/wiki?curid=2837364", "title": "Costantino VI il Cieco", "text": ""}
{"id": "2837369", "revid": "921573", "url": "https://it.wikipedia.org/wiki?curid=2837369", "title": "Toni Garrn", "text": "Biografia.\nNata ad Amburgo, all'et\u00e0 di due anni si trasferisce con i genitori ed il fratello maggiore Niklas (anch'egli un modello) a Londra, per poi trasferirsi quando aveva sei anni ad Atene ed infine tornare ad Amburgo nel 2002.\nVita privata.\nDal maggio 2013 \u00e8 stata impegnata in una relazione con l'attore Leonardo DiCaprio, conclusasi nel dicembre 2014. per poi frequentare il cestista Chandler Parsons, dal 2015 al novembre 2016.\nDa febbraio 2019 inizia a frequentare l'attore Alex Pettyfer e a dicembre dello stesso anno annunciano il loro matrimonio. A luglio 2021 diventano genitori di una bambina di nome Luca Malaika.\nCarriera.\nViene scoperta dall'agenzia di moda Modelwerk durante i Mondiali di calcio del 2006, nella sua citt\u00e0 natale Amburgo, grazie alla quale ottiene la possibilit\u00e0 di firmare un contratto con la Women Management.\nIl debutto di Toni Garrn avviene sulle passerelle di Calvin Klein nella stagione primavera/estate 2008 a New York. In seguito la modella sar\u00e0 scelta anche come testimonial per la campagna pubblicitaria di Calvin Klein. Nei periodi successivi la modella appare in oltre cinquanta sfilate fra cui quelle di Alberta Ferretti, Alessandro Dell'Acqua, Alexander McQueen, Alexander Wang, Blumarine, Bottega Veneta, Carolina Herrera, Chanel, Costume National, Diesel, Dolce &amp; Gabbana, Fendi, Gianfranco Ferr\u00e9, Givenchy, Gucci, Herm\u00e8s, Jill Stuart, John Galliano, Jonathan Saunders, Just Cavalli, Karl Lagerfeld, Kenzo, Louis Vuitton, Michael Kors, Miu Miu, Narciso Rodriguez, Prada, Pringle of Scotland, Salvatore Ferragamo, Stella McCartney, Valentino, Vera Wang, Versace e Yves Saint laurent.\nTori Garrn \u00e8 apparsa su \"Vogue\" (Francia, Italia e Germania), \"Elle\" (USA e Italia) e \"Glamour\" (USA), e sulle copertine di \"Tush\" e \"V\"..\nNel 2009 \u00e8 testimonial della campagna pubblicitaria della collezione autunno/inverno 2009/10 della griffe Donna Karan, e il sito web models.com ha posizionato la Garrn all'undicesima posizione delle modelle d'alta moda di maggior successo del 2010. \u00c8 protagonista della campagna H&amp;M primavera/estate 2013 insieme a Barbara Palvin. Dal 2009 al 2016 \u00e8 stata testimonial della fragranza \"Versense\" di Versace.\nDal 2011 \u00e8 volto della fragranza \"Baiser Vole\" di Cartier. Nel 2014 viene scelta come testimonial della campagna Blumarine, realizzata da Camilla Akrans, e anche del nuovo profumo di Jil Sander.\nNel 2017 \u00e8 il volto della campagna pubblicitaria primavera/estate di Elisabetta Franchi e della linea summer di Calzedonia. Nel 2018 \u00e8 protagonista del videoclip del singolo \"La Cintura\" di \u00c1lvaro Soler.\nVictoria's secret.\nNell'autunno del 2011 inizia a collaborare con Victoria's Secret, apparendo nel catalogo della linea di abbigliamento e in un servizio fotografico della linea \"Pink\". Partecipa al Victoria's Secret Fashion Show nel 2011, 2012, dove chiude lo show, 2013 e 2018."}
{"id": "2837380", "revid": "287204", "url": "https://it.wikipedia.org/wiki?curid=2837380", "title": "Torneo di Wimbledon 1924", "text": "Il Torneo di Wimbledon 1924 \u00e8 stata la 44\u00aa edizione del Torneo di Wimbledon e terza prova stagionale dello Slam per il 1924.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il francese Jean Borotra\nche ha sconfitto in finale in 5 set il connazionale Ren\u00e9 Lacoste con il punteggio di 6-1 3-6 6-1 3-6 6-4.\nNel singolare femminile si \u00e8 imposta la britannica Kitty McKane Godfree che ha battuto in finale in 2 set la connazionale Helen Wills Moody.\nNel doppio maschile hanno trionfato Frank Hunter e Vincent Richards, \nil doppio femminile \u00e8 stato vinto dalla coppia formata da Hazel Wightman e Helen Wills Moody e \nnel doppio misto hanno vinto Kathleen McKane con John Gilbert.\nRisultati.\nSingolare maschile.\n Jean Borotra ha battuto in finale Ren\u00e9 Lacoste 6-1 3-6 6-1 3-6 6-4\nSingolare femminile.\n Kitty McKane Godfree ha battuto in finale Helen Wills Moody 4-6, 6-4, 6-4\nDoppio maschile.\n Frank Hunter / Vincent Richards hanno battuto in finale Richard Williams / Watson Washburn 6-3, 3-6, 8-10, 8-6, 6-3\nDoppio femminile.\n Hazel Wightman / Helen Wills Moody hanno battuto in finale Phyllis Covell / Kathleen McKane 6-4, 6-4\nDoppio misto.\n Kathleen McKane / John Gilbert hanno battuto in finale Dorothy Shepherd Barron / Leslie Godfree 6-3, 3-6, 6-3"}
{"id": "2837381", "revid": "22356", "url": "https://it.wikipedia.org/wiki?curid=2837381", "title": "Oplocaridi", "text": ""}
{"id": "2837383", "revid": "599013", "url": "https://it.wikipedia.org/wiki?curid=2837383", "title": "Enrico Motta", "text": "Carriera.\nDi ruolo ala, ha giocato in Serie A con le maglie di , Legnano e L.R. Vicenza."}
{"id": "2837394", "revid": "767487", "url": "https://it.wikipedia.org/wiki?curid=2837394", "title": "Torche", "text": "I Torche sono una band stoner/sludge metal proveniente da Miami, Florida. Il gruppo \u00e8 nato nel 2004 da un'idea di Steve Brooks, Juan Montoya, Jonathan Nu\u00f1ez e Rick Smith."}
{"id": "2837397", "revid": "287204", "url": "https://it.wikipedia.org/wiki?curid=2837397", "title": "Torneo di Wimbledon 1923", "text": "Il Torneo di Wimbledon 1923 \u00e8 stata la 43\u00aa edizione del Torneo di Wimbledon e terza prova stagionale dello Slam per il 1923. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile lo statunitense Bill Johnston che ha sconfitto in finale in 3 set il connazionale Frank Hunter con il punteggio di 6-0 6-3 6-1. Nel singolare femminile si \u00e8 imposta la francese Suzanne Lenglen che ha battuto in finale in 2 set la britannica Kitty McKane Godfree. Nel doppio maschile hanno trionfato Leslie Godfree e Randolph Lycett, il doppio femminile \u00e8 stato vinto dalla coppia formata da Suzanne Lenglen e Elizabeth Ryan e nel doppio misto hanno vinto Elizabeth Ryan con Randolph Lycett.\nRisultati.\nSingolare maschile.\n Bill Johnston hanno battuto in finale Frank Hunter 6-0 6-3 6-1\nSingolare femminile.\n Suzanne Lenglen hanno battuto in finale Kitty McKane Godfree 6-2, 6-2\nDoppio maschile.\n Leslie Godfree / Randolph Lycett hanno battuto in finale Count de Gomar / Eduardo Flaquar 6-3, 6-4, 3-6, 6-3\nDoppio femminile.\n Suzanne Lenglen / Elizabeth Ryan hanno battuto in finale Joan Austin / Evelyn Colyer 6-3, 6-1\nDoppio misto.\n Elizabeth Ryan / Randolph Lycett hanno battuto in finale Dorothy Shepherd Barron / Lewis Deane 6-4, 7-5"}
{"id": "2837406", "revid": "287204", "url": "https://it.wikipedia.org/wiki?curid=2837406", "title": "24316 Anncooper", "text": "24316 Anncooper \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,6568772\u00a0UA e da un'eccentricit\u00e0 di 0,0916136, inclinata di 2,79033\u00b0 rispetto all'eclittica."}
{"id": "2837409", "revid": "287204", "url": "https://it.wikipedia.org/wiki?curid=2837409", "title": "24317 Pukarhamal", "text": "24317 Pukarhamal \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3643970\u00a0UA e da un'eccentricit\u00e0 di 0,1399512, inclinata di 4,27850\u00b0 rispetto all'eclittica."}
{"id": "2837410", "revid": "287204", "url": "https://it.wikipedia.org/wiki?curid=2837410", "title": "24318 Vivianlee", "text": "24318 Vivianlee \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4281196\u00a0UA e da un'eccentricit\u00e0 di 0,1828130, inclinata di 1,96232\u00b0 rispetto all'eclittica."}
{"id": "2837411", "revid": "287204", "url": "https://it.wikipedia.org/wiki?curid=2837411", "title": "Epifani", "text": ""}
{"id": "2837412", "revid": "1186766", "url": "https://it.wikipedia.org/wiki?curid=2837412", "title": "Angeletti", "text": ""}
{"id": "2837414", "revid": "933835", "url": "https://it.wikipedia.org/wiki?curid=2837414", "title": "Treu", "text": ""}
{"id": "2837416", "revid": "287204", "url": "https://it.wikipedia.org/wiki?curid=2837416", "title": "24325 Kaleighanne", "text": "24325 Kaleighanne \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4007076\u00a0UA e da un'eccentricit\u00e0 di 0,0894652, inclinata di 5,83845\u00b0 rispetto all'eclittica."}
{"id": "2837419", "revid": "287204", "url": "https://it.wikipedia.org/wiki?curid=2837419", "title": "Torneo di Wimbledon 1922", "text": "Il Torneo di Wimbledon 1922 \u00e8 stata la 42\u00aa edizione del Torneo di Wimbledon e terza prova stagionale dello Slam per il 1922.\n\u00c8 stata la 1\u00aa edizione in cui non si \u00e8 pi\u00f9 adottato il Challenge Round: ossia la regola in base alla quale i vincitori dei tornei del singolare maschile e femminile\ne del doppio maschile nella edizione successiva alla loro vittoria disputavano solo il match di finale, incontrando i vincitori della fase preliminare del torneo.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile l'australiano Gerald Patterson\nche ha sconfitto in finale in 3 set il connazionale Randolph Lycett con il punteggio di 6-3 6-4 6-2.\nNel singolare femminile si \u00e8 imposta la francese Suzanne Lenglen che ha battuto in finale in 2 set la statunitense Molla Bjurstedt Mallory.\nNel doppio maschile hanno trionfato James Anderson e Randolph Lycett, \nil doppio femminile \u00e8 stato vinto dalla coppia formata da Suzanne Lenglen e Elizabeth Ryan e \nnel doppio misto hanno vinto Suzanne Lenglen con Pat O'Hara Wood.\nRisultati.\nSingolare maschile.\n Gerald Patterson ha battuto in finale Randolph Lycett 6-3 6-4 6-2\nSingolare femminile.\n Suzanne Lenglen ha battuto in finale Molla Bjurstedt Mallory 6-2, 6-0\nDoppio maschile.\n James Anderson / Randolph Lycett hanno battuto in finale Gerald Patterson / Pat O'Hara-Wood 3-6, 7-9, 6-4, 6-3, 11-9\nDoppio femminile.\n Suzanne Lenglen / Elizabeth Ryan hanno battuto in finale Margaret McKane Stocks / Kathleen McKane 6-0, 6-4\nDoppio misto.\n Suzanne Lenglen / Pat O'Hara Wood hanno battuto in finale Elizabeth Ryan / Randolph Lycett 6-4, 6-3"}
{"id": "2837423", "revid": "287204", "url": "https://it.wikipedia.org/wiki?curid=2837423", "title": "24328 Thomasburr", "text": "24328 Thomasburr \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2849834\u00a0UA e da un'eccentricit\u00e0 di 0,1999630, inclinata di 7,61630\u00b0 rispetto all'eclittica."}
{"id": "2837426", "revid": "767487", "url": "https://it.wikipedia.org/wiki?curid=2837426", "title": "La brigata del fuoco (film 1926)", "text": "La brigata del fuoco (\"The Fire Brigade\") \u00e8 un film muto del 1926 diretto da William Nigh e distribuito nelle sale il 20 dicembre 1926. La sceneggiatura di Robert N. Lee si basa sull'omonima storia di Kate Corbaley\nLo storico Kevin Brownlow us\u00f2 le spettacolari scene di incendio di questo film per il suo \"Hollywood\", mini-serie televisiva sulla storia di Hollywood.\nTrama.\nIl capitano in pensione Grandpop O'Neil dirige una scuola per vigili del fuoco dove studia anche suo nipote Terry. Il padre di Terry, Jim O'Neil, perde la vita in un incendio e le indagini portano Wallace, il capo dei pompieri, alla scoperta che il fuoco \u00e8 stato possibile a causa dei pessimi materiali usati da Corwin, un costruttore ammanicato con il grandi ras politici della citt\u00e0. Quando per\u00f2 il capo Wallace mette in discussione la costruzione (affidata a Corwin) di un nuovo orfanotrofio, viene rimosso dal suo incarico. Terry, dopo aver scoperto che il padre di Helen Corwin, la sua ragazza, \u00e8 un costruttore senza scrupoli, colpevole di essere in combutta con i boss locali, lo denuncia. In citt\u00e0, scoppia un gigantesco incendio e Terry deve correre a spegnerlo con mezzi inadeguati e carri trainati dai cavalli. Il giovane vigile del fuoco dimostra tutto il suo coraggio salvando anche un bambino ma suo fratello Joe perisce tra le fiamme.\nProduzione.\nIl film, prodotto dalla MGM, fu girato in gran parte in bianco e nero, ma anche con una sequenza di incendio girata in 2-strip Technicolor e alcune altre scene in Handschiegel Color.\nDistribuzione.\nIl copyright del film, richiesto dalla Metro-Goldwyn-Mayer Distributing Corp, fu registrato il 10 gennaio 1927 con il numero LP23573. Distribuito dalla MGM con il titolo originale \"The Fire Brigade\", il film venne presentato in prima a New York il 20 dicembre 1926, uscendo poi nelle sale il 12 febbraio 1927.\nCopia completa della pellicola si trova conservata negli archivi Metro-Goldwyn-Mayer/United Artists."}
{"id": "2837428", "revid": "287204", "url": "https://it.wikipedia.org/wiki?curid=2837428", "title": "24331 Alyshaowen", "text": "24331 Alyshaowen \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4414996\u00a0UA e da un'eccentricit\u00e0 di 0,0820954, inclinata di 7,05890\u00b0 rispetto all'eclittica."}
{"id": "2837429", "revid": "287204", "url": "https://it.wikipedia.org/wiki?curid=2837429", "title": "24332 Shaunalinn", "text": "24332 Shaunalinn \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4018332\u00a0UA e da un'eccentricit\u00e0 di 0,1955858, inclinata di 3,29106\u00b0 rispetto all'eclittica.\n\u00c8 stato intitolato a Shauna Theresa Linn (1990), studentessa premiata nel 2008 al concorso internazionale Intel per la scienza e l'ingegneria."}
{"id": "2837430", "revid": "287204", "url": "https://it.wikipedia.org/wiki?curid=2837430", "title": "Torneo di Wimbledon 1921", "text": "Il Torneo di Wimbledon 1921 \u00e8 stata la 41\u00aa edizione del Torneo di Wimbledon e terza prova stagionale dello Slam per il 1921. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile lo statunitense Bill Tilden che ha sconfitto in finale in 5 set il britannico Brian Norton con il punteggio di 4-6 2-6 6-1 6-0 7-5. Nel singolare femminile si \u00e8 imposta la francese Suzanne Lenglen che ha battuto in finale in 2 set la statunitense Elizabeth Ryan. Nel doppio maschile hanno trionfato Randolph Lycett e Max Woosnam, il doppio femminile \u00e8 stato vinto dalla coppia formata da Suzanne Lenglen e Elizabeth Ryan e nel doppio misto hanno vinto Elizabeth Ryan con Randolph Lycett.\nRisultati.\nSingolare maschile.\n Bill Tilden ha battuto in finale Brian Norton 4-6 2-6 6-1 6-0 7-5\nSingolare femminile.\n Suzanne Lenglen ha battuto in finale Elizabeth Ryan 6-2, 6-0\nDoppio maschile.\n Randolph Lycett / Max Woosnam hanno battuto in finale Arthur Lowe / Francis Gordon Lowe 6-3, 6-0, 7-5\nDoppio femminile.\n Suzanne Lenglen / Elizabeth Ryan hanno battuto in finale Winifred Beamish / Irene Bowder Peacock 6-1, 6-2\nDoppio misto.\n Elizabeth Ryan / Randolph Lycett hanno battuto in finale Phillis Howkins / Max Woosnam 6-3, 6-1"}
{"id": "2837431", "revid": "767487", "url": "https://it.wikipedia.org/wiki?curid=2837431", "title": "Vittoria Nenni", "text": "Mor\u00ec a 28 anni, probabilmente di febbre tifoide, nel campo di concentramento di Auschwitz in cui era detenuta da poco pi\u00f9 di cinque mesi come resistente alle truppe d'occupazione tedesche in Francia, Paese nel quale era esule insieme alla famiglia.\nBiografia.\nIl padre Pietro Nenni, allora esponente repubblicano, nel periodo tra il 1912 e il 1915 si trovava nelle Marche.\nInterventista e arruolatosi allo scoppio della prima guerra mondiale, diede alla figlia il nome di \"Vittoria\" come auspicio per analoga sorte dell'Italia nel conflitto.\nIl matrimonio e la partecipazione alla Resistenza francese.\nCresciuta in Francia dove il padre, durante il fascismo, fu esule per sfuggire alle persecuzioni politiche dei tribunali mussoliniani, spos\u00f2 a Parigi Henry Daubeuf, con il quale entr\u00f2 a far parte della Resistenza in Francia.\nNel 1942 fu arrestata dalla Gestapo e insieme al marito accusata di propaganda gollista e antifrancese.\nMentre il marito fu trucidato l'11 agosto a Mont Val\u00e9rien, Vittoria venne incarcerata nel Forte di Romainville, dove incontr\u00f2 le compagne con cui poi condivise la deportazione ad Auschwitz - Birkenau: Charlotte Delbo Dudach, Yvonne Blech, Yvonne Picard e altre.\nIl 23 gennaio 1943 fu deportata nel campo di sterminio di Auschwitz in Polonia.\nGiunta ad Auschwitz il mattino del 27 gennaio 1943, fu assegnata, come le sue compagne, al blocco 26 di Birkenau, insieme alle ebree polacche. Furono addette ai lavori forzati, a due ore di cammino dal campo. Lavoravano nelle paludi, avevano le gambe gonfie, cadevano in continuazione, ma erano ancora vive. Ogni giorno il corpo sembrava soccombere all'abnorme sforzo fisico e alla costante denutrizione. Poi vennero destinate a lavorare in una fabbrica, al coperto, per cui la loro situazione fisica miglior\u00f2.\nMolto debilitata dal duro lavoro nelle paludi e dalla denutrizione, si ammal\u00f2 probabilmente di febbre tifoide nell'estate 1943 e mor\u00ec dopo pochi giorni dal ricovero nell'infermieria del campo.\nSulla teca che ad Auschwitz la ricorda sono scritte le sue ultime parole:\nLa tragedia di Vittoria nelle memorie di Nenni.\nPietro Nenni ebbe la notizia ufficiale della morte della figlia solo il 20 maggio 1945 dal suo compagno di partito e amico fraterno Giuseppe Saragat, all'epoca ambasciatore d'Italia in Francia:\nIl 10 agosto 1945 Pietro Nenni incontr\u00f2 nell'ambasciata italiana di Parigi Charlotte Delbo Dudach, che gli rifer\u00ec della tragica esperienza vissuta da lei e dalle altre deportate politiche francesi nel lager e delle ultime giornate di vita di Vittoria.\nScrisse Nenni pi\u00f9 tardi nel suo diario del 1945: \"Mi \u00e8 sembrato che chi pu\u00f2 fiorire una tomba conserva un'apparenza almeno di legame con i suoi morti. Non cos\u00ec per me che penso disperatamente alla mia Vittoria e non ho neppure una tomba dove volgere i miei passi. Il 31 ottobre era l'anniversario della mia figliola. Avrebbe avuto trent'anni e tutta una esistenza ancora davanti a s\u00e9 \u2026 quanto sarebbe stato meglio davvero che io, in vece sua, non fossi giunto al traguardo\"."}
{"id": "2837432", "revid": "287204", "url": "https://it.wikipedia.org/wiki?curid=2837432", "title": "24333 Petermassey", "text": "24333 Petermassey \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,6337233\u00a0UA e da un'eccentricit\u00e0 di 0,0866934, inclinata di 5,72271\u00b0 rispetto all'eclittica.\n\u00c8 stato intitolato a Peter Hans Massey (1992), studente premiato nel 2008 al concorso internazionale Intel per la scienza e l'ingegneria."}
{"id": "2837434", "revid": "287204", "url": "https://it.wikipedia.org/wiki?curid=2837434", "title": "24334 Conard", "text": "24334 Conard \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,6535201\u00a0UA e da un'eccentricit\u00e0 di 0,0926225, inclinata di 4,11924\u00b0 rispetto all'eclittica.\n\u00c8 stato intitolato a Russell B. Conard (1989), studente premiato nel 2008 al concorso internazionale Intel per la scienza e l'ingegneria."}
{"id": "2837437", "revid": "287204", "url": "https://it.wikipedia.org/wiki?curid=2837437", "title": "24337 Johannessen", "text": "24337 Johannessen \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2932585\u00a0UA e da un'eccentricit\u00e0 di 0,1446144, inclinata di 7,51595\u00b0 rispetto all'eclittica.\n\u00c8 stato intitolato a Liv Helena Johannessen (1990), studentessa premiata nel 2008 al concorso internazionale Intel per la scienza e l'ingegneria."}
{"id": "2837438", "revid": "287204", "url": "https://it.wikipedia.org/wiki?curid=2837438", "title": "24344 Brianbarnett", "text": "24344 Brianbarnett \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2581707\u00a0UA e da un'eccentricit\u00e0 di 0,1423086, inclinata di 3,31860\u00b0 rispetto all'eclittica.\n\u00c8 stato intitolato a Brian Gray Barnett (1990), studente premiato nel 2008 al concorso internazionale Intel per la scienza e l'ingegneria."}
{"id": "2837440", "revid": "287204", "url": "https://it.wikipedia.org/wiki?curid=2837440", "title": "Torneo di Wimbledon 1920", "text": "Il Torneo di Wimbledon 1920 \u00e8 stata la 40\u00aa edizione del Torneo di Wimbledon e terza prova stagionale dello Slam per il 1920.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile lo statunitense Bill Tilden\nche ha sconfitto in finale in 4 set l'australiano Gerald Patterson con il punteggio di 2-6 6-2 6-3 6-4.\nNel singolare femminile si \u00e8 imposta la francese Suzanne Lenglen che ha battuto in finale in 2 set la britannica Dorothea Lambert-Chambers.\nNel doppio maschile hanno trionfato Richard Norris Williams e Chuck Garland, \nil doppio femminile \u00e8 stato vinto dalla coppia formata da Suzanne Lenglen e Elizabeth Ryan e \nnel doppio misto hanno vinto Suzanne Lenglen con Gerald Patterson.\nRisultati.\nSingolare maschile.\n Bill Tilden hanno battuto in finale Gerald Patterson 2-6 6-2 6-3 6-4\nSingolare femminile.\n Suzanne Lenglen hanno battuto in finale Dorothea Lambert-Chambers 6-3, 6-0\nDoppio maschile.\n Richard Norris Williams / Chuck Garland hanno battuto in finale Algernon Kingscote / James Parke 4-6, 6-4, 7-5, 6-2\nDoppio femminile.\n Suzanne Lenglen / Elizabeth Ryan hanno battuto in finale Dorothea Douglass Chambers / Ethel Larcombe 6-4, 6-0 \nDoppio misto.\n Suzanne Lenglen / Gerald Patterson hanno battuto in finale Elizabeth Ryan / Randolph Lycett 7-5, 6-3"}
{"id": "2837441", "revid": "287204", "url": "https://it.wikipedia.org/wiki?curid=2837441", "title": "24345 Llaverias", "text": "24345 Llaverias \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,5355921\u00a0UA e da un'eccentricit\u00e0 di 0,0761346, inclinata di 2,96602\u00b0 rispetto all'eclittica.\n\u00c8 stato intitolato a Priscila Elena Llaverias (1990), studentessa premiata nel 2008 al concorso internazionale Intel per la scienza e l'ingegneria."}
{"id": "2837443", "revid": "287204", "url": "https://it.wikipedia.org/wiki?curid=2837443", "title": "24346 Lehienphan", "text": "24346 Lehienphan \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,1676412\u00a0UA e da un'eccentricit\u00e0 di 0,1704246, inclinata di 6,24263\u00b0 rispetto all'eclittica.\n\u00c8 stato intitolato a Le Hien Thi Phan (1990), studentessa premiata nel 2008 al concorso internazionale Intel per la scienza e l'ingegneria."}
{"id": "2837447", "revid": "287204", "url": "https://it.wikipedia.org/wiki?curid=2837447", "title": "24347 Arthurkuan", "text": "24347 Arthurkuan \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2766236\u00a0UA e da un'eccentricit\u00e0 di 0,1287797, inclinata di 6,51837\u00b0 rispetto all'eclittica.\n\u00c8 stato intitolato ad Arthur Kuan (1990), studente premiato nel 2008 al concorso internazionale Intel per la scienza e l'ingegneria."}
{"id": "2837448", "revid": "287204", "url": "https://it.wikipedia.org/wiki?curid=2837448", "title": "24351 Fionawood", "text": "24351 Fionawood \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3136428\u00a0UA e da un'eccentricit\u00e0 di 0,1087762, inclinata di 6,24619\u00b0 rispetto all'eclittica.\n\u00c8 stato intitolato a Fiona Winifred Wood (1991), studentessa premiata nel 2008 al concorso internazionale Intel per la scienza e l'ingegneria."}
{"id": "2837449", "revid": "287204", "url": "https://it.wikipedia.org/wiki?curid=2837449", "title": "24352 Kapilrama", "text": "24352 Kapilrama \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3176675\u00a0UA e da un'eccentricit\u00e0 di 0,0820534, inclinata di 6,67100\u00b0 rispetto all'eclittica.\n\u00c8 stato intitolato a Kapil Vishveshwar Ramachandran (1991), studente premiato nel 2008 al concorso internazionale Intel per la scienza e l'ingegneria."}
{"id": "2837450", "revid": "287204", "url": "https://it.wikipedia.org/wiki?curid=2837450", "title": "Torneo di Wimbledon 1919", "text": "Il Torneo di Wimbledon 1919 \u00e8 stata la 39\u00aa edizione del Torneo di Wimbledon e terza prova stagionale dello Slam per il 1919.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile l'australiano Gerald Patterson\nche ha sconfitto in finale in 3 set il connazionale Norman Brookes con il punteggio di 6-3 7-5 6-2.\nNel singolare femminile si \u00e8 imposta la francese Suzanne Lenglen che ha battuto in finale in 2 set la britannica Dorothea Lambert-Chambers.\nNel doppio maschile hanno trionfato Ron Thomas e Pat O'Hara Wood, \nil doppio femminile \u00e8 stato vinto dalla coppia formata da Suzanne Lenglen e Elizabeth Ryan e \nnel doppio misto hanno vinto Elizabeth Ryan con Randolph Lycett.\nRisultati.\nSingolare maschile.\n Gerald Patterson ha battuto in finale Norman Brookes 6-3 7-5 6-2\nSingolare femminile.\n Suzanne Lenglen ha battuto in finale Dorothea Lambert-Chambers 10-8, 4-6, 9-7\nDoppio maschile.\n Ron Thomas / Pat O'Hara Wood hanno battuto in finale Rodney Heath / Randolph Lycett 6-4, 6-2, 4-6, 6-2\nDoppio femminile.\n Suzanne Lenglen / Elizabeth Ryan hanno battuto in finale Dorothea Douglass Chambers / Ethel Larcombe 4-6, 7-5, 6-3\nDoppio misto.\n Elizabeth Ryan / Randolph Lycett hanno battuto in finale Dorothea Chambers / Albertem Prebble 6-0, 6-0"}
{"id": "2837451", "revid": "287204", "url": "https://it.wikipedia.org/wiki?curid=2837451", "title": "24353 Patrickhsu", "text": "24353 Patrickhsu \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,0806819\u00a0UA e da un'eccentricit\u00e0 di 0,0903288, inclinata di 9,20563\u00b0 rispetto all'eclittica.\n\u00c8 stato intitolato a Patrick David Hsu (1992), studente premiato nel 2008 al concorso internazionale Intel per la scienza e l'ingegneria."}
{"id": "2837453", "revid": "287204", "url": "https://it.wikipedia.org/wiki?curid=2837453", "title": "24354 Caz", "text": "24354 Caz \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,0391560\u00a0UA e da un'eccentricit\u00e0 di 0,1865795, inclinata di 5,35765\u00b0 rispetto all'eclittica.\nIl suo nome \u00e8 l'acronimo di Christopher Allen Zimmerman (1989), studente premiato nel 2008 al concorso internazionale Intel per la scienza e l'ingegneria."}
{"id": "2837454", "revid": "767487", "url": "https://it.wikipedia.org/wiki?curid=2837454", "title": "Paolo Erba", "text": "Carriera.\nCresciuto nell'Inter, ha giocato per tre stagioni in Serie A con la maglia del , totalizzando complessivamente 74 presenze e 26 reti in massima serie. Si mise in luce in particolare nella stagione 1959-1960, nella quale realizz\u00f2 14 reti, fra cui una tripletta al Padova e una doppietta al Milan, piazzandosi fra i primi 10 della classifica marcatori.\nHa inoltre disputato 4 campionati di Serie B; 3 con il e uno con il Bari, totalizzando complessivamente 112 presenze e 44 reti, aggiudicandosi il titolo capocannoniere, con 16 reti, nella stagione 1956-1957 con il Parma e conquistando la promozione in Serie A nella stagione 1957-1958 con il Bari.\n\u00c8 al secondo posto fra i marcatori della storia del Bari in Serie A, alle spalle di Igor Protti.\nEgli per tutta la sua carriera utilizz\u00f2 la maglietta 83, data di nascita di suo nonno, una persona molto importante perch\u00e9 fu proprio lui a inserirlo nel mondo del calcio fino ad arrivare ad alti livelli.\nCessata l'attivit\u00e0 agonistica intraprese quella di maestro di tennis a Milano.\nMuore il 27 gennaio 2016."}
{"id": "2837456", "revid": "287204", "url": "https://it.wikipedia.org/wiki?curid=2837456", "title": "24369 Evanichols", "text": "24369 Evanichols \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,1218783\u00a0UA e da un'eccentricit\u00e0 di 0,0910395, inclinata di 6,30032\u00b0 rispetto all'eclittica.\n\u00c8 stato intitolato a Eva Megan Nichols (1990), studentessa premiata nel 2008 al concorso internazionale Intel per la scienza e l'ingegneria."}
{"id": "2837457", "revid": "287204", "url": "https://it.wikipedia.org/wiki?curid=2837457", "title": "24370 Marywang", "text": "24370 Marywang \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3663673\u00a0UA e da un'eccentricit\u00e0 di 0,1339310, inclinata di 6,92634\u00b0 rispetto all'eclittica.\n\u00c8 stato intitolato a Mary Xue Wang (1991), studentessa premiata nel 2008 al concorso internazionale Intel per la scienza e l'ingegneria."}
{"id": "2837458", "revid": "287204", "url": "https://it.wikipedia.org/wiki?curid=2837458", "title": "24372 Timobauman", "text": "24372 Timobauman \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3832628\u00a0UA e da un'eccentricit\u00e0 di 0,1319574, inclinata di 7,49112\u00b0 rispetto all'eclittica."}
{"id": "2837459", "revid": "767487", "url": "https://it.wikipedia.org/wiki?curid=2837459", "title": "I cosacchi (film 1928)", "text": "I cosacchi (\"The Cossacks\") \u00e8 un film muto del 1928 diretto da George W. Hill e (non accreditato) Clarence Brown. La sceneggiatura di Frances Marion si basa su \"I cosacchi\" (\u041a\u0430\u0437\u0430\u043a\u0438, \"Kazaki\") romanzo di Lev Tolstoj del 1863.\nInterpretato da John Gilbert e da Ren\u00e9e Ador\u00e9e, il film fu prodotto dalla MGM e venne distribuito in sala il 23 giugno 1928.\nProduzione.\nSecondo la stampa dell'epoca, la lavorazione del film, prodotto dalla Metro-Goldwyn-Mayer (MGM) (controlled by Loew's Incorporated), inizi\u00f2 il 28 ottobre 1927.\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 23 giugno 1928 con il numero LP25438. Distribuito dalla Metro-Goldwyn-Mayer (MGM), il film venne presentato a New York in quella stessa settimana.\nConservazione.\nCopia completa della pellicola si trova conservata negli archivi del George Eastman House di Rochester."}
{"id": "2837467", "revid": "287204", "url": "https://it.wikipedia.org/wiki?curid=2837467", "title": "24376 Ramesh", "text": "24376 Ramesh \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3091550\u00a0UA e da un'eccentricit\u00e0 di 0,1852655, inclinata di 6,25059\u00b0 rispetto all'eclittica.\n\u00c8 stato intitolato a Vinayak Ramesh (1990), studente premiato nel 2008 al concorso internazionale Intel per la scienza e l'ingegneria."}
{"id": "2837468", "revid": "123503611", "url": "https://it.wikipedia.org/wiki?curid=2837468", "title": "Miss You (The Rolling Stones)", "text": "Miss You \u00e8 un singolo del gruppo rock britannico The Rolling Stones, pubblicato il 19 maggio 1978 dall'etichetta discografica Rolling Stones Records.\nLa canzone \u00e8 stata scritta da Mick Jagger insieme a Billy Preston ed \u00e8 stata inserita nell'album \"Some Girls\", del gruppo. Il singolo \u00e8 stato prodotto dai The Glimmer Twins, pseudonimo di Jagger &amp; Richards.\nNel 2004, la rivista \"Rolling Stone\" ha classificato \"Miss You\" alla posizione numero 498 della sua lista delle migliori 500 canzoni di tutti i tempi.\nIl brano.\nIspirazione e registrazione.\n\"Miss You\" venne scritta da Mick Jagger jammando con il tastierista Billy Preston durante le prove del concerto al night club \"El Mocambo\" del marzo 1977, che poi sarebbe apparso sulla terza facciata dell'album dal vivo \"Love You Live\". Keith Richards \u00e8 accreditato anch'esso come compositore del brano come da consuetudine, anche se non partecip\u00f2 attivamente alla scrittura del pezzo.\nJagger e Ronnie Wood insistettero che \"Miss You\" non fosse stata concepita come una canzone disco, mentre invece Richards disse: \u00ab...\"Miss You\" era proprio una canzone disco dannatamente buona; fu programmata per esserlo\u00bb. In ogni caso, il brano risente parecchio dell'influenza della disco music che si sentiva all'epoca nelle discoteche frequentate da Jagger durante la composizione della traccia. Charlie Watts raccont\u00f2: \u00abMolte di quelle canzoni come \"Miss You\" su \"Some Girls\"... erano pesantemente influenzate dalla musica disco. Si pu\u00f2 capire anche dallo stile delle percussioni\u00bb. Per le parti di basso, Bill Wyman prese spunto dal basso suonato da Preston nel demo della canzone.\nA differenza degli altri brani di \"Some Girls\", \"Miss You\" contiene l'apporto di numerosi musicisti di studio. Oltre all'armonicista Sugar Blue, che secondo quanto affermato da Ronnie Wood fu reclutato mentre suonava per le strade di Parigi, anche Ian McLagan suona il piano elettrico, e Mel Collins l'assolo di sax nel break strumentale.\nLa versione maxi disco 12\" di \"Miss You\", dura pi\u00f9 di otto minuti, e contiene diversi inserti strumentali aggiuntivi. La traccia venne remixata da Bob Clearmountain, allora aspirante ingegnere del suono. La versione estesa di \"Miss You\" \u00e8 stata inclusa nella compilation \"Rarities 1971-2003\" in versione accorciata a 7 minuti e 31 secondi.\nPubblicazione e accoglienza.\n\"Miss You\" divenne l'ottavo numero 1 in classifica dei Rolling Stones in America alla sua pubblicazione nel 1978. Il singolo raggiunse anche la terza posizione nella classifica britannica. La canzone era originariamente lunga pi\u00f9 di nove minuti, ma fu accorciata a quasi cinque minuti per la versione inclusa sull'album e a circa tre e mezzo per la versione normale su singolo. La b-side del singolo era un'altra traccia dell'album, \"Far Away Eyes\", un ironico pastiche country &amp; western.\nUna versione live di \"Miss You\" registrata durante la tourn\u00e9e del 1989-1990 \"Steel Wheels/Urban Jungle Tour\" venne pubblicata nel 1991 sull'album live \"Flashpoint\"."}
{"id": "2837470", "revid": "648716", "url": "https://it.wikipedia.org/wiki?curid=2837470", "title": "24378 Katelyngibbs", "text": "24378 Katelyngibbs \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a e da un'eccentricit\u00e0 di 0,0963258, inclinata di 2,01813\u00b0 rispetto all'eclittica.\nL'asteroide \u00e8 dedicato a Katelyn Elizabeth Gibbs, studentessa premiata nel 2008 al concorso internazionale Intel per la scienza e l'ingegneria."}
{"id": "2837474", "revid": "287204", "url": "https://it.wikipedia.org/wiki?curid=2837474", "title": "24385 Katcagen", "text": "24385 Katcagen \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7464409\u00a0UA e da un'eccentricit\u00e0 di 0,1253374, inclinata di 8,00077\u00b0 rispetto all'eclittica.\n\u00c8 stato intitolato a Katherine Thompson Cagen (1990), studentessa premiata nel 2008 al concorso internazionale Intel per la scienza e l'ingegneria."}
{"id": "2837476", "revid": "287204", "url": "https://it.wikipedia.org/wiki?curid=2837476", "title": "24386 McLindon", "text": "24386 McLindon \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7355124\u00a0UA e da un'eccentricit\u00e0 di 0,1280636, inclinata di 8,50060\u00b0 rispetto all'eclittica.\n\u00c8 stato intitolato a Bonnie Joyce McLindon (1992), studentessa premiata nel 2008 al concorso internazionale Intel per la scienza e l'ingegneria."}
{"id": "2837477", "revid": "287204", "url": "https://it.wikipedia.org/wiki?curid=2837477", "title": "24387 Trettel", "text": "24387 Trettel \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7318749\u00a0UA e da un'eccentricit\u00e0 di 0,1330621, inclinata di 6,44872\u00b0 rispetto all'eclittica.\n\u00c8 stato intitolato a Stephen Jerome Trettel (1990), studente premiato nel 2008 al concorso internazionale Intel per la scienza e l'ingegneria."}
{"id": "2837480", "revid": "287204", "url": "https://it.wikipedia.org/wiki?curid=2837480", "title": "24397 Parkerowan", "text": "24397 Parkerowan \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4134236\u00a0UA e da un'eccentricit\u00e0 di 0,1431797, inclinata di 8,13898\u00b0 rispetto all'eclittica.\n\u00c8 stato intitolato a Parker Owan (1990), studente premiato nel 2008 al concorso internazionale Intel per la scienza e l'ingegneria."}
{"id": "2837486", "revid": "729019", "url": "https://it.wikipedia.org/wiki?curid=2837486", "title": "Al Fursan", "text": "Al Fursan (, ovvero \"I cavalieri\" (nota in lingua inglese come The Knights) \u00e8 la pattuglia acrobatica nazionale dell'Al-Quww\u0101t al-Jawiyya al-Im\u0101r\u0101tiyya, nata nel 2010 al seguito della decisione della forza aerea degli Emirati Arabi Uniti di creare un gruppo permanente per l'addestramento all'acrobazia aerea collettiva dei suoi piloti.\nLa livrea della pattuglia acrobatica \u00e8 nera e oro con le ali dipinte nell'intradosso con i colori della bandiera degli Emirati Arabi Uniti: rosso, verde, bianco e nero.\nStoria.\nLa pattuglia acrobatica Al Fursan \u00e8 stata presentata ufficialmente il 20 gennaio 2010 in occasione della cerimonia di consegna dei brevetti di volo ai neopiloti e dei controllori di volo del Khalifa Bin Zayed Air College di al-'Ayn ad Abu Dhabi. \u00c8 dotata degli addestratori intermedi italiani Aermacchi MB-339A, velivoli acquisiti in 7 esemplari a met\u00e0 degli anni ottanta dall'allora aeronautica militare di Dubai e poi entrati a far parte della United Arab Emirates Air Force.\nIn tale occasione gli Al Fursan, equipaggiati con 4 velivoli, hanno debuttato con un sorvolo con fumogeni rossi. Un quinto velivolo era di riserva a terra. I piloti, prima del loro debutto davanti al pubblico di Abu Dhabi, sono stati addestrati per un anno, ma saranno necessari ancora altri 8 mesi prima che siano in grado di effettuare un programma acrobatico completo ed esibirsi in manifestazioni nazionali e internazionali.\nLa giovane pattuglia acrobatica emiratina \u00e8 equipaggiata con 6 MB-339A modificati negli E.A.U. ad uno standard analogo a quello degli MB-339PAN delle Frecce Tricolori a cui si sono aggiunti il 21 dicembre 2010 altri 4 apparecchi appositamente modificati dalla Alenia Aermacchi, provenienti dal 61\u00ba Stormo dell'Aeronautica Militare Italiana. I velivoli ex AMI che equipaggiano la pattuglia sono i seguenti:\nSono in corso trattative per sostituire gli MB-339A con 8 esemplari del nuovo biposto Alenia Aermacchi M-346 Master."}
{"id": "2837490", "revid": "945903", "url": "https://it.wikipedia.org/wiki?curid=2837490", "title": "Live at Newport", "text": "Live at Newport \u00e8 il primo album live del pianista jazz statunitense McCoy Tyner, pubblicato dalla casa discografica Impulse! Records nel febbraio del 1964."}
{"id": "2837492", "revid": "767487", "url": "https://it.wikipedia.org/wiki?curid=2837492", "title": "GAM (gruppo musicale)", "text": "GAM \u00e8 un duo musicale giapponese. Il nome letteralmente significa \"Great Aya e Miki\", dal nome delle due cantanti Aya Matsuura e Miki Fujimoto.\nIn Inglese lo slang \"\"gam\" \u00e8 usato per indicare delle gambe molto attraenti, infatti le ragazze sono conosciute per le loro gonne molto corte che indossano nelle loro performance.\nIl loro singolo di debutto, \"Thanks!\"\", risale al 2006 ed ha riscosso un discreto successo. Lo segue \"Melodies\", scalando le classifiche anche per merito del video musicale che lo accompagna.\nNell'edizione speciale di questo si vedono le due ragazze baciarsi nella parte finale della canzone, una scena che crea molto scalpore e associa il duo immediatamente a quello russo \"t.A.T.u.\"."}
{"id": "2837495", "revid": "22229", "url": "https://it.wikipedia.org/wiki?curid=2837495", "title": "Lega Italiana per la Lotta all'Aids", "text": ""}
{"id": "2837500", "revid": "1805885", "url": "https://it.wikipedia.org/wiki?curid=2837500", "title": "I giochi di Norma", "text": "I giochi di Norma \u00e8 una raccolta di tre episodi composti da Pier Antonio Quarantotti Gambini in epoche diverse, dal 1939 al 1964, l'anno prima della morte dell'autore, con la stessa ambientazione degli altri romanzi che compongono il ciclo \"Gli anni ciechi\".\nTrama.\nLa vista, poi ricordata come in sogno, di un soldato che nuota in un canale e si mostra nudo, e di una donna con una ragazza sull'argine, accendono i primi turbamenti adolescenziali di Paolo, accucciato tra il fango ed i cespugli di erba di una salina abbandonata.\nPaolo che ogni estate, da Trieste, viene mandato dai genitori a trascorrere le vacanze dai nonni, ritrova come sempre Norma, una ragazzina pi\u00f9 giovane di lui, con la quale assapora uno stretto legame con la natura.\nUn giorno, scagliandosi pezzi di terra addosso nelle trincee che due ragazzi avevano scavato per giocare alla guerra, Paolo \u00e8 colto da un grande spavento; vede Norma svenuta a terra, colpita alla tempia da un suo lancio che conteneva una pietra. Ma paura ed angoscia si dissolvono presto alla vista della bambina sana e salva, in compagnia dello zio Marco.\nIl tempo trascorre. Dopo la morte dello zio Marco e della vecchia che si occupava di lei, i nonni devono prendersi cura di Norma, che, con sorpresa di Paolo, \u00e8 nel frattempo notevolmente cresciuta. Alla fine dell'estate, Paolo, alla notizia che l'indomani Norma sarebbe partita per il collegio, \u00e8 investito da un'improvvisa nostalgia per tutte le estati trascorse con lei, e dal rimpianto per non esserle stato vicino negli ultimi tempi. \u00c8 cos\u00ec, aspettando una lettera che mai arriver\u00e0, nonostante la promessa fattagli da Norma, Paolo ascolta \u00abcon un'impressione confusa e ostile (p. 146 ed. succitata)\u00bb le parole del nonno, riferite al cane Eros: \u00ab\u00c8 morto di crepacuore perch\u00e9 Norma \u00e8 andata via (p. 146 id.\u00bb.\nLa mattina in cui la giovane era partita \u00abtutta in nero, con una specie di mantelletta, anch'essa nera, sulle spalle (p. 103 id.\u00bb si era chiuso per sempre anche per Paolo il periodo dell'adolescenza ed incominciava una giovinezza senza pi\u00f9 giochi ed illusioni, ma carica di nuove responsabilit\u00e0.\nCommento.\nI giochi di Norma, nel consueto stile allusivo dell'autore, non sono solamente quelli ingenuamente infantili dei racconti in questione, ma sottendono un legame pi\u00f9 ambiguo, che sfugge al personaggio adolescente. Oltre a un richiamo amoroso, vi \u00e8 tra i due un legame di sangue poich\u00e9 Norma \u00e8 la figlia illegittima dello zio Marco, e Paolo, che tanto lo ama, ne soffre di gelosia."}
{"id": "2837501", "revid": "436907", "url": "https://it.wikipedia.org/wiki?curid=2837501", "title": "Wot's... Uh the Deal", "text": "Wot's... Uh the Deal \u00e8 un brano musicale acustico, scritto da David Gilmour e Roger Waters dei Pink Floyd e contenuto nell'album \"Obscured by Clouds\", pubblicato nel 1972.\nDescrizione.\nIl pezzo, in tonalit\u00e0 di sol maggiore, \u00e8 cantato dal chitarrista David Gilmour, che lo ha riproposto nel suo tour del 2006, documentato nell'album dal vivo \"Live in Gda\u0144sk\".\nIl brano \u00e8 stato utilizzato nella colonna sonora del film \"La Vall\u00e9e\" di Barbet Schroeder (1972) ed \u00e8 stato incluso erroneamente come lato B del singolo \"Free Four\" commercializzato nei Paesi Bassi, nel cui retro veniva invece indicato il brano \"The Gold It's in the...\"."}
{"id": "2837502", "revid": "1543377", "url": "https://it.wikipedia.org/wiki?curid=2837502", "title": "Francesco Patan\u00e8", "text": "Attivit\u00e0 artistica.\nFu attivo nella citt\u00e0 natale, dove lasci\u00f2 alcuni lavori per la navata centrale della cattedrale e per la Basilica di San Sebastiano. Fu attivo anche a Piedimonte Etneo e ad Aci San Filippo."}
{"id": "2837504", "revid": "1305772", "url": "https://it.wikipedia.org/wiki?curid=2837504", "title": "Glitter in the Air", "text": "Glitter in the Air \u00e8 un singolo della cantante statunitense Pink, pubblicato il 31 gennaio 2010 come settimo estratto dal quinto album in studio \"Funhouse\".\nIl brano \u00e8 stato scritto dalla cantante insieme a Billy Mann ed \u00e8 stato presentato dal vivo in occasione degli annuali Grammy Awards."}
{"id": "2837508", "revid": "228587", "url": "https://it.wikipedia.org/wiki?curid=2837508", "title": "TJ Helmerich", "text": ""}
{"id": "2837509", "revid": "228587", "url": "https://it.wikipedia.org/wiki?curid=2837509", "title": "T.J. Helmerich", "text": ""}
{"id": "2837516", "revid": "201640", "url": "https://it.wikipedia.org/wiki?curid=2837516", "title": "Buond\u00ec", "text": "Il Buond\u00ec \u00e8 una brioche prodotta dal 1953 dalla Motta, dal 1991 da Nuova Forneria, dal 2002 dalla Bistefani e dal 2014 nuovamente prodotta con il marchio Motta, divenuto di propriet\u00e0 della Bauli (limitatamente ai prodotti da forno) nel 2009. Il Buond\u00ec \u00e8 tradizionalmente ricoperto da un sottile strato di glassa, sul quale sono spolverati dei granelli di zucchero.\nStoria.\nIl Buond\u00ec fu inventato nel 1953 da Angelo Motta, la cui intenzione era quella di produrre una brioche sulla base del tradizionale panettone. Il prodotto divenne in breve tempo molto popolare, rimanendo in produzione tutt'oggi. Prodotto sin dall'inizio dall'azienda Motta, rilevata successivamente dal Gruppo SME-IRI che ne detenne il controllo di tutti i vari settori di attivit\u00e0 fino al 1990. Infatti in quell'anno le attivit\u00e0 dei prodotti dolciari a consumo continuativo (cio\u00e8 le merendine tra cui i Buond\u00ec), fino ad allora controllate da SME tramite Alivar, furono scorporate e cedute ad una societ\u00e0 di nuova costituzione, la Nuova Forneria s.p.a., joint venture le cui quote erano detenute da SME per il 51% e dai gruppi Barilla Dolciaria e Ferrero per il rimanente 49%. Nuova Forneria venne poi ceduta nel 1995 alla Parfin Holding, societ\u00e0 dell'imprenditore Armando Cecchetti, gi\u00e0 proprietario dei supermercati SIDIS; successivamente il Buond\u00ec divenne un prodotto della Bistefani, quando quest'ultima nel 2002 rilev\u00f2 Nuova Forneria. Dopo l'acquisizione nel 2013 della Bistefani da parte di Bauli, che nel 2009 aveva gi\u00e0 rilevato da Nestl\u00e9 il marchio Motta per le attivit\u00e0 del comparto dei prodotti dolciari a consumo festivo ossia i panettoni, Buond\u00ec nel 2014 torna nuovamente sotto il marchio Motta insieme agli altri prodotti (Girella, Yo Yo, Biancor\u00ec, Ciocor\u00ec).\nVarianti.\nOltre al Buond\u00ec classico, gi\u00e0 dagli anni settanta sono state prodotte alcune varianti del prodotto. La prima variante \u00e8 stata il Buond\u00ec al cioccolato (brioche ricoperta da glassa al cacao, e ripiena di cioccolato), a cui sono seguiti il Buond\u00ec con farcitura alla confettura di albicocca, alla confettura di ciliegie, alla crema al latte, alla crema al cacao ed alla crema pasticcera con il mocaccino ripieno con il cappuccino (quest'ultima chiamata Special Edition).\nDal 2017 \u00e8 stata reintrodotta sul mercato la variante integrale, gi\u00e0 prodotta nei primi anni '90."}
{"id": "2837518", "revid": "287204", "url": "https://it.wikipedia.org/wiki?curid=2837518", "title": "Association Sportive de Saint-\u00c9tienne Loire 2008-2009", "text": "La pagina raccoglie i dati riguardanti lAssociation Sportive de Saint-\u00c9tienne nelle competizioni ufficiali della stagione 2008-2009.\nStagione.\nNella stagione 2008-2009 il Saint-\u00c9tienne offr\u00ec delle prestazioni contraddittorie, affermandosi come protagonista in Coppa UEFA (dove, dopo aver concluso il girone di qualificazione al primo posto, arriv\u00f2 fino agli ottavi di finale dove fu eliminato dal ) ma ottenendo una salvezza risicata in campionato (la squadra, a parit\u00e0 di punti con il Caen ma svantaggiata dalla peggior differenza reti, riusc\u00ec a sopravanzare i rivali all'ultima giornata approfittando della sconfitta del Caen contro un Bordeaux in corsa per il titolo). Poco degne di nota le prestazioni nelle coppe nazionali, dove i \"Verts\" uscirono agli ottavi di finale della Coppa di Francia e al primo turno della Coppa di Lega.\nMaglie e sponsor.\nVengono confermati gli sponsor (Adidas come fornitore tecnico e Konica Minolta come sponsor ufficiale) introdotti tra il 2004-2005: le uniche modifiche riguardano la fantasia della maglia.\nOrganigramma societario.\nArea direttiva\nArea tecnica"}
{"id": "2837524", "revid": "1574531", "url": "https://it.wikipedia.org/wiki?curid=2837524", "title": "Chasselas (vitigno)", "text": "Lo Chasselas o Chasselas blanc \u00e8 un vitigno a bacca bianca, da vino, dall'origine non chiaramente individuata. Le uve Chasselas (in Germania chiamate Gutedel) sono utilizzate tanto come uve da vino, quanto come uve da tavola. \nStoria.\nUna versione narra che lo Chasselas sarebbe originario dell'antico Egitto, vantando circa 5000 anni di coltivazione. Altre teorie sostengono che sia originario della Svizzera.\nZone di coltivazione.\nLo Chasselas \u00e8 il secondo vitigno per produzione vinicola coltivato in Svizzera, (prevalentemente nei Cantoni del Vallese e Vaud); oltre che in Svizzera \u00e8 coltivato in Francia (regione dei Paesi della Loira, ed in Savoia dove \u00e8 prodotto con lo stesso sistema svizzero), Germania, Austria ed Ungheria.\nVariet\u00e0.\nEsiste una mutazione della varieta' che si presenta rosata.\nIn Francia \u00e8 ufficialmente riconosciuta come un vero e proprio vitigno.(Chasselas Rose').\nSinonimi.\nLo Chasselas \u00e8 anche conosciuto con innumerevoli sinonimi: Abelione, Abelone, Albilloidea, Alsacia blanca, Amber Chasselas, Amber Muscadine, Bar sur Aube, Bela Glera, Bela Zlahtnina, Berezka Prostaya, Berioska Casla, Beyaz Gutedel, Biela Plemenika Praskava, Biela Plemincka Chrapka, Biela Plemincka Pruskawa, Blanchette, Blanquette, Bon blanc, Bordo, Bournet, Bournot, Charapka, Chasselas, Chasselas Angevin, Chasselas bianco, Chasselas Blanc Royal, Chasselas Blanchette, Chasselas Crognant, Chasselas Croquant, Chasselas de Bar-sur-Aube, Chasselas de Bordeaux, Chasselas de Florence, Chasselas de Fontainebleau, Chasselas de Jalabert, Chasselas de la Contrie, Chasselas de la Naby, Chasselas de Moissac, Chasselas de Montauban, Chasselas de Mornain, Chasselas de Pondich\u00e9ry, Chasselas de Pontchartrain, Chasselas de Pouilly, Chasselas de Quercy, Chasselas de Rappelo, Chasselas de Tenerife, Chasselas de Teneriffe, Chasselas de Thomeri, Chasselas de Toulaud, Chasselas de Vaud, Chasselas di Fountanbleau, Chasselas di Thomery, Chasselas Dorada, Chasselas Dorato, Chasselas Dore, Chasselas Dore Hatif, Chasselas Dore Salomon, Chasselas du Doubs, Chasselas du Portugal, Chasselas du Roi, Chasselas du Serail, Chasselas du Thor, Chasselas Dugommier, Chasselas Dur, Chasselas Fendant, Chasselas Hatif de Tenerife, Chasselas Haute Selection, Chasselas Jalabert, Chasselas Jaune Cire, Chasselas Piros, Chasselas Plant Droit, Chasselas Queen Victoria, Chasselas Reine Victoria, Chasselas Salsa, Chasselas Tokay Angevine, Chasselas Vert de la Cote, Chasselas White, Chasselat, Chrupka, Chrupka Biela, Chrupka Bila, Common Muscadine, Danka Belaya, Dinka Belaya, Dinka blanche, Dobrorozne, Doppelte Spanische, Dorin, Doucet, Eau Douce blanche, Edelschoen, Edelwein, Edelweiss, Edelxeiss, Elsaesser, Elsasser Weiss, Fabian, Fabiantraube, F\u00e1bi\u00e1nsz\u0151l\u0151, Feh\u00e9r Chasselas, Feh\u00e9r F\u00e1bi\u00e1nsz\u0151l\u0151, Feh\u00e9r gy\u00f6ngysz\u0151l\u0151, Feh\u00e9r ropog\u00f3s, Fendant, Fendant blanc, Fendant Roux, Fendant vert, Florenci Jouana, Fondan Belyi, Franceset, Franceseta, Frauentraube, Gamet, Gelber Gutedel, Gemeiner Gutedel, Gentil blanc, Gentil vert, Golden Bordeaux, Golden Chasselas, Grossblaettrige Spanische, Grosse Spanische, Grosser Spaniger, Gruener Gutedel, Gutedel, Gutedel Weiss, Gutedel Weisser, Gy\u00f6ngysz\u0151l\u0151, Junker, Koenigs Gutedel, Kracher, Krachgutedel, Krachmost, Lardot, Lourdot, Maisa, Marzemina bianca, Marzemina Niduca, Morlenche, Mornan blanc, Mornen, Mornen blanc, Most, Most Rebe, Moster, Pariser Gutedel, Perlan, Pinzutella, Plamenka Belyi, Plant de Toulard, Plant de Toulaud, Plemenika Praskava, Plemenka, Plemenka Bela, Plemenka Rana, Pleminka Biela, Praskava, Pruscava Biela, Queen Victoria, Queen Victoria White, Raisin D'officier, Ranka, Rebe Herrn Fuchses, Reben Herm Fuchs, Reben Herrn, Rheinrebe, Rosmarinentraube, Rosmarintraube, Royal Muscadine, Sasla, Sasla Bela, Schoenedel, Shasla Belaya, Shasla Dore, Shasla Lechebnaya, Shasla Viktoria, Silberling, Silberweiss, Silberweissling, Silberwissling, Strapak, Suessling, Suesstraube, Sweetwater, Sweetwater White, Temprano, Temprano blanco, Terravin, Tribi Vognoble, Tribiano Tedesco, Ugne, Uslechtile Bile, Valais blanc, Viala, Viviser, Waelsche, Waelscher, Weisser Gutedel, Weisser Krachgutedel, White Chasselas, White Muscadine, White Sweetwater, White Van der Laan, Zlahtina, Zlahtnina, Zlahtnina Bijela, Zlatina e Zupljanka."}
{"id": "2837527", "revid": "1543377", "url": "https://it.wikipedia.org/wiki?curid=2837527", "title": "William Hopper", "text": "Biografia.\nNato da una famiglia di attori, suo padre era DeWolf Hopper e sua madre l'attrice e columnist Hedda Hopper. Il primo film a cui partecip\u00f2 fu \"Sunshine Dad\" (1916), nel quale apparve come attore bambino. I genitori si separarono nel 1922.\nDopo una relazione con Isabel Jewell, nel 1940 spos\u00f2 l'attrice Jane Gilbert, sorella della pi\u00f9 conosciuta Margaret Lindsay. Il matrimonio, dal quale nel 1942 nacque una figlia, Joan, termin\u00f2 con il divorzio e l'attore si rispos\u00f2 con Jeanette J. Hopper, gi\u00e0 madre di un figlio avuto da una precedente relazione, Gordon P. Williams, che visse con loro. Alla morte dell'attore la donna gli sopravvisse.\nNel 1942 inizi\u00f2 la sua carriera come militare sommozzatore (ovvero \"uomo rana\", nome inizialmente usato per definire i sommozzatori della Marina Militare che, per primi al mondo dopo gli italiani della X MAS, operarono sott'acqua in operazioni belliche) e per le sue imprese venne decorato con una Bronze Star Medal (Medaglia della Stella di Bronzo) durante le operazioni svolte nel Pacifico.\nDopo il congedo al termine della seconda guerra mondiale, decise di dedicarsi alla vendita delle auto e soltanto a partire dal 1954 riprese a recitare. La sua interpretazione pi\u00f9 celebre \u00e8 quella dell'investigatore privato Paul Drake, collaboratore dell'avvocato della serie televisiva \"Perry Mason\" (1957-1966) con Raymond Burr, trasmessa inizialmente per la CBS.\nAll'inizio del 1970, quando viveva a Yucca Valley, nello Stato della California, Hopper venne colpito da un ictus e fu ricoverato il 14 febbraio al Desert Hospital di Palm Springs, dove mor\u00ec per complicanze tre settimane pi\u00f9 tardi all'et\u00e0 di cinquantacinque anni. Fu sepolto al Rose Hills Memorial Park nella citt\u00e0 californiana di Whittier."}
{"id": "2837528", "revid": "6923", "url": "https://it.wikipedia.org/wiki?curid=2837528", "title": "Maserati Tipo 26 B MM", "text": ""}
{"id": "2837537", "revid": "436907", "url": "https://it.wikipedia.org/wiki?curid=2837537", "title": "No Fear (The Rasmus)", "text": "No Fear \u00e8 un singolo del gruppo musicale finlandese The Rasmus, pubblicato il 29 agosto 2005 come primo estratto dal sesto album in studio \"Hide from the Sun\".\nVideo musicale.\nIl videoclip, diretto da J\u00f6rn Heitmann a Berlino, mostra una ragazza che ha un'ossessione per le farfalle e le segue fuori dalla sua piccola camera; ignara del suo sonnambulismo cammina su cocci di vetro sulla cima di un tetto e cade dove il gruppo sta eseguendo il brano. \nFinisce in un giardino con un letto a caso posta al centro, circondato da farfalle e fiori. Tuttavia, rimane anche nella sua camera in un letto squallido, cupo, guardando la foto incorniciata di una farfalla sulla sua parete. "}
{"id": "2837539", "revid": "339392", "url": "https://it.wikipedia.org/wiki?curid=2837539", "title": "Maserati Tipo 26 BMM", "text": ""}
{"id": "2837540", "revid": "339392", "url": "https://it.wikipedia.org/wiki?curid=2837540", "title": "Maserati Tipo 26B MM", "text": ""}
{"id": "2837541", "revid": "339392", "url": "https://it.wikipedia.org/wiki?curid=2837541", "title": "Maserati Tipo 26BMM", "text": ""}
{"id": "2837544", "revid": "834", "url": "https://it.wikipedia.org/wiki?curid=2837544", "title": "Borrowed Time", "text": "Borrowed Time \u00e8 il secondo album in studio del gruppo musicale britannico Diamond Head, pubblicato il 27 settembre 1982 dalla MCA Records."}
{"id": "2837545", "revid": "38120", "url": "https://it.wikipedia.org/wiki?curid=2837545", "title": "No fear", "text": ""}
{"id": "2837549", "revid": "1851848", "url": "https://it.wikipedia.org/wiki?curid=2837549", "title": "Kalyna Roberge", "text": "Biografia.\nNel 2006 si \u00e8 qualificata per le olimpiadi di Torino e ha vinto la medaglia d'argento nella staffetta 3.000 metri gareggiando con le connazionali Alanna Kraus, Amanda Overland e Tania Vicent.\nNel 2010 ha rappresentato il Canada ai Giochi olimpici di Vancouver.\nHa gareggiato in tutte e tre le distanze del programma olimpico, 500, 1.000 e 1.500 metri, nonch\u00e9 nella staffetta 3000 metri.\nnella semifinale.\nDopo aver passato le batterie di qualificazione, nelle semifinali dei 500 e dei 1.000 metri si \u00e8 qualificata per le finali B concludendo la rispettivamente al sesto e quinto posto. Nei 1.500 metri \u00e8 invece stata eliminata in semifinale. Nella staffetta 3.000 metri con le compagne di nazionale Jessica Gregg, Marianne St-Gelais e Tania Vincent si \u00e8 qualificata per la finale dove ha confermato il secondo posto gi\u00e0 ottenuto alle olimpiadi precedenti, vincendo la seconda medaglia d'argento."}
{"id": "2837551", "revid": "287204", "url": "https://it.wikipedia.org/wiki?curid=2837551", "title": "Enzo Venturelli", "text": "Biografia.\nEnzo Venturelli si laure\u00f2 presso la Facolt\u00e0 di Architettura del Politecnico di Torino nel 1939.\nTra le sue opere principali si possono ricordare il teatro \"Principe\" (1945, demolito nel 1994), la sala da ballo \"Eden\" (1947-1948), la casa-at\u00e9lier dello scultore Umberto Mastroianni (1953-1954) e, soprattutto, l'acquario-rettilario del giardino zoologico di Torino (1957-1960). In quest'ultimo edificio vengono infatti materializzate le sue personali concezioni sulle dinamiche volumetriche e sull'asimmetria dinamica, concezioni fondate \"su una visione artistico-idealista dell'architettura\". Dopo la chiusura dello zoo di Torino l'edificio ha dato il nome al \"Cantiere Rettilario\", un progetto teatrale della \"Fondazione Teatro Piemonte Europa\" la cui sede dovrebbe occupare stabilmente l'ex-rettilario una volta terminati i lavori di adeguamento strutturale. \nVenturelli port\u00f2 avanti una visione strettamente individuale dell'architettura, che defin\u00ec negli anni cinquanta del Novecento come \"Architettura dell'era nucleare\" o anche \"Architettura atomica\", da lui cos\u00ec definita \"perch\u00e9 realizzata in un'era che \u00e8 dell'atomo\". Sintetizz\u00f2 poi tali ricerche nel \"Manifesto dell'architettura nucleare\" e nell'opera \"Urbanistica spaziale\", dalla quale emerge una visione utopica della pianificazione urbana. I due testi furono elementi importanti del dibattito che all'epoca si sviluppava in Europa sui temi dell'urbanistica e dell'architettura."}
{"id": "2837581", "revid": "547034", "url": "https://it.wikipedia.org/wiki?curid=2837581", "title": "My Best Friend Is You", "text": "My Best Friend Is You \u00e8 il secondo album di Kate Nash. Pubblicato il 19 aprile nel Regno Unito, \u00e8 stato prodotto dal ex Suede Bernard Butler.\nIl primo singolo estratto dall'album \u00e8 Do-Wah-Doo (11 aprile 2010). Alcune delle canzoni presenti nell'album erano gi\u00e0 state suonate live da Kate durante il suo ultimo tour. L'edizione speciale, oltre al CD con le 13 tracce, contiene un libro illustrato e un DVD con commenti audio. \nIl prossimo singolo sar\u00e0 scelto, tramite votazione da parte dei fan, tra Paris, Later On e Kiss That Girl."}
{"id": "2837584", "revid": "287204", "url": "https://it.wikipedia.org/wiki?curid=2837584", "title": "Ruben Douglas", "text": ""}
{"id": "2837587", "revid": "287204", "url": "https://it.wikipedia.org/wiki?curid=2837587", "title": "Torneo di Wimbledon 1914", "text": "Il Torneo di Wimbledon 1914 \u00e8 stata la 38\u00aa edizione del Torneo di Wimbledon e terza prova stagionale dello Slam per il 1914.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile l'australiano Norman Brookes\nche ha sconfitto in finale in 3 set il neozelandese Anthony Wilding con il punteggio di 6-4 6-4 7-5.\nNel singolare femminile si \u00e8 imposta la britannica Dorothea Lambert-Chambers che ha battuto in finale in 2 set la connazionale Ethel Larcombe.\nNel doppio maschile hanno trionfato Norman Brookes e Anthony Wilding, \nil doppio femminile \u00e8 stato vinto dalla coppia formata da Elizabeth Ryan e Agnes Morton e \nnel doppio misto hanno vinto Ethel Thomson Larcombe con James Parke.\nRisultati.\nSingolare maschile.\n Norman Brookes ha battuto in finale Anthony Wilding 6-4 6-4 7-5\nSingolare femminile.\n Dorothea Lambert-Chambers ha battuto in finale Ethel Larcombe 7-5, 6-4\nDoppio maschile.\n Norman Brookes / Anthony Wilding hanno battuto in finale Herbert Roper-Barrett / Charles Dixon 6-1, 6-1, 5-7, 8-6\nDoppio femminile.\n Elizabeth Ryan / Agnes Morton hanno battuto in finale Ethel Larcombe / Edith Hannam 6-1, 6-3\nDoppio misto.\n Ethel Thomson Larcombe / James Parke hanno battuto in finale Marguerite Broquedis / Anthony Wilding 4-6, 6-4, 6-2"}
{"id": "2837589", "revid": "198277", "url": "https://it.wikipedia.org/wiki?curid=2837589", "title": "Parenthood", "text": "Parenthood \u00e8 una serie televisiva statunitense di genere family drama trasmessa in sei stagioni tra il 2010 e il 2015 dalla NBC. Ideata da Jason Katims, \u00e8 basata sull'omonimo film del 1989 diretto da Ron Howard, dal quale era gi\u00e0 stata tratta una breve serie televisiva giunta in Italia col titolo \"Fra nonni e nipoti\".\nLa serie ha debuttato in prima visione assoluta negli Stati Uniti il 2 marzo 2010; in Italia, la messa in onda in prima TV avviene sui canali pay di Mediaset Premium dal 16 dicembre 2010, mentre in chiaro \u00e8 andata in onda sui canali Mediaset dal 5 luglio 2011.\nTrama.\nLa serie narra le vicende della numerosa famiglia Braverman, composta da: Sarah, madre single, che torna a vivere a casa dei genitori Zeek e Camille con i figli Amber e Drew; la sorella Julia, avvocato di successo che cerca di conciliare lavoro e famiglia, insieme al marito casalingo Joel; il fratello Crosby, allergico a qualsiasi relazione sentimentale impegnativa; il fratello pi\u00f9 grande, Adam, con la moglie Kristina e i due figli Haddie e Max.\nProduzione.\nLa serie, prodotta dalla Universal Media Studios e dalla Imagine Television, \u00e8 basata sul film del 1989 \"Parenti, amici e tanti guai\", il cui titolo originale \u00e8 proprio \"Parenthood\". Si tratta della seconda serie televisiva ispirata al film diretto da Ron Howard, dopo quella omonima trasmessa sempre dalla NBC tra il 1990 e il 1991, in Italia andata in onda con il titolo \"Fra nonni e nipoti\".\nLa sceneggiatura \u00e8 stata scritta da Jason Katims ed ha ottenuto l'approvazione dell'emittente statunitense nel gennaio 2009. Erika Christensen \u00e8 stata la prima attrice ad entrare nel cast, il 6 marzo 2009, per interpretare il ruolo di Julia Braverman. Nel corso del mese di marzo sono stati ingaggiati anche Peter Krause, per interpretare Adam Braverman, Maura Tierney, per il ruolo di Sarah Braverman, Craig T. Nelson, per il ruolo del patriarca Zeek Braverman, Dax Shepard, per il ruolo di Crosby Braverman, Mae Whitman per interpretare la giovane Amber Holt, e Sarah Ramos per il ruolo della quindicenne Haddie Braverman. La fase di casting si concluse nel corso del mese di aprile 2009, con l'ingresso di Max Burkholder per il ruolo del piccolo Max Braverman, Monica Potter per interpretare Kristina, la moglie di Adam, Sam Jaeger per il ruolo di Joel Graham, marito di Julia, e Bonnie Bedelia per il ruolo della matriarca Camille Braverman.\nIl 4 maggio 2009 l'NBC diede il via libera definitivo alla produzione e conferm\u00f2 la messa in onda della serie nella stagione 2009-2010. In origine, la serie sarebbe dovuta andare in onda a partire dal 23 settembre 2009, ma la messa in onda \u00e8 stata posticipata di circa 5 mesi, con conseguente ridimensionamento a \"midseason\", a causa del cancro al seno che ha colpito l'attrice Maura Tierney. L'attrice ha cos\u00ec dovuto abbandonare la serie per sottoporsi alle cure necessarie: il ruolo di Sarah Braverman \u00e8 stato quindi affidato a Lauren Graham.\nL'episodio pilota \u00e8 andato in onda il 2 marzo 2010, ed \u00e8 stato girato nella California settentrionale, compresa la cittadina di Berkeley, dove la serie \u00e8 ambientata. Il resto della serie invece \u00e8 stato filmato prevalentemente nella citt\u00e0 di Los Angeles.\nIl 20 aprile 2010 la NBC ha rinnovato \"Parenthood\" per una seconda stagione, trasmessa negli Stati Uniti dal 14 settembre 2010 al 19 aprile 2011. Il 12 maggio 2011 la serie \u00e8 stata rinnovata anche per una terza stagione, trasmessa dal 13 settembre 2011 al 28 febbraio 2012. Il 10 maggio 2012 \u00e8 stato annunciato il rinnovo per una quarta stagione, trasmessa dall'11 settembre 2012. Il 26 aprile 2013 la serie venne rinnovata per una quinta stagione, trasmessa dal 26 settembre 2013. Nel maggio 2014 la serie viene rinnovata per la sesta e ultima stagione, composta da tredici episodi e trasmessa negli Stati Uniti dal 25 settembre 2014; il finale della serie \u00e8 andato in onda il 29 gennaio 2015.\nColonna sonora.\nNella versione originale, il tema musicale della sigla \u00e8 \"Forever Young\" di Bob Dylan. In quella internazionale invece \u00e8 \"When We Were Young\" di Lucy Schwartz.\nIl 31 agosto 2010 \u00e8 stata pubblicata su CD Audio la colonna sonora ufficiale della serie, composta dai seguenti brani:\nEdizioni home video.\nLa prima stagione di \"Parenthood\" negli Stati Uniti e in Canada \u00e8 stata distribuita sul mercato home video dal 31 agosto 2010. Oltre agli episodi andati in onda in tv e le scene tagliate, il cofanetto contiene anche uno speciale intitolato \"Get to Know Your Parents\" e il commento dell'ideatore Jason Katims. La seconda stagione venne invece distribuita in DVD e Blu-ray Disc dal 30 agosto 2011.\nAdattamento italiano.\nDal dicembre 2015 va in onda su Rai Uno la serie televisiva \"Tutto pu\u00f2 succedere\", adattamento italiano della serie \"Parenthood\"."}
{"id": "2837590", "revid": "1543377", "url": "https://it.wikipedia.org/wiki?curid=2837590", "title": "Episodi di Parenthood (prima stagione)", "text": "La prima stagione della serie televisiva Parenthood, composta da 13 episodi della durata di circa 45 minuti, \u00e8 stata trasmessa in prima visione negli Stati Uniti d'America da NBC dal 2 marzo al 25 maggio 2010, ottenendo un'audience media di 6.393.000 telespettatori.\nIn Italia \u00e8 stata trasmessa in prima visione sul digitale terrestre da Joi dal 16 dicembre 2010 al 27 gennaio 2011, mentre in chiaro ha debuttato il 5 luglio 2011 in prima serata su Canale 5 con i primi due episodi, venendo poi spostata in seconda serata per via dei bassi ascolti.\nDi nuovo insieme.\nTrama.\nSarah Braverman, madre single degli adolescenti Amber e Drew, non riuscendo a trovare un'occupazione stabile ritorna a vivere presso la casa dei suoi genitori, Zeek e Camille, nella citt\u00e0 californiana di Berkeley, dove ritrover\u00e0 la sorella Julia, avvocato di successo sposata con Joel e madre di una bambina di 5 anni di nome Sidney, e i fratelli Adam e Crosby. Adam \u00e8 sposato con Kristina ed ha due figli, Haddie e Max, di cui si sospetta che abbia la sindrome di Asperger, mentre Crosby \u00e8 l'immaturo della famiglia, che rifiuta di costruirsi una relazione sentimentale stabile, fidanzato con Katie. La vita di Crosby viene sconvolta quando la sua ex Jasmine si presenta con suo figlio Jabbar, di cui ignorava l'esistenza.\nUomo contro opossum.\nTrama.\nAdam e Kristina, dopo averlo fatto visitare, hanno la conferma che il figlio Max soffre della sindrome di Asperger. I due dovranno affrontare anche le problematicit\u00e0 dell'altra figlia Haddie, che confessa di aver fatto uso di erba con i suoi amici. Nel frattempo Sarah \u00e8 in cerca di un lavoro, ma il colloquio che riesce ad ottenere grazie all'intercessione del fratello Adam non va a buon fine, mentre suo figlio Drew soffre la mancanza del padre e Amber rischia di dover ripetere un anno scolastico presso la nuova scuola che frequenta. Crosby, tiene ancora all'oscuro Katie dell'esistenza del figlio, con cui prova a fare conoscenza e costruire un rapporto.\nAcque profonde.\nTrama.\nMax, dopo aver rotto un acquario a scuola, viene espulso. Adam e Kristina si danno quindi da fare per trovarne una pi\u00f9 adatta alla sua speciale personalit\u00e0. Dopo alcuni colloqui riescono a farlo ammettere nella migliore, nonch\u00e9 una delle pi\u00f9 costose, scuola della citt\u00e0 per bambini con problemi simili a quelli di Max. L'altra figlia Haddie nel frattempo riesce a vincere un torneo di calcio. Crosby continua a ritagliarsi del tempo da trascorrere con Jabbar, portandolo anche nello studio di registrazione vocale dove lavora, ma quando incontra la sua fidanzata Katie non riesce a trovare il coraggio di presentarglielo. Julia, pur non riuscendo a trascorrere molto tempo con il marito e la figlia, riesce a trovare il modo di insegnare a nuotare alla figlia. Sarah, dopo la breve avventura amorosa vissuta con Jim, decide di lasciarlo. Dopo aver acconsentito che il padre le comprasse un'auto usata, quest'ultimo le confessa che i rapporti tra lui e sua madre sono diventati complicati.\nPiccoli Braverman crescono.\nTrama.\nAdam e Kristina, controllando la bolletta telefonica, scoprono che la figlia Haddie ultimamente ha speso molti soldi telefonando ad un unico numero. Indagando, scoprono che ha una relazione sentimentale con un certo Steve Williams, di cui ignoravano l'esistenza. Sarah propone sua figlia alla sorella Julia come babysitter, ma lei e suo marito, non fidandosi della ragazza, cercano di evitarla. Tuttavia Sarah li convincer\u00e0 fidarsi di Amber, che si dimostrer\u00e0 un'ottima bambinaia. Drew nel frattempo si scontra con le paternali dello zio Adam e del nonno Zeek, che cercano di affrontare un discorso con lui sulla masturbazione. Crosby accetta di passare una giornata intera con Jabbar, facendolo dormire a casa sua.\nIl problema di Max.\nTrama.\nDrew aiuta Adam a trovare un nuovo modo di comunicare con Max, riuscendo anche a fargli fare progressi nel giocare a baseball. Nel frattempo Haddie vive il suo primo litigio con Steve, ma si riappacificheranno presto. Sarah conosce il giovane professore di Amber, Mark Cyr, rimanendo molto positivamente colpita, e verso il quale prova fin dal principio una ricambiata attrazione. Crosby, su consiglio della sorella Julia, chiede a Jasmine di poter fare un test di paternit\u00e0. Inizialmente lei ha una reazione contrariata, ma alla fine capir\u00e0 le ragioni di Julia e acconsentir\u00e0. Intanto Crosby era riuscito a trovare il modo di annunciare l'esistenza del figlio a Katie, che reagir\u00e0 negativamente. Joel riesce a far compiere una follia alla moglie Julia, facendogli trascorrere una romantica serata occupando abusivamente una piscina pubblica in orario di chiusura.\nIl grande dubbio.\nTrama.\nAdam e Kristina fanno la conoscenza di Gaby, l'insegnante di sostegno di Max. La giovane ragazza si dimostrer\u00e0 molto utile, aiutando il bambino a socializzare con nuovi amici e ad assumere comportamenti pi\u00f9 corretti nella vita di tutti i giorni. Sarah \u00e8 sempre pi\u00f9 attratta dall'insegnante della figlia, Mark Cyr, che le chiede di uscire con lui. Crosby rivela ai suoi genitori l'esistenza di Jabbar, mentre Joel confessa alla moglie Julia di aver ricevuto delle avances da parte di Racquel. Lei gli chiede di troncare tutti i rapporti con lei, ma poich\u00e9 le rispettive figlie sono amiche del cuore, per il loro bene Julia accetter\u00e0 il consiglio del marito di non litigare con Racquel e di conseguenza non separare le bambine.\nCoppie scoppiate.\nTrama.\nMentre porta in un locale degli investitori della sua azienda, Adam scopre che anche l'insegnante di sostegno di suo figlio Gaby riesce a trovare il tempo per s\u00e9 stessa e divertirsi. Si rende quindi conto che la sua vita \u00e8 un'infinita tabella di marcia in cui non riesce a ritagliarsi del tempo per s\u00e9 stesso; dopo essersi sfogato con la moglie ed essere riuscito a passare del tempo da solo con la figlia, ritrova la serenit\u00e0, concedendosi un po' di surf sulle coste di Berkeley. Sarah \u00e8 intenzionata ad iniziare una relazione seria con il professor Cyr, ma quando lo riveler\u00e0 alla figlia Amber scoprir\u00e0 che quest'ultima aveva sviluppato una cotta per lui, decidendo perci\u00f2 di troncare i rapporti per il bene della figlia. Crosby, mentre porta Jabbar a fare yoga conosce Valerie, un'attraente madre single che mostra molto interesse per lui. Colto per\u00f2 da un senso di responsabilit\u00e0 paterna, rifiuta le avance della donna. Julia, dopo una giornata passata con la nipote Haddie, si interroga sull'etica del suo lavoro, ricordando i tempi in cui sognava di fare l'avvocato per difendere i diritti dei pi\u00f9 deboli.\nLa palla di elastici.\nTrama.\nZeek invita Adam per una gita fuori citt\u00e0, al fine di presentargli un potenziale investimento immobiliare per la sua azienda. Arrivati sul posto, gli confesser\u00e0 di essere gi\u00e0 proprietario dell'edificio, rivelatosi un cattivo investimento, che lo ha trascinato sull'orlo di una grave crisi finanziaria. Sarah scopre che l'ex ragazzo di Amber, Damien, \u00e8 ritornato da lei; quindi cerca di convincere la figlia a non distogliere l'attenzione dagli studi e dal suo futuro rifacendo gli stessi errori fatti in passato da sua madre. Crosby aiuta Jasmine a organizzare la festa di compleanno di Jabbar, alla quale si presentano entrambe le rispettive famiglie. Quella di Jasmine prova una forte ostilit\u00e0 per Crosby, in quanto lei in origine aveva raccontato di esser stata abbandonata dal ragazzo che l'aveva messa incinta; ma quando racconter\u00e0 la verit\u00e0 le due famiglie si riappacificheranno. Dopo che scoprono che la figlia \u00e8 ossessionata da una palla di elastici, Julia teme che anche sua figlia possa avere la sindrome di Asperger; ma quando la far\u00e0 visitare dal dottore che segue Max, scoprir\u00e0 che ha il problema opposto: ha un'intelligenza sopra la media.\nSogni e poesie.\nTrama.\nKristina viene chiamata da una vecchia amica, ora vice-governatore, a sostenere la sua campagna politica per un week-end; cos\u00ec Adam dovr\u00e0 badare da solo ai figli Max e Haddie, cercando nel frattempo di dare una mano anche al nipote Drew, bisognoso di consigli per la sua prima festa serale scolastica. Nonostante viene affiancata da un team di giovani brillanti consiglieri, Kristina riesce a dare il proprio contributo, tanto da guadagnarsi un invito per un incarico permanente, che per\u00f2 rifiuter\u00e0 per evitare di allontanarsi troppo a lungo dalla sua famiglia. Sarah tenta di convincere la figlia Amber ad andare al college, mentre Julia affronta la prima bugia raccontata dalla figlia. Nel frattempo Jasmine e Crosby tentano di ricostruire una relazione sentimentale, cercando di tenerne all'oscuro il figlio Jabbar.\nIl segreto di pap\u00e0.\nTrama.\nAdam invita a pranzo la famiglia di un suo collega di lavoro, ma a causa dei problemi di Max non riusciranno a costruire il legame che auspicavano, rassegnandosi a dover frequentare famiglie che condividono le stesse difficolt\u00e0. Julia decide di allenare la squadra di calcio della figlia, inserita nel gruppo dei pi\u00f9 deboli. Anche se promette al marito di non cercare solo di portare i bambini alla vittoria, ma a farli principalmente divertire, alla fine \"arruola\" Jabbar nel suo gruppo per riuscire a vincere, centrando l'obiettivo. Jasmine e Crosby continuano a provare di costituire una coppia fissa, mentre Haddie chiede consigli ad Amber sulla sua relazione con Steve. Poich\u00e9 quest'ultimo sembra spingerla per copulare, decide almeno momentaneamente di sospendere la loro relazione. Nel frattempo per\u00f2 Steve si avvicina alla stessa Amber, con cui trover\u00e0 un'intesa molto forte. Sarah scopre che il padre ha impegnato dei beni personali per avere dei soldi, venendo cos\u00ec a sapere dei suoi problemi finanziari. Insieme ai fratelli decide quindi di organizzare una cena con i genitori in modo da affrontare insieme il problema. La madre Camille per\u00f2 non ne era ancora a conoscenza e si sentir\u00e0 quindi nuovamente tradita da Zeek, che in passato, come lei confessa a Sarah, ha avuto una relazione con un'altra donna.\nMomenti di sconforto.\nTrama.\nZeek si \u00e8 trasferito da Adam, dove incontra delle difficolt\u00e0 ad ambientarsi nel rigoroso stile di vita della sua famiglia, incentrato sulla condizione di Max. Nel frattempo la moglie Camille sembra lontana dal volerlo perdonare, che per distrarsi decide di dedicarsi alla sua passione per l'arte; e andando ad una mostra flirter\u00e0 con il suo maestro, Matthew, confessando pi\u00f9 tardi alla figlia Sarah di esserci andata a letto. Julia intanto, all'oscuro dei tradimenti tra i genitori, prova ad aiutare la situazione finanziaria del padre contattando un suo vecchio amico, Timm, che fa ingelosire Joel. Amber confessa ad Haddie di aver fatto l'amore con Steve, mentre Crosby pensa di acquistare una nuova casa in cui trasferirsi con Jasmine e Jabbar.\nGioco di squadra.\nTrama.\nAdam porta il figlio Max al lavoro, e mostrandogli un paio di scarpe con conta-passi decidono di partecipare ad una gara benefica per supportare le famiglie con bambini autistici, anche se Max non sa ancora di esserlo. Adam si impegna affinch\u00e9 tutta la sua famiglia partecipi, e riesce a vincere il trofeo, ma al giorno della premiazione si ritrover\u00e0 con la sola moglie e i due figli. Zeek e Camille, infatti, decidono di non andarci per evitare di incontrarsi, Crosby \u00e8 impegnato a portare Jasmine ad un concorso di ballo che potrebbe portarla a New York, Julia \u00e8 impegnata a fare beneficenza, dopo essersi fatta convincere da Joel a solidarizzare con le madri delle compagne di scuola della figlia, e Sarah non riesce a convincere Amber ad andarci, visto che quest'ultima vuole evitare Haddie. Quanto \u00e8 accaduto tra le due ragazze viene alla luce delle rispettive famiglie, creando momenti di tensione anche tra Sarah e Kristina, che prendono le difese delle rispettive figlie.\nPersa e ritrovata.\nTrama.\nHaddie, per aiutarsi a superare il tradimento di Steve e Amber, decide di tingersi i capelli, suscitando impressione sulla madre, che aumenta il suo risentimento nei confronti di Sarah. Quest'ultima inizia a pensare che sia stato un errore trasferirsi a Berkeley, visto che lei e sua figlia hanno causato solo problemi, e rincontrando il professor Cyr per un addio, gli confessa di avere l'intenzione di lasciare la citt\u00e0. Amber nel frattempo si sente tremendamente in colpa e, dopo una discussione con la madre, scappa via da casa; tuttavia si sentir\u00e0 persa e sar\u00e0 lei stessa a richiamare la madre chiedendole di andarla a prendere presso una stazione di servizio. Alle sue ricerche si erano unite a Sarah, oltre ad Adam, anche Kristina e Haddie; quest'ultima trover\u00e0 anche la forza di perdonare la cugina, rinsaldando cos\u00ec i rapporti tra le due famiglie. Nel frattempo, Julia presenta Timm al padre, ma quest'ultimo rifiuta l'offerta finanziaria che sua figlia considerava invece molto vantaggiosa. Zeek, inoltre, si decide a fare un primo passo verso Camille, chiedendole di ritornare insieme. Jasmine intanto riceve il risultato del concorso, che ha vinto, e viene chiamata a trasferirsi a New York; Crosby, colto dal timore di non rivedere il figlio, pensa se seguirli."}
{"id": "2837596", "revid": "287204", "url": "https://it.wikipedia.org/wiki?curid=2837596", "title": "Torneo di Wimbledon 1913", "text": "Il Torneo di Wimbledon 1913 \u00e8 stata la 37\u00aa edizione del Torneo di Wimbledon e terza prova stagionale dello Slam per il 1913.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il neozelandese Anthony Wilding\nche ha sconfitto in finale in 3 set lo statunitense Maurice McLoughlin con il punteggio di 8\u20136 6\u20133 10\u20138.\nNel singolare femminile si \u00e8 imposta la britannica Dorothea Douglass Chambers \nche ha battuto in finale in 2 set la connazionale Winifred McNair.\nNel doppio maschile hanno trionfato Herbert Barrett e Charles Dixon, \nil doppio femminile \u00e8 stato vinto dalla coppia formata da Winifred McNair e Dora Boothby e \nnel doppio misto hanno vinto Hope Crisp con Agnes Tuckey.\nRisultati.\nSingolare maschile.\n Anthony Wilding ha battuto in finale Maurice McLoughlin, 8\u20136 6\u20133 10\u20138\nSingolare femminile.\n Dorothea Douglass Chambers ha battuto in finale Winifred McNair, 6\u20130, 6\u20134\nDoppio maschile.\n Herbert Barrett / Charles Dixon hanno battuto in finale Heinrich Kleinschroth / Friedrich Wilhelm Rahe, 6\u20132, 6\u20134, 4\u20136, 6\u20132\nDoppio femminile.\n Winifred McNair / Dora Boothby hanno battuto in finale Charlotte Cooper Sterry / Dorothea Douglass Chambers che si sono ritirate sul punteggio di 4\u20136, 2\u20134\nDoppio misto.\n Hope Crisp / Agnes Tuckey hanno battuto in finale James Cecil Parke / Ethel Thomson Larcombe che si sono ritirati sul punteggio di 3\u20136, 5\u20133"}
{"id": "2837599", "revid": "57342", "url": "https://it.wikipedia.org/wiki?curid=2837599", "title": "Pietro Cerullo", "text": "Biografia.\nResponsabile del \"Raggruppamento giovanile studenti e lavoratori\" del MSI, nel 1971 fu promotore insieme a Massimo Anderson della fusione dei due gruppi giovanili della destra, \"Giovane Italia\" e Raggruppamento Giovanile studenti e lavoratori, che diede vita al Fronte della Giovent\u00f9, di cui divenne presidente.\nDal 1972 fu parlamentare nella VI e VII legislatura nelle file del Movimento Sociale Italiano - Destra Nazionale e ader\u00ec nella VII legislatura a Democrazia Nazionale, di cui fu il terzo e ultimo segretario nazionale, dall'aprile al dicembre 1979.\nNel 1994, al contrario di molti suoi colleghi di Democrazia Nazionale, riusc\u00ec a tornare alla Camera dei deputati con la Lega d'Azione Meridionale, aderendo al gruppo parlamentare di centro-destra Federalisti e Liberaldemocratici.\nNel 1996, questa volta nelle file del Polo per le Libert\u00e0, ritent\u00f2 l'elezione a Montecitorio, sempre nel collegio di Taranto, ma venne battuto proprio dal leader della Lega d'Azione Meridionale Giancarlo Cito."}
{"id": "2837602", "revid": "1776051", "url": "https://it.wikipedia.org/wiki?curid=2837602", "title": "Death &amp; Progress", "text": "Death and Progress \u00e8 il quarto album studio del gruppo musicale britannico Diamond Head, pubblicato nel 1993. Il disco segue a ben dieci anni di distanza l'ultimo album in studio, ed \u00e8 il primo dopo la prima \"reunion\". Sono presenti in qualit\u00e0 di ospiti Tony Iommi e Dave Mustaine."}
{"id": "2837609", "revid": "110157", "url": "https://it.wikipedia.org/wiki?curid=2837609", "title": "Logout (Exit)", "text": "Logout \u00e8 un album degli Exit.\nTracce.\nMusica.\nTesto: Osvaldo Corneo, Angelo Losa\nChitarra acustica Angelo Losa\nChitarra elettrica Marco Maggi\nVoce Osvaldo Corneo\nSaxofono Marco Villa\nTesto: Paola Borgini\nChitarra acustica Angelo Losa, Attilio Invernizzi, Didgeridoo Stefano Ravotti\nChitarra elettrica Marco Maggi\nVoce Osvaldo Corneo\nSaxofono Marco Villa\nTesto: Marco Maggi\nChitarra acustica Angelo Losa\nChitarra elettrica Marco Maggi\nVoce Osvaldo Corneo\nTesto: Osvaldo Corneo\nChitarra acustica Angelo Losa, Osvaldo Corneo\nChitarra elettrica Marco Maggi\nVoce Osvaldo Corneo\nSaxofono Marco Villa\nPercussioni Luca Casiraghi\nTesto: Osvaldo Corneo\nChitarra acustica Angelo Losa, Osvaldo Corneo\nChitarra elettrica Marco Maggi\nVoce Osvaldo Corneo\nSaxofono Marco Villa\nTesto: Osvaldo Corneo\nChitarra acustica Angelo Losa\nChitarra elettrica Marco Maggi\nVoce Osvaldo Corneo\nSaxofono Marco Villa\nPercussioni Luca Casiraghi\nTesto: Paola Borgini\nChitarra acustica Angelo Losa\nChitarra elettrica Marco Maggi\nVoce Osvaldo Corneo\nSaxofono Marco Villa\nPercussioni Luca Casiraghi\nTesto: Angelo Losa, Osvaldo Corneo\nChitarra acustica Angelo Losa, Osvaldo Corneo\nChitarra elettrica Marco Maggi\nVoce Osvaldo Corneo\nChitarra acustica Angelo Losa, Osvaldo Corneo\nChitarra elettrica Angelo Losa, Marco Maggi\nVoce Osvaldo Corneo\nSaxofono Marco Villa\nPercussioni Luca Casiraghi\nTesto: Osvaldo Corneo\nChitarra acustica Osvaldo Corneo\nVoce Osvaldo Corneo\nFlauto Laura Biondo\nCollegamenti esterni.\nCopertina Logout"}
{"id": "2837613", "revid": "1566286", "url": "https://it.wikipedia.org/wiki?curid=2837613", "title": "Stacia Napierkowska", "text": "Biografia.\nNasce a Parigi in rue de la Seine, ma all'et\u00e0 di soli due mesi viene trasferita a Scutari dove suo padre, figlio di esuli polacchi stabilitisi in Francia nel 1863, era stato inviato nel 1894 dal governo francese per dirigere la locale Accademia di Belle Arti. L'ambiente esotico in cui la bambina cresce condizioner\u00e0 in modo determinante la sua inclinazione artistica, ispirandole due grandi passioni quali l'Oriente e la danza, per la quale muove i primi passi durante alcune visite fatte con la madre agli Harem della citt\u00e0.\nEsordi e primi successi.\nNel 1905, la famiglia rientra definitivamente in Francia e dopo aver frequentato una scuola d'arte, diventa modella di pittori, che la incoraggiano ad iscriversi al Conservatorio. Lei sceglie invece di entrare alla scuola di ballo dell'Opera. Ma, insofferente della rigida disciplina scolastica lontana dalla sua sensibilit\u00e0 orientale, si trasferisce alla \"Opera Comique\", dove inizia a riscuotere un grande successo come interprete di \"Alcesti\", \"Cenerentola\", \"Circe\" ed in danze esotiche per le quali si ispira alle sue esperienze infantili. Quando ha 14 anni viene gi\u00e0 considerata una \"\u00e9toile\". Balla anche alle \"Folies Berg\u00e8res\" e, nel ruolo di Lisistrata, alle \"Bouffes Parisiennes\" ed ottiene infine un clamoroso successo di fronte a 30.000 spettatori in occasione delle \"F\u00eates d'Orange\". \nIn questa occasione viene notata da Andr\u00e9 Antoine, fondatore del Th\u00e9\u00e2tre-Libre, che la sceglie in sostituzione della sua precedente \"primadonna\", Margaretha Zelle, in arte Mata Hari, da lui ritenuta troppo bizzosa. Con Antoine nel 1908 la Napierkowska danza al teatro \"Od\u00e9on\" in \"Anthar\", di cui \u00e8 autore il poeta siriano Chakr\u00ec_Ghanem, ottenendo ancor prima di compiere 17 anni un successo trionfale replicato nel corso di una tourn\u00e9e che tocca tutte le capitali europee, da Berlino a San Pietroburgo, per concludersi a Londra. Margaretha Zelle ricorrer\u00e0 in tribunale contro la sua estromissione, ma la causa si trasciner\u00e0 sino al 1911, ed alla fine otterr\u00e0 solo un modesto indennizzo.\nPassaggio al cinema.\n\u00c8 sempre il 1908 quando nella carriera artistica della giovane danzatrice entra il cinematografo. Mistinguett, dopo averla vista a teatro, le propone di apparire accanto a lei come ballerina in una pellicola che sta per iniziare. Napierkowska accetta e gira cos\u00ec nell'autunno dello stesso anno, il suo primo film \"L'empreinte\" prodotto da \"Path\u00e9 Fr\u00e8res\". Tra il 1908 ed il 1911 la sua attivit\u00e0 si alterna tra la danza ed il cinematografo, dove partecipa a circa una ventina di pellicole, ma prevalentemente in ruoli di danzatrice, tranne che in \"Cl\u00e9opatre\" e \"Cagliostro\". Nel 1909, lavorando con la \"S.C.A.G.L.\", una consociata della \"Path\u00e9\", ottiene il suo primo grande successo sugli schermi, e non solo in Francia, con \"Notre-Dame de Paris\". diretto da Albert Capellani, film insolitamente lungo per i tempi (810 metri, pari a circa 40 minuti), ricco di scenografie, di costumi e di comparse, tanto da risultare molto pi\u00f9 costoso della media dei prodotti del periodo.\nIl suo stile allusivo di danza le attira anche critiche poco lusinghiere a cui lei risponde con decisione: nel 1910 intenta una causa legale ad un giornale italiano che l'aveva definita \"donna fatale\" - cosa che lei ritiene ingiuriosa - ottenendo un risarcimento di 10.000 franchi.\nSuccessi internazionali.\nOrmai \"vedette\" di successo, la Napierkowska diventa una delle artiste pi\u00f9 richieste e pagate nel cinema francese, con \"cachet\" che sono appena inferiori a quelli di Mistinguette e con l'apertura delle ribalte internazionali. Parte assieme a Max Linder per una lunga tourn\u00e9e spagnola, dove si esibisce a Barcellona in uno sketch comico dal titolo \"Le p\u00e9dicure pour amour\". Poi appare come danzatrice al Teatro Real di Madrid e gira un film \"El sello de oro\", prodotto da un'impresa cinematografica catalana. In tutte queste occasioni ottiene un crescente successo, che le frutta richieste di ingaggio provenienti da molti paesi, tra cui gli Stati Uniti dove si reca all'inizio del 1914.\nDebutta a New York nell'appena terminato Palace Theatre, dove interpreta una danza, \"La Captive\", in cui \u00e8 una principessa catturata da predoni arabi, costretta a danzare per loro in vesti succinte. La sua esibizione viene accolta con un diluvio di fischi, da cui fugge in lacrime, finch\u00e9 non le spiegano che quello \u00e8 il modo americano di acclamare. Ma quando rientra in albergo trova un'ingiunzione a comparire davanti al Giudice L\u00e9vy presso la West Side Court con l'accusa di aver violato l'articolo 1530 del codice penale con uno spettacolo \"indecente\". Si difende appellandosi alla natura sempre trasgressiva ed innovativa della danza, da Tersicore sino ad Isadora Duncan, ed alla fine viene assolta. Pu\u00f2 quindi continuare la sua tourn\u00e9e americana, che durer\u00e0 fino al marzo 1914. \nIn Italia.\nAl suo rientro in Francia, fa appena in tempo a prender parte ad alcuni episodi del serial \"Les Vampires\" che scoppia la guerra. Path\u00e9, che aveva posto la Napierkowska sotto contratto, viene a trovarsi nella impossibilit\u00e0 di adempierlo a causa del richiamo di gran parte del personale. Decide pertanto di inviarla a lavorare nell'Italia ancora neutrale, presso la sua consociata locale \"Film d'Arte Italiana\", dove opera Ugo Falena, che diriger\u00e0 la maggior parte dei film italiani dell'attrice - ballerina.\nIl suo arrivo a Roma \u00e8 principesco, con un seguito di domestiche, animali e bauli ricolmi di vestiti, ma la sua prima prova \u00e8 deludente: viene diretta da Antonio Rasi in \"Scarpine rotte\", che oltre ad essere accolto con freddezza dalla critica e a incontrare scarso successo commerciale, \u00e8 anche all'origine di una delle tante cause legali per plagio, molto frequenti nel mondo cinematografico italiano (e in questo caso la \"Film d'arte\" soccombe).\nMa dopo questo primo infortunio, la carriera italiana della Napierkowska decolla e nei tre anni che rester\u00e0 in Italia partecipa a circa 20 film girati a Roma, Siena, Perugia, Sorrento, Milano. Tra essi nel 1915 un \"Pierrot\" in cui trapela una voglia di concorrenza con la Bertini che l'anno precedente aveva interpretato con successo una \"Histoire d'un Pierrot\", poi \"Effetti di luce\", film del 1916 tratto do un soggetto di Lucio D'Ambra e \"La modella\" da un soggetto di Washington Borg.\nIl suo ultimo film italiano \u00e8 nel 1917 \"La tragica fine di Caligola\", che, a detta della stessa attrice, \u00e8 il pi\u00f9 importante di tutti sia per la ricchezza delle scene, che per la bellezza dei paesaggi, Durante il suo periodo italiano la fama della Napierkowska \u00e8 tale che viene chiamata anche a danzare davanti alla famiglia reale e lei stessa descriver\u00e0 i suoi tre anni in Italia come \u00abuno dei migliori ricordi della mia carriera cinematografica\u00bb\nRitorno in Francia e \"L'Atlantide\".\nNel 1917 la giornalista e regista Germaine Dulac, da qualche tempo in Italia ospite della Napierkowska, la convince a tornare in Francia per interpretare un film da lei diretto di sapore \"femminista\" \"Venus victrix\", opera dai molti titoli (\"L'uragano\", \"Dans l'ouragan de la vie\") ma dallo scarso successo. Poi per qualche anno l'attivit\u00e0 dell'attrice si concentra esclusivamente sulla danza, con spettacoli in Francia ed all'estero nel corso dei quali riscuote continui successi.\nNel 1920, durante uno di essi \u00e8 ammirata dal regista Jacques Feyder, secondo il quale \u00abesile come un filo, s'era fatta acclamare da tutta Parigi per la sua grazia, il suo stile e l'armonia del suo corpo efebico\u00bb ed \u00e8 per questo che quando l'anno successivo egli viene incaricato di realizzare la trasposizione cinematografica de \"L'Atlantide\" propone il suo nome per il ruolo di Antinea, misteriosa regina della citt\u00e0 perduta. Ma l'anno trascorso non \u00e8 stato senza conseguenze. La Napierkoska \u00e8, nonostante la ancor giovane et\u00e0, notevolmente ingrassata e mostra un corpo appesantito inadatto al ruolo, il che costringer\u00e0 sia il regista che i costumisti ad inventarsi ogni possibile marchingegno scenico per occultare il problema e a tentare in ogni modo di scoraggiare l'appetito che l'attrice non perde neanche nell'afoso clima sahariano in cui si gira il film. Nonostante questi inconvenienti, \"l'Atlantide\" resta il film per cui \u00e8 pi\u00f9 nota, ma anche il suo \"canto del cigno\".\nIl ritiro e l'oblio.\nInfatti dopo il film di Feyder, le apparizioni della Napierkowska si riducono quasi a zero. Torner\u00e0 ancora nel deserto per partecipare (1922) a \"In'ch'Allah!\" (distribuito in Italia con il titolo de \"La vergine dell'Atlantide\", scaltro tentativo dei distributori di sfruttare il successo del film di Feyder ). Poi, ormai impossibilitata per ragioni fisiche a proseguire con la danza, nella restante parte degli anni venti partecipa soltanto ad altri due film francesi (1925 e 1926), ed in seguito si sposa e si ritira dal mondo dello spettacolo. Su di lei scende, a parte rari interventi pubblici (tra cui un suo articolo \"Comment je suis devenue danseuse\" pubblicato nel 1925 sul periodico femminile \"Eve\"), il silenzio.\nDopo essere stata acclamata in Francia ed all'estero da affollate platee deliranti, negli anni trenta nessuno si ricorda pi\u00f9 di lei. Quando nel maggio 1945 muore, ancor prima di compiere 54 anni, Parigi \u00e8 in festa per la guerra appena finita con la sconfitta della Germania nazista, e nel momento della sua sepoltura nel Cimitero dei Batignolles, la notizia non appare neppure sui giornali. Soltanto 40 anni dopo due storici del cinema - il francese Henri Bousquet e l'italiano Vittorio Martinelli - sono riusciti a ricostruire, superando le difficolt\u00e0 dovute alla dispersione nel tempo delle pellicole, l'attivit\u00e0 svolta nei due Paesi dall'attrice - ballerina."}
{"id": "2837617", "revid": "1305772", "url": "https://it.wikipedia.org/wiki?curid=2837617", "title": "Irene Fornaciari (album)", "text": "Irene Fornaciari \u00e8 la prima raccolta della cantante pop rock italiana Irene Fornaciari, pubblicato il 19 febbraio 2010 dall'etichetta discografica Polydor.\nIl disco.\nL'album si apre con il brano \"Il mondo piange\" , presentato dalla Fornaciari, insieme ai Nomadi, al Festival di Sanremo 2010, nella categoria \"Big\" ,riuscendo ad arrivare in finale e a consacrare la popolarit\u00e0 della cantante, grazie al successo del brano.\nIl secondo singolo estratto dall'album \u00e8 \"Messin' with My Head\", in rotazione radiofonica dal 30 aprile 2010, e presentato dalla cantante ai \"Wind Music Awards\".\nIl disco contiene, inoltre, alcuni brani dei precedente dischi \"Vintage Baby\" e \"Vertigini in fiore\" tra cui \"Mastichi aria\", \"Un sole dentro\" e \"Spiove il sole\", brano presentato al Festival di Sanremo 2009 nella categoria \"Nuove proposte\". Il disco si chiude con il brano \"Il mondo piange\", cantato solo dalla Fornaciari.\nPromozione.\nLa promozione dell'album inizia al Festival di Sanremo 2010 con il singolo di lancio dell'album: \"Il mondo piange\". In seguito viene estratto un secondo singolo \"Messin' with My Head\". Inoltre la cantante promuove l'album con un tour estivo che inizia da Folgaria il 22 maggio, e termina, dopo circa 60 tappe, a Busiago il 19 settembre."}
{"id": "2837622", "revid": "767487", "url": "https://it.wikipedia.org/wiki?curid=2837622", "title": "L'H\u00e9riti\u00e8re de la manade", "text": "L'H\u00e9riti\u00e8re de la manade \u00e8 un cortometraggio muto del 1917 diretto da Stacia Napierkowska. Si tratta dell'unico film di cui la danzatrice firmi la regia ed \u00e8 uno degli ultimi di quelli da lei interpretati. L'attrice interruppe infatti la sua carriera cinematografica nel 1917, riprendendola poi nel 1921 con \"L'Atlantide\", per ritirarsi definitivamente nel 1926.\nProduzione.\nIl film fu prodotto nel 1917.\nDistribuzione.\nNon si hanno notizie sulla sua distribuzione."}
{"id": "2837623", "revid": "253269", "url": "https://it.wikipedia.org/wiki?curid=2837623", "title": "Stewart Stern", "text": "Biografia.\nNipote del fondatore della Paramount Pictures Adolph Zukor, combatt\u00e9 nella seconda guerra mondiale.\nTra i suoi primi lavori vi \u00e8 la sceneggiatura del film \"Giovent\u00f9 bruciata\" (1955), che rese celebre il protagonista James Dean. Due anni dopo, nel 1957, scrisse soggetto e sceneggiatura di un documentario sulla vita dell'attore, intitolato \"La storia di James Dean\".\nAltri suoi lavori come sceneggiatore furono \"Missione in Oriente\" (1963) e \"La prima volta di Jennifer\" (1968). Fu anche attore in ruoli minori in \"Rita Hayworth: The Love Goddess\" (1983) e \"Ammazzavampiri\" (1988)."}
{"id": "2837624", "revid": "433605", "url": "https://it.wikipedia.org/wiki?curid=2837624", "title": "Le vie del rock sono infinite", "text": "Le vie del rock sono infinite \u00e8 il 18\u00ba album in studio del cantautore italiano Edoardo Bennato, pubblicato il 5 marzo 2010 dalla Universal Music Italia.\nIntroduzione.\nIl titolo dell'album \"Le vie del rock sono infinite\" viene solamente rivelato dal cantautore stesso il 18 febbraio 2010, durante la sua presenza come ospite al Festival di Sanremo 2010, dichiarando che il \"nuovo album\" sarebbe stato disponibile nei negozi nei giorni successivi.\nIl disco.\nL'album \u00e8 il primo disco di inediti pubblicato dal cantautore dopo 7 anni di silenzio dal mondo della musica (l'ultimo album composto solamente da inediti risale al 2003: \"L'uomo occidentale\"); il disco comprende 13 canzoni da cui \u00e8 stato estratto un nuovo singolo \"\u00c8 lei\", uscito il 22 gennaio del 2010, che ha vinto (ex aequo con \"L'ultimo valzer\" di Simone Cristicchi) l'edizione 2010 del premio Mogol, premio al miglior testo italiano dell'anno votato da una giuria presieduta dallo stesso Mogol.\nIl secondo singolo estratto \u00e8 stato \"In amore\", uscito il 4 aprile 2010; gli assoli all'interno del brano \"In amore\" vengono suonati dal chitarrista Alex Britti.\nCon questo disco Bennato accontenta anche la critica, un po' delusa dal precedente \"L'uomo occidentale\" e rappresenta sicuramente un punto importante di rilancio del cantautore napoletano. I brani \"\u00c8 lei\", \"Vita da pirata\", \"Il capo dei briganti\" ricordano molto il vecchio Bennato e \"Wannamarkilibera\" sembra ripercorrere la scrittura molto goliardica di \"Restituiscimi i miei sandali\" di 30 anni prima.\nTracce.\nSono presenti le seguenti tracce:"}
{"id": "2837627", "revid": "2163589", "url": "https://it.wikipedia.org/wiki?curid=2837627", "title": "Bouak\u00e9", "text": "Bouak\u00e9 \u00e8 una citt\u00e0, sottoprefettura e comune della Costa d'Avorio, capoluogo del distretto di Vall\u00e9e du Bandama.\n\u00c8 sede dell'Istituto Pierre Richet, centro di ricerca e formazione specializzato in malattie tropicali trasmesse da vettori."}
{"id": "2837628", "revid": "767487", "url": "https://it.wikipedia.org/wiki?curid=2837628", "title": "Severino Minelli", "text": "Biografia.\nEra il cugino di Virgilio e Pietro Maroso, entrambi calciatori. Rifiut\u00f2 sempre di giocare all'estero; Vittorio Pozzo si rec\u00f2 personalmente a K\u00fcsnacht per persuaderlo a venire a giocare in Italia offrendogli una rapida naturalizzazione, ma questi rifiut\u00f2.\nCarriera.\nGiocatore.\nCon 80 presenze in Nazionale svizzera \u00e8 al quinto posto nella classifica dei giocatori pi\u00f9 presenti.\nAllenatore.\nHa allenato lo e la Nazionale elvetica."}
{"id": "2837630", "revid": "110157", "url": "https://it.wikipedia.org/wiki?curid=2837630", "title": "Pinacoteca civica Fortunato Duranti", "text": "La Pinacoteca civica \"Fortunato Duranti\" \u00e8 situata nel comune di Montefortino, in provincia di Fermo.\nIl museo, allestito presso il palazzo Leopardi, nel centro storico del capoluogo, \u00e8 suddiviso in tre sezioni, corrispondenti ai tre piani:\nDal 2008 il palazzo ospita anche la sede della \"Casa del Parco\" di Montefortino.\nIn seguito al terremoto del 2016 la struttura \u00e8 rimasta chiusa per inagibilit\u00e0. Molte opere sono state trasferite temporaneamente presso Palazzo Campana a Osimo per la mostra \"Capolavori Sibillini, l\u2019arte nei luoghi colpiti dal terremoto\".\nPalazzo Leopardi.\nEdificio cinquecentesco situato nella parte meridionale del centro storico di Montefortino, il palazzo Leopardi (volgarmente designato come \"palazzo Duranti\") venne fatto costruire nel XVI secolo dagli esponenti di un ramo cadetto della nota famiglia di Recanati. La sua realizzazione avvenne per volont\u00e0 di Ser Desiderio Leopardi, Conte Palatino ed estensore delle leggi Municipali di Montefortino, il quale scelse il palazzo come dimora provvisoria dei Vescovi fermani durante le visite pastorali.\nIl palazzo presenta una facciata rinascimentale in mattoni, con cornici marcapiano in travertino e finestre con timpano arcuato; al centro \u00e8 un portale con bugnato e con chiave d'arco scolpita a testa di fauno e stemma dei Leopardi, sormontato da un balcone sorretto da mensole e con ringhiera in ferro battuto.\nLa famiglia Leopardi vi risedette fino al 1815 quando l'edificio venne acquistato dalla famiglia Denti, e in seguito, nel 1830, dalla famiglia Duranti, grandi proprietari terrieri originari della frazione di Vetice, omonimi dell'artista al quale \u00e8 intitolata la Pinacoteca, sebbene non imparentati. Il palazzo venne infine acquistato nel 1970 dal Comune di Montefortino. Ai Duranti rimase una piccola ala del palazzo, che tuttora ospita abitazioni private.\nNegli anni 2000 il Comune ammodern\u00f2 l'edificio con restauri e varie modifiche strutturali interne ed esterne, dopo avervi allestito la pinacoteca, inaugurata il primo maggio del 1996, esponendovi le opere della collezione donata dall'artista fortinese Fortunato Duranti, fino a quel momento conservate nell'edificio municipale.\nIn una abitazione del centro storico nei pressi del palazzo, inciso su una pietra \u00e8 visibile il nome di Luigi Duranti, padre di Fortunato ad indicare la casa in cui la famiglia dell'artista visse.\nLe collezioni.\nLe opere provengono dalla collezione di Fortunato Duranti, raccolte nei suoi frequenti spostamenti e riflesso del suo gusto, che l'artista don\u00f2 al comune a partire dal 1840, offrendo a Montefortino la prima pinacoteca pubblica delle Marche.\nVi sono raccolti dipinti, stampe e disegni, tra i quali il \"Cristo della Passione\", piccolo tondo del Perugino, una \"Madonna con Bambino tra i santi Sebastiano e Cosa\", trittico del pittore Pietro Alamanno, una \"Madonna con Bambino\" di Jacopo del Sellaio, una grande pala d'altare di Pier Francesco Fiorentino, una lunetta del pittore Nicola di Maestro Antonio d'Ancona, numerose tele di Corrado Giaquinto diverse tele e e monocromi di Cristoforo Unterperger (pittura romana del secondo Settecento, nature morte di Giovanni Spadino e di Cristoforo Munari.\nMalgrado la vendita all'asta di circa 100 pezzi nel 1930 e i furti subiti, la collezione conta circa 170 opere, alle quali si aggiungono disegni dello stesso Duranti.\nIl palazzo ospita inoltre il Museo faunistico dei Sibillini, dalla collezione privata di Ignazio Rossi Brunori, che espone le specie dell'Appennino centrale, e il Museo comunale-diocesano di arte sacra, con dipinti, sculture e paramenti sacri provenienti dalle chiese del circondario.\nTempietto dell'Orologio.\nSulla destra di Palazzo Duranti si erge il cosiddetto Tempietto dell'Orologio. Il Comune offr\u00ec questo edificio come dimora a Fortunato Duranti nel corso dei suoi ultimi anni, in cambio delle opere d'arte donate dall'artista. Fu proprio Duranti a disegnare la struttura architettonica che attualmente adorna la facciata. Lo spiazzale antistante la Pinacoteca viene spesso denominato \"Le colonne\", proprio in riferimento ai due pilastri che sorreggono l'architrave dell'ingresso del tempietto.\nL'orologio della facciata \u00e8 rimasto funzionante fino a qualche anno fa, quando \u00e8 stato disattivato per evitare che i frequenti rintocchi della campana potessero disturbare gli abitanti della zona."}
{"id": "2837631", "revid": "767487", "url": "https://it.wikipedia.org/wiki?curid=2837631", "title": "The Deacon's Daughter", "text": "The Deacon's Daughter \u00e8 un cortometraggio muto del 1910 diretto da Sidney Olcott, protagonista del film insieme ad Alice Joyce (dubbioso), qui al suo debutto sullo schermo.\nTrama.\nLa trama completa del film su Alice Joyce WebSite.\nProduzione.\nLa Kalem Company produsse il film nel 1910.\nDistribuzione.\nIl film - un cortometraggio in una bobina - fu distribuito dalla Kalem Company e usc\u00ec in sala il 7 gennaio 1910. Fu recensito con il titolo\"The Minister's Daughter\"."}
{"id": "2837634", "revid": "188116", "url": "https://it.wikipedia.org/wiki?curid=2837634", "title": "Clemente Manco", "text": "Biografia.\nManco port\u00f2 avanti la sua carriera politica tra le file del Movimento Sociale Italiano, dove fu vicino inizialmente alle posizioni di Pino Romualdi. Eletto nel 1963 alla Camera, fu deputato ininterrottamente dalla IV alla VII legislatura.\nDopo l'adesione nel dicembre 1976 a Democrazia Nazionale nella VII Legislatura, non venne rieletto alla Camera nel 1979."}
{"id": "2837636", "revid": "125713524", "url": "https://it.wikipedia.org/wiki?curid=2837636", "title": "Andr\u00e9 Abegglen", "text": "Biografia.\nSoprannominato \"Trello\", \u00e8 morto a 35 anni in un incidente mentre viaggiava in treno con la squadra.\nAnche il fratello Max Abegglen fu un calciatore e milit\u00f2 per la nazionale svizzera.\nCarriera.\nClub.\nLa sua carriera inizia nel 1924 con il Football Club Cantonal Neuch\u00e2tel.\nNel 1926-27 si trasferisce al Grasshopper, dove forma una temibile coppia d'attacco insieme al fratello Max e vince il campionato svizzero. Tuttavia a fine stagione se ne va e si trasferisce all'\u00c9toile-Carouge Football Club, dove rimane per una sola stagione, mentre l'anno successivo ritorna al Cantonal Neuch\u00e2tel. Nel 1929 si trasferisce per la prima volta all'estero, nella squadra algerina del Saint-Eug\u00e8ne.\nNella stagione 1930-1931 fa ritorno al Grasshopper, dove milita ancora il fratello: durante questa stagione Abegglen vince il suo secondo campionato svizzero. Rimane al Grasshopper fino al 1934, quando si trasferisce in Francia, militando nello Sochaux. Nella stagione 1934-1935 si laurea capocannoniere con 30 gol e vince il campionato francese. Il 25 agosto 1935 Abegglen segna sette reti in una partita contro il . Nella stagione 1935-1936 fu allenatore e giocatore del club di Montb\u00e9liard in sostituzione di Conrado Ross. Nel 1936-37 vince la Coppa di Francia e nel 1937-1938 vince il suo secondo campionato francese.\nTorna poi in Svizzera, al Servette, dove ricopre il doppio ruolo di allenatore e giocatore, arrivando nella stagione 1939-1940 alla conquista del suo terzo campionato svizzero. Dopo quattro anni a Ginevra nel 1942 si trasferisce allo Chaux-de-Fonds sempre come allenatore e giocatore.\nNazionale.\nDisput\u00f2 le coppe del mondo del 1934, in cui segn\u00f2 un gol ai Paesi Bassi nella gara vinta 3-2, e nel 1938, in cui segn\u00f2 una doppietta alla Germania, nella gara vinta 4-2, ripetizione della gara pareggiata 1-1, di cui fu l'autore del gol della Svizzera. Con 29 gol in 52 gare in Nazionale svizzera \u00e8 al quarto posto nella classifica dei marcatori pi\u00f9 prolifici."}
{"id": "2837637", "revid": "767487", "url": "https://it.wikipedia.org/wiki?curid=2837637", "title": "Sleepover", "text": "Sleepover \u00e8 un film per ragazzi del 2004 diretto da Joe Nussbaum ed \u00e8 interpretato da Alexa Vega, Mika Boorem, Jane Lynch, Sam Huntington, Sara Paxton, Brie Larson, Steve Carell e Jeff Garlin.\nTrama.\nL'ultimo giorno delle scuole medie, prima del suo primo anno alle scuole superiori, Julie Corky ha un pigiama party con le sue tre amiche Hannah, Farrah e Yancy. Il quartetto finalmente ha la possibilit\u00e0 di vivere l'avventura della vita. Un gruppo di ragazze popolari, guidate da Stacey Blake, sfida le ragazze ad una caccia al tesoro. Il premio sar\u00e0 l'ambito posto per il pranzo, nei pressi della fontana del liceo. Mentre ai perdenti spetter\u00e0 sedersi ai tavoli vicini ai cassonetti della scuola.\nLa lista comprende cose come fare una foto all'interno di un night club, rubare delle insegne da una ditta locale di sicurezza privata, e prendere un paio di boxer a Steve Philips, il ragazzo pi\u00f9 carino della scuola. Le ragazze escono cos\u00ec di nascosto dalla casa di Julie, e utilizzano la Smart del padre di Yancy per potersi spostare nei vari posti e ottenere cos\u00ec gli oggetti necessari, mentre cercano di non farsi arrestare da una guardia di sicurezza, Patroltek, oltre che a tentare di non farsi scoprire dai genitori di Julie. Durante la loro caccia al tesoro, Steve Philips vede Julie andare sullo skateboard in abito elegante e ne rimane impressionato. Pi\u00f9 tardi le ragazze si incontrano alla scuola di danza, dopo aver recuperato tutti gli oggetti della lista.\nSteve Philips finisce per essere incoronato re al ballo, e scegliendo Julie come sua \"dama\" per il ballo della vittoria, dandole la corona, assicura la vittoria ai suoi amici. Mentre Julie e Steve stanno ballando, anche le altre ragazze si mettono a ballare con dei ragazzi. Yancey balla con un ragazzo che si \u00e8 appena trasferito per un lavoro estivo e che lei aveva incontrato in precedenza quella notte. Stacie vede il suo fidanzato Todd ballare con un'altra ragazza che sostiene anch'essa di essere la fidanzata di Todd ormai da sei mesi. Dopo che i due rompono, Stacie condivide un ballo con un amico skater trasandato di Julie."}
{"id": "2837640", "revid": "92723", "url": "https://it.wikipedia.org/wiki?curid=2837640", "title": "Daloa", "text": "Daloa \u00e8 una citt\u00e0 della Costa d'Avorio, capoluogo del distretto di Sassandra-Marahou\u00e9. \u00c8 un importante polo agricolo e forestale.\n\u00c8 sede vescovile cattolica."}
{"id": "2837641", "revid": "287204", "url": "https://it.wikipedia.org/wiki?curid=2837641", "title": "Gasterosteidae", "text": "I Gasterosteidae, noti in italiano con il nome di spinarelli ed in inglese come sticklebacks o tubenoses, sono una famiglia di pesci ossei di mare e d'acqua dolce dell'ordine Gasterosteiformes.\nDistribuzione e habitat.\nI gasterosteidi sono diffusi nell'emisfero boreale, fin oltre il Circolo Polare Artico.\nVivono nella maggioranza dei casi in acque dolci, molte specie per\u00f2 sono altamente eurialine e preferiscono le acque salmastre. Alcune specie per\u00f2 sono marine e non entrano mai in acqua dolce, in tal caso sono strettamente costiere e spesso si incontrano tra le alghe.\nDescrizione.\nLa caratteristica precipua dei membri di questa famiglia \u00e8 la presenza di alcuni raggi liberi e spinosi anteriormente alla pinna dorsale, il cui numero \u00e8 carattere di importanza tassonomica per la determinazione dei generi. La pinna dorsale e la pinna anale (che porta anch'essa una spina) sono simmetriche ed uguali. La pinna caudale \u00e8 triangolare o arrotondata. Le pinne ventrali hanno una spina ciascuna. Le scaglie sono assenti ma sui fianchi sono presenti degli scudetti ossei la cui presenza e disposizione sono importanti per la determinazione delle specie.\nLa colorazione \u00e8 di solito bruna o verdastra spesso variegata, molto mimetica e poco vistosa. Fanno eccezione i maschi nel periodo della fregola che mostrano in molte specie una colorazione vivace rossa o nera.\nSi tratta di piccoli pesci che raramente superano i 10\u00a0cm. La specie pi\u00f9 grande \u00e8 \"Spinachia spinachia\", marina, che pu\u00f2 superare i 20\u00a0cm.\nAlimentazione.\nSi cibano di piccoli organismi sia planctonici che bentonici.\nRiproduzione.\nL'interessante comportamento riproduttivo di questi pesci \u00e8 studiato da molto tempo dagli etologi. Il maschio costruisce un nido di alghe cementate da una sostanza collosa prodotta dai reni del pesce e qui attira la femmina con una danza nuziale. Appena questa ha deposto la uova il partner le feconda e subito dopo la scaccia. Uova ed avannotti sono sorvegliati dal maschio.\nAcquariofilia.\nMolte specie si possono allevare facilmente in acquario dove si possono anche riprodurre.\nTassonomia.\nLa tassonomia di questa famiglia \u00e8 attualmente in revisione, soprattutto per quanto riguarda i membri del genere \"Gasterosteus\" a cui appartengono tutti gli esemplari italiani. La loro attribuzione in toto alla specie \"Gasterosteus aculeatus\" \u00e8 probabilmente ingiustificata."}
{"id": "2837642", "revid": "767487", "url": "https://it.wikipedia.org/wiki?curid=2837642", "title": "Il canto del mio cuore", "text": "Il canto del mio cuore (\"Song o' My Heart\") \u00e8 un film del 1930 diretto da Frank Borzage. Interpretato da John McCormack, Alice Joyce e Maureen O'Sullivan, usc\u00ec nelle sale il 7 settembre 1930.\nProduzione.\nIl film fu prodotto dalla Fox Film Corporation. Venne girato a Los Angeles e in Irlanda, a Moore Abbey, nella contea di Kildare. Le riprese iniziarono in Irlanda alla fine dell'agosto 1929.\nDistribuzione.\nDistribuito dalla Fox Film Corporation, il film fu presentato in prima a New York e a Los Angeles l'11 marzo 1930. Usc\u00ec nelle sale cinematografiche USA il 7 settembre 1930. In Brasile, venne ribattezzato con il titolo \"O Cantar do Meu Cora\u00e7\u00e3o\", in Spagna come \"La canci\u00f3n de mi alma\" e in Francia come \"La Chanson de mon coeur\"."}
{"id": "2837643", "revid": "1798099", "url": "https://it.wikipedia.org/wiki?curid=2837643", "title": "San-P\u00e9dro", "text": ""}
{"id": "2837646", "revid": "287204", "url": "https://it.wikipedia.org/wiki?curid=2837646", "title": "Andr\u00e8 Abegglen", "text": ""}
{"id": "2837647", "revid": "287204", "url": "https://it.wikipedia.org/wiki?curid=2837647", "title": "Andre Abegglen", "text": ""}
{"id": "2837648", "revid": "767487", "url": "https://it.wikipedia.org/wiki?curid=2837648", "title": "The Miser's Child", "text": "The Miser's Child \u00e8 un cortometraggio muto del 1910 diretto da Sidney Olcott e interpretato da Alice Joyce (dubbioso). Il film, che usc\u00ec nelle sale statunitensi il 23 febbraio 1910, fu prodotto dalla Kalem Company e venne girato in Florida, sul St. John's River.\nTrama.\nUn avaro muore in seguito a un attacco cardiaco provocatogli dal fatto che la figlia Nell scopre che lui, in realt\u00e0, non \u00e8 un povero vecchio, ma un uomo molto ricco. La ragazza, rimasta orfana, cade nelle grinfie di un paio di truffatori, madre e figlio: la donna ha il progetto di farle sposare suo figlio, cos\u00ec da poter mettere le mani sulla cospicua eredit\u00e0 che le ha lasciato il padre. Per raggiungere i loro fini, i due intercettano le lettere che l'innamorato della ragazza, un marinaio, le spedisce. Ne falsificano una dove lui annuncia alla fidanzata che sta per sposare un'altra donna. Triste e delusa, Nell accetta le nozze: il giorno del matrimonio, per\u00f2, arriva il marinaio, giusto in tempo per impedire che la cerimonia sia portata a termine.\nProduzione.\nIl film, che fu prodotto dalla Kalem Company, venne girato nella Contea di St. Johns, in Florida.\nDistribuzione.\nDistribuito dalla Kalem Company, il film - un cortometraggio di una bobina - usc\u00ec nelle sale degli Stati Uniti il 23 febbraio 1910."}
{"id": "2837649", "revid": "292162", "url": "https://it.wikipedia.org/wiki?curid=2837649", "title": "Ara Maxima", "text": ""}
{"id": "2837651", "revid": "767487", "url": "https://it.wikipedia.org/wiki?curid=2837651", "title": "New Port South", "text": "New Port South \u00e8 un film del 2001 diretto da Kyle Cooper.\nTrama.\nWill Maddox (Blake Shields) ha una sua teoria sul fatto che gli studenti non gradiscono l'idea di scuola e di autorit\u00e0 e pensa che si tratta di una prigione. Si mette alla prova, esaminando i confini delle autorit\u00e0 e le sue amicizie. Pochi anni prima, uno studente, John Stanton (Michael Shannon) \u00e8 stato internato in un manicomio, ragioni sconosciute alla maggior parte tutti tranne che al preside. Un giorno fugge, liberando tutti gli altri dal manicomio. Maddox vede questa come una sfida, che \u00e8 l'inizio della sua anarchia. Stanton vuole \"aiutarlo\" e iniziano una corrispondenza. Lui gli dice cosa fare e come farlo insieme ai suoi amici. Questo comprende la cancellazione dei voti degli studenti, la pubblicazione di manifesti / locandine da forti contenuti contro l'autorit\u00e0 e i professori, bloccandosi nell'aula professori insieme ai suoi complici. Maddox insieme ai suoi amici sfida l'autorit\u00e0 e ottiene la maggior parte della scuola a suo favore. Egli \u00e8 cos\u00ec consumato per la creazione di caos e disordine che i suoi amici iniziano a vedere in lui una specie di follia, e decidono di voltargli le spalle prima che possa assumere il controllo completo della scuola."}
{"id": "2837652", "revid": "1013865", "url": "https://it.wikipedia.org/wiki?curid=2837652", "title": "Korhogo", "text": "Korhogo \u00e8 una citt\u00e0 della Costa d'Avorio situata nel distretto di Savanes ed \u00e8 capoluogo della regione di Poro."}
{"id": "2837655", "revid": "31789", "url": "https://it.wikipedia.org/wiki?curid=2837655", "title": "Archeologia", "text": "L'archeologia (dal greco , composto dalle parole , \"antico\", e , \"discorso\" o \"studio\") \u00e8 la scienza che studia le civilt\u00e0 e le culture umane del passato e le loro relazioni con l'ambiente circostante, mediante la raccolta, la documentazione e l'analisi delle tracce materiali che hanno lasciato (architetture, manufatti, resti biologici e umani).\nStoria.\nDall'et\u00e0 antica al XVI secolo.\nIl termine era gi\u00e0 utilizzato dagli storici antichi, nel suo senso letterale di \"discorso sul passato\". Lo storico greco Tucidide utilizza in qualche caso le testimonianze materiali come prova per una ricostruzione del passato (i Cari avrebbero abitato in passato le isole dell'Egeo in quanto a Delo erano state rinvenute dagli ateniesi molte tombe antiche con oggetti e tipo di sepoltura simili a quelli utilizzati ancora ai suoi tempi da quella popolazione). Durante il Medioevo, i cristiani ed i musulmani avevano modificato molti templi pagani per motivi religiosi, e che ancora nell'et\u00e0 Moderna le rovine dei monumenti antichi venivano usate come cave di pietra. Sopra e addosso ad esse erano stati costruiti ulteriori edifici ed in generale tali aree venivano utilizzate per i pi\u00f9 diversi scopi, da cimiteri a fortezze: le vicende del Colosseo e del Teatro di Marcello sono particolarmente esemplificative di tutto ci\u00f2.\nA partire dall'Umanesimo e dal suo interesse per il passato classico, si svilupp\u00f2 un collezionismo di antichit\u00e0 greco-romane, dalle opere d'arte agli oggetti di uso comune.In particolare, Flavio Biondo pubblic\u00f2 tre guide documentate e sistematiche alle rovine dell'antica Roma, che gli diedero gran fama. Catherine J. Castner, ad esempio, nell'introduzione alla traduzione inglese della \"Italia illustrata\" di Flavio Biondo da lei curata, scrive che la \"Roma instaurata\" dello storico italiano \"pu\u00f2 essere giustamente definita l'inizio dell'archeologia moderna\".\nTuttavia gli oggetti antichi non erano ancora utilizzati ai fini di una ricostruzione storica, che si basava, invece, quasi esclusivamente sulle fonti scritte, ma erano valutati da un punto vista estetico, o di documentazione solo relativamente ad alcuni temi (ritratti di personaggi celebri, soggetti mitologici).\nNell'epoca umanista visse Ciriaco d'Ancona (o Ciriaco Pizzecolli), considerato internazionalmente il fondatore in senso generale dell'archeologia. Egli fu umanista e viaggiatore e gli stessi suoi contemporanei lo chiamavano \"pater antiquitatis\", cio\u00e8 padre delle antichit\u00e0, per il fatto che la sua ricerca incessante di testimonianze del mondo antico non era dettata da semplice curiosit\u00e0, ma era invece finalizzata a \"riportare in vita\" (come lui stesso diceva) il passato romano e greco. Fu lui il primo a portare testimonianza nel mondo europeo dell'acropoli di Atene, dei geroglifici, delle piramidi egiziane e di molti altri siti archeologici, che incessantemente visitava riportandone schizzi grafici e relazioni scritte. Per questi motivi, Ciriaco d'Ancona \u00e8 ancor oggi detto \"padre dell'archeologia\". Ascoltiamo direttamente dalle sue parole ci\u00f2 che lo animava:\nNel Rinascimento nacquero anche le prime collezioni archeologiche, la principale delle quali furono i Musei Vaticani. Esse costituirono un riferimento per tutti i successivi studiosi. La raccolta vaticana prese inizio dal ritrovamento casuale del Gruppo del Laocoonte in un campo di Roma. In effetti gli oggetti raccolti nelle collezioni per secoli saranno prevalentemente frutto di ritrovamenti casuali.\nIn quest'epoca vennero inoltre pubblicati ampi cataloghi di monumenti ed oggetti antichi illustrati da incisioni su rame. Fra di essi \"L'Antiquit\u00e9 expliqu\u00e9e et repr\u00e9sent\u00e9e en figures\" di Bernard de Montfaucon rimase per un secolo l'opera di riferimento.\nAccanto all'interesse degli antiquari per le antichit\u00e0 classiche, si svilupp\u00f2 durante l'et\u00e0 moderna anche quello per i resti preistorici, ad opera di studiosi come Michele Mercati e Nicolas Mahudel, che iniziarono ad interessarsi alle cosiddette \"pietre di fulmine\" o \"ceraunia\", ovvero gli oggetti di pietra preistorici che venivano man mano rinvenuti casualmente e di cui si faticava a comprendere l'origine. In particolare il secondo propose per la prima volta la successione delle et\u00e0 della pietra, del bronzo e del ferro. Analogamente Bernard de Montfaucon pubblic\u00f2 nel suo \"Les monuments de la monarchie fran\u00e7aise\" riproduzioni di monumenti megalitici accanto a quelle delle rovine classiche e dei monumenti medievali.\nLe scoperte del XVIII secolo.\nNel 1748 iniziarono le prime campagne di scavo regolari, prima ad Ercolano e poi a Pompei, promosse dal neonato Regno delle Due Sicilie. La scoperta di citt\u00e0 quasi intatte, complete degli oggetti della vita quotidiana e addirittura delle sagome dei corpi umani, ebbe eco in tutta Europa.\nAgli scavi di Ercolano aveva dedicato la sua prima opera anche Johann Joachim Winckelmann, spesso ritenuto l'iniziatore degli studi archeologici moderni, il quale successivamente pubblic\u00f2, nel 1764, la sua \"Geschichte der Kunst des Altertums\" (in italiano \"Storia delle arti del disegno presso gli antichi\"), nella quale, in contrapposizione con gli eruditi studi della precedente disciplina \"antiquaria\", le opere d'arte greco-romane vennero inserite nel loro contesto storico e da ci\u00f2 conseguiva una periodizzazione degli stili artistici. L'archeologia, tuttavia, era ancora principalmente finalizzata allo studio della storia dell'arte greco-romana, fortemente influenzata dalle concezioni estetiche neoclassiche, secondo cui le opere di tale periodo rappresentavano il modello della bellezza ideale.\nIn questa fase nacque un nuovo tipo di istituzione per coordinare l'attivit\u00e0 archeologica, l'accademia: principalmente l'Accademia Etrusca di Cortona, l'Accademia Ercolanense e la Pontificia Accademia Romana di Archeologia.\nLe innovazioni del XIX secolo.\nA partire dall'inizio del XIX secolo furono organizzate delle vere spedizioni archeologiche, con Giovanni Battista Belzoni e Karl Richard Lepsius in Egitto dove la scrittura geroglifica era stata decifrata da Jean-Fran\u00e7ois Champollion, con Paul \u00c9mile Botta, Austen Henry Layard e Robert Koldeway in Mesopotamia, con la decifrazione della scrittura cuneiforme ad opera di Georg Friedrich Grotefend, fino alla celeberrima riscoperta di Troia da parte di Heinrich Schliemann nel 1873 e agli scavi di Cnosso di Arthur Evans nel 1900. Si trattava in buona parte ancora di \"sterri\" allo scopo di \"scoprire\" oggetti d'arte o \"curiosit\u00e0\" da esporre nei musei, pi\u00f9 che della raccolta e indagine di testimonianze storiche.\nIn questo periodo si svilupp\u00f2 anche l'archeologia cristiana, legata alla scoperta delle catacombe di Roma e interessata prevalentemente ai fenomeni storico-artistici. Nel 1816 la ricostituzione per volere di papa Pio VII della Pontificia accademia romana di archeologia sanc\u00ec l'uso del termine \"archeologia\" come studio dei monumenti, distinta dallo studio dei testi scritti.\nContemporaneamente, grazie ai sempre maggiori rinvenimenti di utensili in pietra, spesso associati ad ossa di animali od ominidi estinti, entrarono nella loro fase matura anche gli studi sulla preistoria: Christian Thomsen utilizz\u00f2 per l'ordinamento dei materiali del \"Nationalmuseet\" (\"museo nazionale\" danese, fondato nel 1807), la periodizzazione delle et\u00e0 della pietra, del bronzo e del ferro, gi\u00e0 proposta da Nicolas Mahudel, sancendone definitivamente la validit\u00e0.\nGli studi sulle culture preistoriche e protostoriche, che non potevano avvalersi di fonti scritte, ma solo dei dati materiali (\"cultura materiale\"), rivalutarono l'importanza degli oggetti come testimonianze del passato, indipendentemente dalla loro eventuale qualit\u00e0 artistica. L'archeologia assunse dunque, e in particolare nei paesi anglosassoni, un aspetto sempre pi\u00f9 storico-antropologico, al posto dell'iniziale orientamento storico-artistico.\nIn Italia, a partire dalla seconda met\u00e0 del XIX secolo il paletnologo Luigi Pigorini recuperava sistematicamente tutti gli oggetti rinvenuti e curava l'esecuzione dello scavo e l'analisi dei dati che questo forniva. La documentazione del ritrovamento di ciascun oggetto divenne sistematica anche nella prosecuzione degli scavi di Pompei, ad opera di Giuseppe Fiorelli e Amedeo Maiuri.\nCi si cominci\u00f2 infine ad interessare prima alle architetture e quindi ai siti e ai materiali di epoca medioevale, con veri e propri scavi archeologici soprattutto in Gran Bretagna e nei paesi scandinavi, in collegamento con lo sviluppo di un interesse per le origini nazionali, portando alla creazione della disciplina dell'archeologia medioevale. In quest'ambito il generale inglese Augustus Pitt Rivers si dedic\u00f2 tra il 1881 e il 1896 alla ricerca di villaggi e necropoli, registrando in modo estremamente accurato tutti i dati dei ritrovamenti.\nDurante il XIX secolo si svilupparono la stratigrafia e la cronologia relativa. Questi metodi erano nati nell'ambito della geologia e della paleontologia ad opera di studiosi come William Smith, James Hutton e Charles Lyell. Perci\u00f2 l'applicazione della stratigrafia all'archeologia si diffuse a partire dall'archeologia preistorica.Negli anni Trenta e Quaranta dell'Ottocento archeologi come Jacques Boucher de Cr\u00e8vec\u0153ur de Perthes e Christian J\u00fcrgensen Thomsen datarono gli oggetti prodotti dall'uomo sulla base delle ossa di animali estinti ritrovate nello stesso sito o nello stesso strato.Tuttavia, la stratigrafia ottenne risalto e popolarit\u00e0 soprattutto con gli scavi di Hissarlik, il sito dell'antica Troia, condotti da Heinrich Schliemann, Wilhelm D\u00f6rpfeld e Carl Blegen a partire dal 1871. Questi studiosi individuarono ben nove citt\u00e0 distinte, costruite una sopra l'altra, dalla Preistoria all'et\u00e0 Ellenistica.\nA Roma i primi scavi stratigrafici del Foro Romano furono condotti negli anni tra il 1898 e il 1925 da Giacomo Boni, mentre Rodolfo Lanciani documentava la grande quantit\u00e0 di ritrovamenti casuali e di scavi \"di recupero\" che avvenivano parallelamente alle costruzioni per Roma Capitale. Successivamente le esigenze propagandistiche del regime fascista condussero a una ripresa di grandi sterri poco documentati, mentre sulla via dell'indagine stratigrafica proseguivano Nino Lamboglia in Liguria e studiosi di paleontologia e preistoria.\nGli sviluppi del XX secolo.\nNei primi anni del XX secolo l'egittologo William Flinders Petrie svilupp\u00f2 il concetto di seriazione, che permise una datazione precisa degli oggetti ben prima che fossero disponibili i moderni metodi basati sugli isotopi radioattivi, i quali, peraltro, hanno confermato la cronologia indicata da Petrie. Egli fu anche un pioniere nella catalogazione minuziosa dei reperti, anche di quelli tradizionalmente ritenuti poco rilevanti.\nAlois Riegl, appartenente alla \"scuola viennese\", pubblic\u00f2 nel 1901 lo studio sull\"'Industria artistica tardoromana\", nel quale si asseriva la necessit\u00e0 di giudicare l'opera d'arte in rapporto alle concezioni dell'epoca in cui \u00e8 stata realizzata e non in rapporto ad un astratto modello ideale. Questa storicizzazione permise una rivalutazione dell'arte romana rispetto a quella greca e pose le basi per l'allargamento degli studi alle civilt\u00e0 artistiche estranee al mondo classico. \nNegli anni venti del Novecento l'archeologia si professionalizza. Infatti in quest'epoca vengono fondate le prime cattedre di archeologia nelle universit\u00e0 europee ed americane. La necessit\u00e0 di una corretta raccolta dei dati port\u00f2 nel XX secolo alla codificazione del metodo stratigrafico. Il sistema dello \"scavo per quadrati\", fu elaborato dall'archeologo inglese Mortimer Wheeler tra gli anni venti e cinquanta mentre quello \"per grandi aree\" fu descritto da Edward Harris alla fine degli anni settanta.\nLo scavo delle zone cittadine bombardate e distrutte durante la seconda guerra mondiale, in occasione delle ricostruzioni permise di elaborare inoltre gli specifici metodi di indagine dell'archeologia urbana, legata spesso a scavi di emergenza e costretta ad operare quindi con tempi limitati in contesti stratigrafici estremamente complessi. Negli anni sessanta si svilupp\u00f2, in particolare negli Stati Uniti la cosiddetta archeologia processuale o \"nuova archeologia\" (\"processual archaeology\" o \"new archaeology\", soprattutto in ambito preistorico e protostorico), che ambiva a collocare l'archeologia tra le scienze esatte attraverso l'elaborazione di un metodo completamente nuovo, che partisse da ipotesi teoriche sui grandi processi culturali, da verificare quindi attraverso metodi scientifici (lo scavo). Si tendeva a ricollegare l'archeologia all'antropologia, come studio dei fenomeni culturali, staccandola invece dalla storia e dalla ricostruzione storica delle diverse culture umane. Si criticava in modo particolare la tendenza degli archeologi \"tradizionali\" a limitarsi alla pura e semplice raccolta di manufatti e il loro mero inserimento in serie cronologiche e la mancanza di una riflessione metodologica e sugli scopi della disciplina. Il ruolo centrale era riconosciuto ai \"processi culturali\" che costituivano comportamenti umani fondamentali. Nell'attivit\u00e0 archeologica queste premesse teoriche si traducevano in una nuova attenzione rivolta ai modelli di insediamento e di rapporto con l'ambiente.\nLa successiva archeologia post-processuale, sviluppatasi in Gran Bretagna criticava in particolare la possibilit\u00e0 di un'osservazione oggettiva e asettica dei fenomeni culturali e quindi la pretesa di raggiungere una scientificit\u00e0 astratta poco coerente con le specificit\u00e0 della ricerca archeologica.\nNell'archeologia italiana e mediterranea la nuova archeologia ha avuto scarso seguito, anche a causa della mancanza di una prospettiva storica e del meccanicismo dei processi culturali, intesi come inevitabili adattamenti delle culture alle trasformazioni ambientali.\nThor Heyerdahl nel 1947 attravers\u00f2 l'Oceano Pacifico dal Sudamerica alla Polinesia sulla zattera Kon-Tiki. Pu\u00f2 essere considerato il fondatore dell'archeologia sperimentale, che nei paesi anglosassoni \u00e8 diventato uno dei pi\u00f9 importanti ambiti dell'attivit\u00e0 archeologica. Questo ramo dell'archeologia non \u00e8 interessato all'oggetto in s\u00e9, bens\u00ec alle attivit\u00e0 che gli stanno dietro, sia al modo in cui l'oggetto \u00e8 stato prodotto, sia il modo in cui veniva utilizzato. Perci\u00f2 tenta di verificare sperimentalmente, mettendole in pratica, le tecniche costruttive e di fabbricazione antiche, le caratteristiche dei manufatti ed edifici cos\u00ec prodotti, nonch\u00e9 l'uso degli stessi.\nLa seconda met\u00e0 del Novecento vide anche l'ingresso della tecnologia nell'archeologia.\nLa maggiore innovazione \u00e8 stata l'introduzione del metodo di datazione con il radiocarbonio, basata su una teoria sviluppata inizialmente dallo scienziato americano Willard Libby nel 1949. Nonostante i limiti (se confrontato con i metodi successivi \u00e8 impreciso; pu\u00f2 essere utilizzato solo con materiali organici; funziona solo con oggetti degli ultimi 10.000 anni), questa tecnica ha tuttavia portato ad una rivoluzione nell'archeologia e nel contributo che essa pu\u00f2 dare alla storia. In particolare la datazione dei resti organici con gli isotopi dello stronzio ha permesso l'analisi delle migrazioni umane.\nUn altro ambito di applicazione della tecnica alla archeologia \u00e8 stato lo sviluppo della fotografia aerea, che ha permesso l'individuazione di siti archeologici non facilmente rilevabili.\nIl ritrovamento nel 1991 nel ghiacciaio del Similaun del corpo dell'uomo preistorico detto \"\u00d6tzi\" ha aperto un terzo orizzonte, quello della genetica applicata all'archeologia. Le ricerche sul DNA hanno dimostrato che \u00d6tzi appartiene a un aplogruppo K molto raro in Europa che dimostra la provenienza dei suoi antenati dal Vicino Oriente nel neolitico, a seguito della diffusione dell'agricoltura e dell'allevamento. Questo tipo di DNA si \u00e8 conservato fino a oggi in regioni isolate, come Sardegna e Corsica. L'analisi genetica dei resti di uomini preistorici sta chiarendo molti aspetti delle migrazioni preistoriche.\nDescrizione.\nGeneralit\u00e0.\nVenne definita in passato come scienza ausiliaria della storia, adatta a fornire documenti materiali per quei periodi non sufficientemente illuminati dalle fonti scritte. In alcuni paesi, e specialmente negli Stati Uniti d'America \u00e8 stata sempre considerata come una delle quattro branche dell'antropologia (le altre tre essendo l'etnologia, la linguistica e l'antropologia fisica), avente come obiettivo l'acquisizione di conoscenza delle culture umane attraverso lo studio delle loro manifestazioni materiali.\nL'archeologia \u00e8 convenzionalmente suddivisa in discipline a seconda del periodo o della cultura oggetto di studio (ad esempio archeologia classica o archeologia industriale o paletnologia), oppure a seconda di particolari tecniche di indagine (archeologia subacquea o archeologia sperimentale), o di specifiche problematiche (archeologia urbana, archeologia teorica), o ancora sulla base del tipo di materiale esaminato (numismatica o epigrafia). La nozione di scoperta archeologica si \u00e8 evoluta con il progredire dei metodi di indagine: alla ricerca dell'oggetto raro, ma le sue scoperte sono divenute sempre meno dipendenti dal caso o dall'intuizione. I metodi archeologici sono indipendenti dall'epoca dei resti studiati e sono infatti stati applicati anche all'epoca successiva alla rivoluzione industriale (archeologia industriale) e persino come metodo di indagine sulle societ\u00e0 contemporanee (per esempio con l'analisi dei rifiuti urbani).\nLa relazione della ricerca archeologica con l'antropologia culturale (e fisica), ha dato origine a vari approcci, tra essi contraddittori o complementari, secondo i punti di vista dei vari studiosi che si sono succeduti e tuttora si succedono nel dibattito archeo-metodologico e teorico, animato (se non iniziato) a partire dagli anni 1960, per l'esplicitazione di metodi e finalit\u00e0 della ricerca, e per migliorare la capacit\u00e0 dell'archeologia di spiegare e interpretare le societ\u00e0 del passato (e del presente). Tra questi si contano l'archeologia processuale, l'archeologia post-processuale, l'archeologia marxista, la \"Gender Archaeology\", l'archeologia neo-evoluzionista, l'archeologia cognitiva.\nTecniche e metodi di indagine.\nLa principale tecnica di indagine \u00e8 quella dello scavo stratigrafico, che consente di rimuovere strati di terreno rispettando la successione cronologica e di documentare i materiali che vi sono deposti, collocandoli in una precisa sequenza cronologica relativa.\nL'indagine archeologica pu\u00f2 inoltre usufruire oggi di tecniche di rilevamento e di datazione o di analisi scientifiche elaborate da altre discipline.\nL'esame del territorio, sia come ricerca preliminare ad uno scavo, per individuare la presenza di resti archeologici, sia per acquisire dati statistici generali sulla storia del territorio stesso, oltre che della tradizionale ricognizione archeologica di superficie (osservazione diretta) pu\u00f2 avvalersi dell'interpretazione delle fotografie aeree e di prospezioni geofisiche (in particolare magnetometriche o con georadar). I sonar possono essere utilizzati in ambiente subacqueo, mentre sonde fotografiche sono state impiegate per esplorare preliminarmente cavit\u00e0 presenti nel terreno, quali tombe non ancora scavate.\nMetodi di datazione.\nLo studio dei materiali, sia di quelli raccolti nello scavo, sia quelli privi di contesto stratigrafico, ha gli scopi di comprenderne i modi di utilizzo e l'origine e di arrivare a una datazione.\nIl primo modo per datare un oggetto in senso relativo \u00e8 il suo inserimento nella sequenza stratigrafica. Tuttavia per gli oggetti rinvenuti in un momento in cui questa tecnica non era ancora stata elaborata, o comunque fuori contesto, si continua ancora ad utilizzare il confronto formale e stilistico con altri oggetti simili. A questo si aggiunge l'insieme delle tecniche scientifiche oggetto dell'archeometria.\nPer ottenere datazioni assolute possono essere utilizzati il metodo del Carbonio 14 (o radiocarbonio) per i materiali organici (mentre altri metodi di datazione ai radioisotopi, quali quelli del potassio-argo (K-Ar), dell'uranio-torio-piombo e delle tracce di fissione dell'uranio 238, possono servire a datare le rocce e quindi i fossili o i resti di industria litica ad esse associate), la dendrocronologia per il legno, la termoluminescenza e l'archeomagnetismo, per ceramiche, laterizi e terre di fusione.\nPossono aiutare nella datazione relativa di oggetti rinvenuti in uno stesso sito i metodi del FUN test o della racemizzazione degli amminoacidi, per le ossa, e quello dell'idratazione dell'ossidiana o del rapporto tra cationi (in ambienti aridi) per datare la lavorazione dell'ossidiana o della pietra in genere. Presso i ghiacciai un altro metodo \u00e8 quello tramite il conteggio delle \"varve\", un particolare tipo di depositi che registra variazioni annuali nei sedimenti glacio-lacustri.\nDiscipline e indirizzi di studio.\nL'archeozoologia e la paleobotanica indagano i resti faunistici e botanici, allo scopo di ricostruire l'ambiente naturale con il quale gli uomini interagivano.\nL'archeoastronomia fornisce inoltre un supporto all'indagine con lo studio degli allineamenti astronomici e degli orientamenti delle strutture antiche, a volte ricercati per specifici motivi simbolici, soprattutto nel caso di edifici legati al culto.\nLe numerose applicazioni del computer, dall'archiviazione e organizzazione dei dati, alle rappresentazioni cartografiche (GIS), alle ricostruzioni virtuali, con utilizzi sia per la ricerca, sia per la presentazione al pubblico, sono oggetto dell'archeologia computazionale.\nEsiste inoltre l'archeologia musicale che studia i fenomeni musicali dell'et\u00e0 antica.\nL'archeologia sperimentale tenta infine di riprodurre le condizioni antiche nelle quali gli oggetti sono stati prodotti e si sono successivamente modificati, deteriorati e distrutti, allo scopo di sottoporre a prova sperimentale le ipotesi fatte sulla base dei resti rinvenuti.\nOltre alla chimica e alla fisica, per l'elaborazione delle tecniche di analisi gi\u00e0 citate, le indagini archeologiche possono ricevere un utile apporto dalla geologia, per la conoscenza sia delle caratteristiche delle varie pietre da costruzione, delle gemme, dei metalli e leghe metalliche, delle argille, sia dei meccanismi geomorfologici di erosione e di sedimentazione, e ancora per la datazione delle rocce. Un'altra disciplina che fornisce il suo apporto alle indagini archeologiche \u00e8 la paleontologia o paleobiologia, per lo studio dei resti fossili (con la paleozoologia per i fossili animali, la paleobotanica per quelli vegetali, la palinologia per i pollini fossili e l'antracologia per i resti carbonizzati, e infine la paleoantropologia per i resti fossili umani e lo studio dell'evoluzione dell'uomo): nel loro insieme i cambiamenti ambientali e climatici sono studiati dalla paleoecologia. Numerose sono anche le possibili applicazioni dei metodi statistici all'analisi dei dati.\nMolti degli interessi delle discipline bioarcheologiche e archeometriche nel loro insieme costituiscono l'oggetto di studio del metodo interdisciplinare dell'archeologia ambientale.\nHanno inoltre tematiche affini e complementari numerose discipline, quali l'antropologia culturale e l'etnologia (per lo studio delle organizzazioni socio-culturali delle comunit\u00e0 umane, dei loro aspetti comportamentali e simbolici e delle loro relazioni con l'ambiente), la paletnologia (per lo studio delle origini e dei movimenti delle popolazioni), la linguistica storica (per lo studio e la diffusione delle lingue), le ricerche di storia dell'arte e naturalmente della storia."}
{"id": "2837656", "revid": "767487", "url": "https://it.wikipedia.org/wiki?curid=2837656", "title": "The Heart of Edna Leslie", "text": "The Heart of Edna Leslie \u00e8 un cortometraggio muto del 1910 diretto da Sidney Olcott e uscito il 28 settembre 1910. Prodotto dalla Kalem Company, il film fu interpretato da Alice Joyce e da Gene Gauntier, attrice e sceneggiatrice conosciuta all'epoca come \"Kalem Girl\", la \"ragazza della Kalem\".\nTrama.\nUna ragazza americana viene promessa in moglie a un nobile straniero, ma lei si innamora di un compatriota.\nProduzione.\nIl film fu prodotto dalla Kalem Company nel 1910.\nDistribuzione.\nDistribuito dalla General Film Company, il film - un cortometraggio in una bobina - usc\u00ec in sala il 28 settembre 1910."}
{"id": "2837657", "revid": "767487", "url": "https://it.wikipedia.org/wiki?curid=2837657", "title": "The Engineer's Sweetheart", "text": "The Engineer's Sweetheart \u00e8 un cortometraggio muto del 1910 diretto da Sidney Olcott che lo interpreta accanto a Alice Joyce. Prodotto dalla Kalem Company, il film \u00e8 stato distribuito nelle sale il 5 ottobre 1910.\nTrama.\nLa rapina a un treno viene sventata dalla fidanzata di un ingegnere che deve trasportare del denaro da una banca a un'altra\nProduzione.\nIl cortometraggio fu prodotto dalla Kalem Company nel 1910.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale USA il 5 ottobre 1910."}
{"id": "2837658", "revid": "305248", "url": "https://it.wikipedia.org/wiki?curid=2837658", "title": "Interfaccia naturale utente", "text": ""}
{"id": "2837660", "revid": "767487", "url": "https://it.wikipedia.org/wiki?curid=2837660", "title": "A Thief in the Night (film 1913)", "text": "A Thief in the Night \u00e8 un cortometraggio muto del 1913 scritto e diretto da George Terwilliger. Prodotto dalla Kalem Company, fu distribuito nelle sale il 16 luglio 1913.\nTrama.\nUn uomo torna a casa, si sente male e la moglie chiama il medico. Questi, dopo la visita, lascia un farmaco che deve essere dato al malato ogni mezz'ora. La moglie si prepara per la veglia notturna.\nAll'alba, in casa entra un ladro. La donna, al sentirlo, rompe la bottiglietta del farmaco. Non ci sono vicini cui ricorrere, non c'\u00e8 telefono in casa: la donna \u00e8 disperata, poich\u00e9 il marito deve prendere subito la medicina. L'unica \u00e8 ricorrere al ladro. Costui all'inizio crede in una trappola, poi si rende conto della gravit\u00e0 della situazione e accetta di andare a prendere la medicina dal medico.\nQuando si reca dal dottore, viene riconosciuto da un poliziotto che lo segue e lo vuole arrestare. Ma la vita del malato viene salvata dal ladro che ritorna con il farmaco e la moglie, grata, dichiara che il sacco pieno di refurtiva di cui l'uomo \u00e8 in possesso, gli \u00e8 stato dato da lei per ringraziarlo dei suoi servizi.\nProduzione.\nProdotto dalla Kalem Company.\nDistribuzione.\nIl film - un cortometraggio in una bobina - fu distribuito nelle sale statunitensi il 16 luglio 1913 dalla General Film Company."}
{"id": "2837661", "revid": "767487", "url": "https://it.wikipedia.org/wiki?curid=2837661", "title": "A Bolt from the Sky (film 1913)", "text": "A Bolt from the Sky \u00e8 un film del 1913: il nome del regista non viene riportato nei titoli. Interpretato da Alice Joyce e da Tom Moore, il film fu prodotto dalla Kalem Company. Venne distribuito il 21 luglio 1913.\nTrama.\nUn giovane \u00e8 innamorato della figlia di uno scienziato: si reca a casa della fidanzata per parlare con suo padre, ma questi sta osservando dei fenomeni celesti e tratta in malo modo il giovane. Un domestico vede da lontano i due e crede che stiano litigando. Quando lo scienziato viene trovato morto sul prato, il domestico accusa l'ospite che viene arrestato. Ma poi si scopre che l'astronomo \u00e8 rimasto colpito da un frammento di meteorite che gli \u00e8 caduto in testa.\nProduzione.\nIl film fu prodotto dalla Kalem Company nel 1913.\nDistribuzione.\nIl film - un cortometraggio di una bobina - venne distribuito negli USA il 21 luglio 1913."}
{"id": "2837662", "revid": "767487", "url": "https://it.wikipedia.org/wiki?curid=2837662", "title": "Dollars and the Woman", "text": "Dollars and the Woman \u00e8 un film muto del 1920 diretto da George Terwilliger e sceneggiato da Lucien Hubbard. Tratto dal romanzo \"Dollars and Cents\" di Albert Payson Terhune pubblicato a New York nel 1920, il film - prodotto dalla Vitagraph - aveva come interpreti Alice Joyce, Robert Gordon, Crauford Kent, Jessie Stevens. Usc\u00ec nelle sale il 31 maggio 1920.\nTrama.\nDan Hillyer \u00e8 un inventore squattrinato e, avendo bisogno di denaro per commercializzare un suo lavoro nell'Ovest, ricorre alla moglie Madge. Lei, in attesa di un bambino, ritira dalla banca i suoi magri risparmi per darli al marito ma, sulla strada di casa, viene aggredita e derubata. Disperata, si rivolge ad Arthur Carewe, un suo vecchio corteggiatore che le impresta il denaro per finanziare il viaggio di Dan. Durante l'assenza del marito, Madge cade gravemente ammalata ed \u00e8 sempre Arthur ad aiutarla finanziariamente, pagandole anche il ricovero in ospedale.\nAl suo ritorno, Dan - che \u00e8 riuscito a vendere la sua invenzione - viene a sapere della generosit\u00e0 che lui ritiene altamente sospetta di Arthur. Quest'ultimo per\u00f2 gli spiega i sacrifici di Madge e come lui, Dan, si sia sempre comportato egoisticamente con la moglie. Alla fine, la famigliola \u00e8 felicemente riunita.\nProduzione.\nIl film fu prodotto dalla Vitagraph Company of America.\nDistribuzione.\nIl copyright del film, richiesto dalla The Vitagraph Co. of America, fu registrato il 21 aprile 1920 con il numero LP15039.\nDistribuito dalla Vitagraph Specials, usc\u00ec nelle sale cinematografiche statunitensi il 31 maggio 1920.\nNon si conoscono copie ancora esistenti della pellicola che viene considerata presumibilmente perduta."}
{"id": "2837663", "revid": "247222", "url": "https://it.wikipedia.org/wiki?curid=2837663", "title": "L'era delle macchine intelligenti", "text": ""}
{"id": "2837664", "revid": "712828", "url": "https://it.wikipedia.org/wiki?curid=2837664", "title": "Dianoga", "text": ""}
{"id": "2837668", "revid": "767487", "url": "https://it.wikipedia.org/wiki?curid=2837668", "title": "Occhio indiscreto", "text": "Occhio indiscreto \u00e8 un film del 1992 diretto da Howard Franklin, ispirato alla figura del fotografo Arthur Fellig, conosciuto con il nome di Weegee.\nTrama.\nNew York, 1941 Leon Bernstein (\"Bernzy\") \u00e8 un fotografo freelance che, usando la sua macchina fotografica come appendice del suo occhio, \"ferma\", principalmente di notte, tutto ci\u00f2 che secondo lui rappresenta la \"vita vera\": omicidi, incidenti, incendi, giovani militari che baciano le proprie fidanzate prima della partenza per la guerra, delinquenti, lavoratori notturni, personalit\u00e0 importanti, poliziotti e attori con il desiderio di riunire e pubblicare i suoi migliori scatti in un libro.\nEgli \u00e8 totalmente dedito al suo lavoro tanto da avere dotato di una vera e propria camera oscura il bagagliaio della sua automobile, sul quale monta anche una radio collegata a quella della polizia, che gli permette di arrivare velocemente, prima dei suoi concorrenti e spesso prima degli stessi poliziotti, sui luoghi dove avvengono gli avvenimenti che saranno riportati nella cronaca dei quotidiani del giorno successivo, non possedendo, stretto tra il suo lavoro ed il suo sogno, una vita privata.\nUna sera viene invitato in un famoso night club da Kay Levitz, vedova di Lou, un uomo d'affari, forse colluso con la mafia, padrone del locale che ora lei gestisce come unica proprietaria, la quale gli domanda un favore: raccogliere notizie, con l'aiuto delle sue conoscenze, su un certo Emilio Portofino, un losco personaggio che pare, in forza di precedenti accordi con il marito, accampi diritti sul locale. Egli acconsente, contravvenendo alla sua regola di non farsi mai coinvolgere negli avvenimenti, affascinato dalla bellezza della donna e dal fatto che lei sembra stranamente conoscere il suo desiderio di pubblicare un libro, in mattinata rifiutato dall'ennesimo editore, non chiedendo denaro ma ponendo come condizione che Danny, il giovane ma gi\u00e0 \"esperto\" portiere del locale, la prossima volta lo faccia entrare dall'ingresso principale.\nBernzy inizia a muoversi ma, recatosi nel palazzo dove Portofino abita, lo trova morto e, dopo avere scattato le foto, chiama la polizia ma inaspettatamente giungono gli agenti dell'FBI che, dopo averlo portato alla loro sede, gli sequestrano le lastre e lo interrogano a lungo su quanto egli sappia sul personaggio appena deceduto e nella stanza, ad ascoltare la sua deposizione, si trova, oltre all'Ispettore Conklin, una persona, Thatcher White, che, pur senza parlare, sembra essere molto interessato a quanto il fotografo conosce.\nAppena rilasciato viene caricato su una macchina e portato a casa di Frank Farinelli, un boss della mafia che, con una certa \"irruenza\", intende sapere la ragione per la quale \u00e8 stata chiamato l'FBI e non la polizia (informazione ottenuta dal suo collaboratore Sal Minetto ed suoi i rapporti con Portofino; egli nasconde la verit\u00e0 e viene lasciato andare sia con le scuse sia con la \"raccomandazione\" di non dire nulla a proposito del morto.\nTornato al locale Bernzy racconta a Kay le sue disavventure, venendo a conoscenza che Spoleto, boss rivale di Farinelli, intende subentrare a Portofino come socio del suo locale; a dispetto di quanto \u00e8 accaduto e cosciente del pericolo che rappresenta questa informazione, egli continua ad informarsi e, introdottosi con uno stratagemma nell'ufficio di Conklin, scopre nel fascicolo di Portofino la scritta \"benzina nera\" ma nessuno sembra sapere di cosa si tratti. Messosi sulle tracce di Spoleto Bernzy riesce a fotografarlo in compagnia di Sal e di Tatcher, scoprendo inoltre che la benzina nera altro non \u00e8 che il nome in codice dei \"buoni benzina\", preziosissimi per via del razionamento imposto a causa della guerra.\nEntrato in possesso di queste notizie Bernzy si reca a casa di Sal e, ricattandolo con la foto che lo ritrae con Spoleto, scopre che il traffico dei buoni benzina legava il marito di Kay a Portofino, ed una volto morto questi a Spoleto, e quest'ultimo a Tatcher White, funzionario governativo, portando alla luce un vasto giro di corruzione e di speculazione ai danni dello Stato e delle truppe al fronte. Le informazioni fornite da Sal gli permettono inoltre di scoprire che Spoleto sta progettando, con il suo aiuto, di eliminare tutta la famiglia di Farinelli; Bernzy promette a Sal di tacere ma in cambio vuole conoscere il luogo e l'ora dove si svolger\u00e0 la strage per scattare le fotografie non \"dopo\" ma \"durante\" lo svolgersi dei fatti.\nIl giorno dopo Bernzy si reca da Kay ma la trova in compagnia di Spoleto, il quale la mette in guardia dall'opporsi al suo ingresso come socio nel locale, e, dopo avere avuto conferma dalla donna che non era a conoscenza delle attivit\u00e0 dell'ex marito, torna a casa dove trova Arthur Nabler, uno sceneggiatore suo amico, che, aperta la lettera a lui indirizzata \"in caso di sua morte\" comprende ci\u00f2 che Bernzy intende fare e, dopo avergli espresso i suoi dubbi sia su questa azione sia sulla \"natura\" della donna, suscitando l'ira dell'amico, ormai teneramente innamorato di lei, lo assicura che comunque lo accontenter\u00e0, consegnando alla stampa, in caso di morte del fotografo, la foto di Tatcher con Spoleto.\nLa sera dell'annunciata strage Bernzy non riceve la telefonata di Sal e, dopo averlo chiamato a casa, scopre che \u00e8 stato appena ucciso e, prima di fuggire sentendo qualcuno che bussa alla sua porta, riesce a conoscere, chiamando uno alla volta i ristoranti di Little Italy, il locale dove la famiglia di Farinelli si sta riunendo; egli corre sul luogo e, dopo avere dato una mancia al garzone del ristorante, si nasconde in un ripostiglio assistendo alla sparatoria dove trovano la morte Farinelli e tutti i suoi affiliati, riuscendo a fotografare la scena e, con un autoscatto, a fotografare anche se stesso, fuggendo immediatamente all'arrivo della polizia.\nAssolto il suo compito Bernzy corre da Arthur e riesce a consegnargli i negativi delle foto prima di essere arrestato, nonostante sia stato ferito nella sparatoria e perda sangue, e portato, a dispetto delle sue condizioni, nell'ufficio dell'FBI per comunicare quanto sa dell'accaduto ma poco dopo entra nella stanza il Capo della Polizia con in mano i quotidiani appena usciti che riportano in prima pagina sia le sue fotografie sia il giro di corruzione relativo ai buoni benzina ed ordina che venga condotto in ospedale.\nIl giorno dopo Kay si reca a trovarlo e lo ringrazia per averla \"liberata\" dal giogo di Spoleto ma Bernzy aveva capito che lei aveva riferito al boss tutto quanto egli aveva saputo in cambio del controllo del locale, con la promessa, evidentemente disattesa, che non lo avrebbe ucciso. La donna ammette tutto, confermando in questo modo quanto Arthur gli aveva riferito di lei, avvertendolo di non fidarsi, e confessandogli che lo ha usato; egli \u00e8 deluso e ferito ed in lacrime dice a Kay che per lei avrebbe rinunciato anche alle foto ma la donna esce dalla stanza senza rimorso dicendo: 'non odiarmi troppo', avendo ottenuto ci\u00f2 che voleva da lui. (?)\nAll'uscita dall'ospedale Bernzy \u00e8 acclamato come un eroe e nel frattempo Arthur \u00e8 riuscito anche a trovare anche un editore per il suo libro ed, anche se questa notizia non lo ripaga della sofferenza appena patita, pensa gi\u00e0 a scrivere la prefazione della pubblicazione che si chiamer\u00e0 \"Occhio indiscreto\"."}
{"id": "2837669", "revid": "1649409", "url": "https://it.wikipedia.org/wiki?curid=2837669", "title": "Diocesi di San Leone", "text": "La diocesi di San Leone (in latino: \"Dioecesis Sancti Leonis\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva la cittadina di San Leone, in localit\u00e0 Gallopp\u00e0, nell'odierno territorio di Scandale, in provincia di Crotone, ed alcuni casali nella regione circostante.\nCattedrale diocesana era la chiesa di San Leone, dedicata al santo vescovo di Catania, Leone il taumaturgo, patrono della diocesi.\nOggi del paese e della cattedrale non resta pi\u00f9 nulla.\nStoria.\nLa diocesi di San Leone non compare in nessuna \"Notitia Episcopatuum\" del patriarcato di Costantinopoli e nemmeno nella bolla di papa Lucio III del 1183 all'arcivescovo di Santa Severina, Meleto, nella quale il pontefice conferma al metropolita tutti i suoi privilegi e ne menziona le suffraganee. \u00c8 inoltre assente nel \"Provinciale Vetus\" di Albino, databile al 1190 circa.\nIl primo vescovo documentato \u00e8 un anonimo, che prese parte al concilio Lateranense IV del 1215. La diocesi perci\u00f2 \u00e8 stata eretta in una data imprecisata tra il 1190 ed il 1215, probabilmente durante il pontificato del metropolita severinate Bartolomeo I (1195-1205). Nella diocesi, suffraganea dell'arcidiocesi di Santa Severina, era predominante il rito greco, documentato ancora nel Trecento.\nIl primo nome di vescovo certo \u00e8 Filippo, menzionato in una carta del gennaio 1223; \u00e8 forse lo stesso presule che firm\u00f2 gli atti del concilio Lateranense IV. Dopo di lui, per oltre un secolo, non sono noti altri nomi fino a Giovanni, menzionato in un diploma dell'8 luglio 1322, assieme ad altri nove vescovi, con il quale concedeva indulgenze alla chiesa di San Giovanni di Repolano. Tra Filippo e Giovanni i diplomi antichi menzionano un altro vescovo, tra il 1274 ed il 1280, il cui nome per\u00f2 \u00e8 sconosciuto.\nLa povert\u00e0 della mensa vescovile indusse papa Innocenzo VI ad esentare il vescovo Geminiano dal versare alla Santa Sede la tassa dovuta. Nella prima met\u00e0 del Quattrocento, a causa di guerre e disordini locali, la diocesi si spopol\u00f2 e le strutture ecclesiastiche, comprese la cattedrale e l'episcopio, caddero in rovina. Papa Niccol\u00f2 V cerc\u00f2 in due occasioni, nel 1449 e nel 1452, di sopprimere la diocesi, ma la cosa non and\u00f2 in porto. Il titolo vescovile continu\u00f2 cos\u00ec ad essere assegnato, bench\u00e9 non ci fosse nulla da governare e i vescovi eletti risiedevano altrove.\nL'ultimo vescovo di San Leone fu il portoghese Alvaro Magelanes, che mor\u00ec l'anno successivo a quello della nomina. Nel maggio del 1566, papa Pio V affid\u00f2 l'amministrazione della diocesi al neoeletto metropolita di Santa Severina, Giulio Antonio Santori. Il vescovo di Umbriatico, Pietro Bordone, fu incaricato di visitare la diocesi, di certificare le rovine e l'abbandono del casale e della chiesa di San Leone, e di fare rapporto a Roma.\nLa diocesi fu soppressa il 7 novembre 1571 per l'insufficienza delle rendite, per la desolazione e lo spopolamento del territorio, ed incorporata nell'arcidiocesi di Santa Severina. Per espressa volont\u00e0 di Pio V, sul luogo dell'antica cattedrale venne innalzata una croce, mentre una cappella dedicata a San Leone fu edificata all'interno della cattedrale di Santa Severina, a ricordo della soppressa diocesi.\nIl 26 agosto 1572 l'arcivescovo Giulio Antonio Santori prese reale possesso di ci\u00f2 che restava della diocesi di San Leone tramite il suo procuratore e vicario generale, il sacerdote Antonio Grignetto; questi si rec\u00f2 con una decina di testimoni sul posto dove c'era l'episcopio, in abbandono ed ormai ridotto ad un cumulo di macerie, per assumere a nome del suo arcivescovo i diritti sulle propriet\u00e0 della mensa vescovile di San Leone, ridotta ad una sola gabella, denominata la \"manca del vescovo\".\nDal 1968 San Leone \u00e8 annoverata tra le sedi vescovili titolari della Chiesa cattolica; dal 10 luglio 2015 il vescovo titolare \u00e8 George Bugeja, O.F.M., vicario apostolico di Tripoli ed amministratore apostolico del vicariato apostolico di Bengasi."}
{"id": "2837670", "revid": "92723", "url": "https://it.wikipedia.org/wiki?curid=2837670", "title": "Eberardo della Marca", "text": ""}
{"id": "2837671", "revid": "123458796", "url": "https://it.wikipedia.org/wiki?curid=2837671", "title": "L'anima e il suo destino", "text": "L'anima e il suo destino \u00e8 un libro di Vito Mancuso.\nContenuti.\nCon la prefazione del cardinale Carlo Maria Martini, Mancuso studia il concetto di anima alla luce del quesito se vi sia un'esistenza dopo la morte.\nIl libro ha superato le 120.000 copie vendute (a maggio 2008), ed \u00e8 diventato un dibattuto caso editoriale e culturale.\nCarattere distintivo dell'opera \u00e8 l'analisi del problema teologico esteso anche alla coscienza laica cio\u00e8 \u00abquella parte della coscienza, presente in ogni uomo, credente o non credente, che cerca la verit\u00e0 per se stessa e non per appartenere a un'istituzione; quella parte della coscienza che vuole aderire alla verit\u00e0, ma vuole farlo senza alcuna forzatura ideologica, di nessun tipo, e se accetta una cosa, lo fa perch\u00e9 ne \u00e8 profondamente convinta, e non perch\u00e9 l'abbia detto uno dei numerosi papi, o uno degli altrettanti numerosi antipapi della cultura laicista\u00bb\nUn obiettivo molto impegnativo \u00e8 sottinteso nell'opera di Mancuso poich\u00e9 si mira alla fondazione di una nuova teologia che non escluda la critica filosofica e i risultati della scienza e che valga per credenti e non credenti.\nNel cosmo la parola di Dio.\nPer Mancuso la scienza ci permette di leggere nel cosmo la parola di Dio cos\u00ec come si fa con le Sacre Scritture poich\u00e9 \u00abil mondo \u00e8 uno solo e com'\u00e8 fatto lo sappiamo solo grazie alla scienza. Ne viene che lo studio dei problemi della scienza [...] si impone a chiunque voglia fare teologia\u00bb.\nLa scienza ci ha dimostrato che nell'universo esiste un Principio ordinatore, quello che gli antichi chiamavano Logos, che si esprime attraverso delle formazioni sempre pi\u00f9 complesse. Nella natura cio\u00e8 esiste un'energia ordinatrice che dalla materia inorganica che procede verso quella organica sino all'avvento di esseri intelligenti e dotati di morale.\nIl discorso della scienza conferma il messaggio evangelico poich\u00e9 quell'essenziale energia alla base dello sviluppo dell'essere \u00e8 la \"relazione\" capace di un'armoniosa sintesi degli opposti che impedisce la dissoluzione caotica dell'universo dove Mancuso vede \u00abl'Inferno [che] \u00e8 il massimo del disordine\u00bb,e il Diavolo che ne \u00ab\u00e8 la personificazione\u00bb.\nL'anima come energia naturale.\nL'anima \u00e8 quindi una formazione naturale presente fin dall'inizio nella materia inerte che arriva alla sua piena e completa essenza nell'uomo acquistando sempre pi\u00f9 \u00abordine e informazione\u00bb.\nE se il Logos \u00e8 relazione, allora l'espressione pi\u00f9 alta di questa ordinata relazione \u00e8 l'amore che accorda tra loro gli esseri. Quando questo amore si tramuta in un continuo operare per il bene e la giustizia realizzando l'ordine del Logos, allora si produce tanta energia da sopravvivere al corpo come anima, puro spirito esente da ogni residuo materiale.\nLa salvezza per tutti.\nMancuso crede che non sussista il problema della dannazione eterna per i peccatori: egli recupera l'antica dottrina dell'apocatastasi riprendendo cos\u00ec il pensiero di Origene. secondo il quale alla fine dei tempi avverr\u00e0 la redenzione universale e tutte le creature saranno reintegrate nella pienezza del divino, compresi Satana e la morte: in tal senso, dunque, le pene infernali, per quanto lunghe, avrebbero un carattere non definitivo ma purificatorio."}
{"id": "2837685", "revid": "709406", "url": "https://it.wikipedia.org/wiki?curid=2837685", "title": "Ha Ha", "text": ""}
{"id": "2837687", "revid": "125659653", "url": "https://it.wikipedia.org/wiki?curid=2837687", "title": "Bartolomeo di Simeri", "text": "Biografia.\nEgli ancor molto giovane si diede al romitaggio, seguendo prima l'eremita Cirillo e poi installandosi in solitudine sul Trigono (di qui l'appellativo attribuitogli), uno dei monti della Sila. Dopo alcuni anni di solitudine, la sua fama di santit\u00e0 si diffuse e fu convinto a tornare nel mondo civile per realizzare un'importante opera: la erezione di un monastero, detto poi del \"Patirion\", ed una chiesa, intitolata a Santa Maria Odigitria, in una localit\u00e0 fra i paesi calabri di Rossano e Corigliano. In questo sforzo fu sostenuto da Cristodulo, dignitario (\"admiratus\") del re normanno Ruggero II di Sicilia, e dalla madre di quest'ultimo, Adelasia del Vasto. Con la fondazione di questo convento, del quale divenne abate, . Venuto in conflitto con l'arcivescovo di Rossano, , che intendeva imporre la propria autorit\u00e0 sul convento, nel 1105 Bartolomeo si rec\u00f2 a Roma ove ottenne da papa Pasquale II l'autonomia del convento, che da allora sarebbe dipeso direttamente dalla Santa Sede. Recatosi a Costantinopoli per trovare arredi e immagini che potessero abbellire la chiesa del convento, fu ricevuto con tutti gli onori dall'imperatore Alessio I Comneno e dall'imperatrice consorte Irene, dai quali ricevette numerosi doni. Mentre si trovava nella capitale bizantina a Bartolomeo fu richiesto di recarsi sul Monte Athos per ripristinare la disciplina nel Monastero di San Basilio il Grande, cosa che egli fece con successo.\nL'invidia per i suoi successi spinse alcuni detrattori ad accusarlo di aver arricchito i propri parenti con donazioni destinate al monastero da lui fondato. Portato a Messina, fu processato e condannato al rogo. Narrano gli agiografi che gli fu consentito, prima dell'esecuzione, di celebrare ancora una volta la S. Messa dinnanzi alla corte. Durante la Consacrazione una colonna di fuoco che si innalz\u00f2 dinnanzi a lui fino al cielo avrebbe convinto gli astanti, tra i quali lo stesso re Ruggero, che Bartolomeo era innocente della accuse mossegli, e a chiedergli perdono. Per volere di Ruggero II, Bartolomeo predispose dal 1121 la fondazione dell'archimandritato del Santissimo Salvatore, che fu completato nel 1132 dal suo successore Luca, mentre egli rientr\u00f2 gi\u00e0 nel 1128 nel suo monastero calabro ove mor\u00ec il 19 agosto 1130.\nPossediamo una prezioso \"bios\" greco di Bartolomeo da Simeri, contenuto nel \"Codex Messanensis Graecus 29\", che costituisce il secondo volume di un grande menologio scritto agli inizi del XIV secolo per uso del monastero di San Salvatore di Messina. L'autore del \"bios\" \u00e8 probabilmente un monaco greco discepolo di Bartolomeo, il quale ha composto verosimilmente l'opera nel ventennio successivo (prima del 1149) la morte del santo\u00abL\u2019editio princeps del \"b\u00ecos\" (BHG 235), a cura del bollandista Jean Stiltinck (Joannes Stiltingus) [si trova] in \"AA. SS.\" \"Sept.\", VIII, \"Appendix ad diem XIX Augusti\", Antverpiae, 1762, pp.\u00a0801\u2013826, esattamente p.\u00a0823C, cap. IV, par. 32 (...). Il \"b\u00ecos\" era in precedenza apparso, nella traduzione latina del gesuita mazarese Agostino Fiorito, nel secondo tomo, pp.\u00a0136\u2013144, delle monumentali \"Vitae Sanctorum Siculorum\" raccolte dal dotto gesuita siracusano Ottavio Gaetani e pubblicate postume a Palermo, nel 1657 apud Cirillos, a cura del gesuita palermitano Pietro Salerno.\u00bb"}
{"id": "2837689", "revid": "124545019", "url": "https://it.wikipedia.org/wiki?curid=2837689", "title": "Luis Tosar", "text": "Biografia.\nDopo una lunga carriera nel campo dei cortometraggi, si rende noto con \"I luned\u00ec al sole\" (2002) e \"Ti do i miei occhi\" (2003) per i quali vince rispettivamente due premi Goya come miglior attore non protagonista e come miglior attore protagonista.\nNel 2006 approda a Hollywood interpretando Arcangel de Jesus Montoya, il capo di un'organizzazione criminale combattuta dai protagonisti di \"Miami Vice\", il remake dell'omonimo telefilm degli anni '80 interpretato da Jamie Foxx e Colin Farrell, per la regia di Michael Mann. Nel 2010 vince il suo terzo premio Goya, come miglior attore, per la sua interpretazione in \"Cella 211\". Nel 2015 affianca Pen\u00e9lope Cruz nel film \"Ma ma - Tutto andr\u00e0 bene\".\nDoppiatori italiani.\nNelle versioni in italiano delle opere in cui ha recitato, Luis Tosar \u00e8 stato doppiato da:"}
{"id": "2837690", "revid": "287204", "url": "https://it.wikipedia.org/wiki?curid=2837690", "title": "Paolino Bigazzini", "text": "Biografia.\nPaolino Bigazzini nacque a Perugia nella prima met\u00e0 del XIII secolo dalla nobile famiglia dei Bigazzini. Si fece monaco nel monastero dei santi Marco e Lucia del Sambuco, feudo di famiglia, fondato intorno al 1260 nel territorio di Perugia, non lontano dal castello di Coccorano, distante da Fabriano circa 40\u00a0km. Fu di esempio alla comunit\u00e0 per l'austerit\u00e0 e la semplicit\u00e0 della vita.\nFu uno dei primi discepoli di Silvestro Guzzolini abate, e raggiunse in breve un alto grado di perfezione monastica. Alla morte di Silvestro, Paolino sent\u00ec suonare a distesa la campana maggiore dell'eremo di Fabriano. Amante dell'osservanza regolare e della disciplina monastica, il 26 novembre 1267, rapito in estasi mentre si trovava nel monastero, avrebbe ricevuto da Dio la rivelazione che l'anima del santo fondatore se ne volava in cielo. Prova della sua santit\u00e0 sarebbero stati i numerosi prodigi compiuti in vita e dopo la morte, avvenuta il 4 maggio del 1280 circa.\nFu sepolto nella chiesa del monastero di Sambuco, poi fu trasferito nella chiesa di Santa Maria Nuova di Perugia. Il suo culto, assai diffuso a Perugia e dintorni, \u00e8 testimoniato fin dal XIV secolo.\nAgiografia.\nDalle \"Cronache Silvestrine\" di Sebastiano Fabrini:"}
{"id": "2837693", "revid": "30491411", "url": "https://it.wikipedia.org/wiki?curid=2837693", "title": "Gastriti", "text": ""}
{"id": "2837694", "revid": "30491415", "url": "https://it.wikipedia.org/wiki?curid=2837694", "title": "Gastroduodeniti", "text": ""}
{"id": "2837695", "revid": "1305772", "url": "https://it.wikipedia.org/wiki?curid=2837695", "title": "Episodi de Il giudice Mastrangelo (prima stagione)", "text": "La prima stagione della serie televisiva Il giudice Mastrangelo and\u00f2 in onda in prima visione su Canale 5 tra il 2005 e il 2006."}
{"id": "2837696", "revid": "30491483", "url": "https://it.wikipedia.org/wiki?curid=2837696", "title": "Effetto TENS", "text": ""}
{"id": "2837705", "revid": "709565", "url": "https://it.wikipedia.org/wiki?curid=2837705", "title": "Episodi de Il giudice Mastrangelo (seconda stagione)", "text": "La seconda stagione della serie televisiva Il giudice Mastrangelo, dal titolo Il giudice Mastrangelo 2, and\u00f2 in onda in prima visione su Canale 5 nel 2007, con la regia di Enrico Oldoini. Fra i protagonisti Diego Abatantuono, Amanda Sandrelli, Antonio Catania, Vittoria Piancastelli, e le new entry Alessia Marcuzzi e Fabio Fulco.\n\"Ombre sulla procura\".\nMentre fervono i preparativi per il matrimonio fra Diego Mastrangelo (Diego Abatantuono) e Federica Denza (Amanda Sandrelli), una disgrazia sconvolge la procura di Lecce: il procuratore Di Cesare (Luigi Maria Burruano), \u00e8 stato assassinato. Oltre al complicato caso da risolvere, per Mastrangelo c'\u00e8 anche la venuta da Milano del nuovo sostituto procuratore Claudia Nicolai (Alessia Marcuzzi), una sua vecchia conoscenza, che incriner\u00e0 e non poco gli equilibri della sua relazione con Federica.\n\"Belle maniere con delitto\".\nDopo il mancato matrimonio con Federica e la partenza di quest'ultima per gli Stati Uniti, Mastrangelo si butta a capofitto sul lavoro, ma il caso con cui ha a che fare, la morte di un facoltoso giovane sulla spiaggia, riguarda molto da vicino il cognato Gerardo (Dino Abbrescia), che viene accusato di omicidio. Intanto arriva il nuovo commissario che sostituisce il commissario Denza: \u00e8 il commissario Passani (Fabio Fulco), il marito di Claudia.\n\"La settimana santa\".\nDurante le tradizionali celebrazioni della Settimana Santa il rapimento di un noto chirurgo, il dottor Coviello, e un caso di omicidio richiamano prontamente in azione Mastrangelo. Le indagini si riveleranno pi\u00f9 complesse del previsto, ma grazie alla dottoressa Nicolai sar\u00e0 disvelato il misterioso intreccio che lega gli eventi."}
{"id": "2837720", "revid": "6923", "url": "https://it.wikipedia.org/wiki?curid=2837720", "title": "Condemnation", "text": "Condemnation \u00e8 un singolo del gruppo musicale britannico Depeche Mode, pubblicato il 13 settembre 1993 come terzo estratto dall'ottavo album in studio \"Songs of Faith and Devotion\".\nVideo musicale.\nIl video che accompagna l'uscita del singolo, \u00e8 stato diretto da Anton Corbijn."}
{"id": "2837723", "revid": "287204", "url": "https://it.wikipedia.org/wiki?curid=2837723", "title": "The Sun (gruppo musicale)", "text": ""}
{"id": "2837733", "revid": "399", "url": "https://it.wikipedia.org/wiki?curid=2837733", "title": "Nemetschek AG", "text": ""}
{"id": "2837736", "revid": "1934238", "url": "https://it.wikipedia.org/wiki?curid=2837736", "title": "International Shooting Sport Federation", "text": "L'International Shooting Sport Federation o pi\u00f9 semplicemente ISSF (\"Federazione Internazionale Sport del tiro\") \u00e8 la federazione mondiale del tiro, sia tiro a segno che tiro a volo. Attualmente ha sede a Monaco di Baviera ed \u00e8 affiliata al CIO."}
{"id": "2837738", "revid": "483293", "url": "https://it.wikipedia.org/wiki?curid=2837738", "title": "ISSF", "text": ""}
{"id": "2837740", "revid": "399", "url": "https://it.wikipedia.org/wiki?curid=2837740", "title": "Steinberg Media Technologies GmbH", "text": ""}
{"id": "2837741", "revid": "399", "url": "https://it.wikipedia.org/wiki?curid=2837741", "title": "Piriform Ltd.", "text": ""}
{"id": "2837742", "revid": "399", "url": "https://it.wikipedia.org/wiki?curid=2837742", "title": "Pupa (cosmetici)", "text": ""}
{"id": "2837749", "revid": "399", "url": "https://it.wikipedia.org/wiki?curid=2837749", "title": "Vox (amplificatori)", "text": ""}
{"id": "2837750", "revid": "399", "url": "https://it.wikipedia.org/wiki?curid=2837750", "title": "ESP (strumenti musicali)", "text": ""}
{"id": "2837755", "revid": "399", "url": "https://it.wikipedia.org/wiki?curid=2837755", "title": "Hearst, Haggin, Tevis and Co.", "text": ""}
{"id": "2837757", "revid": "399", "url": "https://it.wikipedia.org/wiki?curid=2837757", "title": "Martin (chitarre)", "text": ""}
{"id": "2837759", "revid": "399", "url": "https://it.wikipedia.org/wiki?curid=2837759", "title": "Levi Strauss &amp; Co.", "text": ""}
{"id": "2837760", "revid": "399", "url": "https://it.wikipedia.org/wiki?curid=2837760", "title": "Landry's Restaurants Inc", "text": ""}
{"id": "2837762", "revid": "945903", "url": "https://it.wikipedia.org/wiki?curid=2837762", "title": "Reaching Fourth", "text": "Reaching Fourth \u00e8 il secondo album da leader del pianista jazz McCoy Tyner, pubblicato nel febbraio del 1963 . Vede la partecipazione di Henry Grimes e Roy Haynes (l'album infatti \u00e8 a nome \"McCoy Tyner Trio with Roy Haynes and Henry Grimes\"). I brani 1 e 4 sono composizioni dello stesso Tyner."}
{"id": "2837765", "revid": "1240990", "url": "https://it.wikipedia.org/wiki?curid=2837765", "title": "Subway (ristorante)", "text": ""}
{"id": "2837767", "revid": "1229014", "url": "https://it.wikipedia.org/wiki?curid=2837767", "title": "Wrangler (abbigliamento)", "text": ""}
{"id": "2837769", "revid": "767487", "url": "https://it.wikipedia.org/wiki?curid=2837769", "title": "Gli incensurati", "text": "Gli incensurati \u00e8 un film del 1961, diretto dal regista Francesco Giaculli.\nTrama.\nUn padre di famiglia si arrangia come pu\u00f2 per esaudire i capricci della moglie e della figlia. Il fidanzato di quest'ultima, un tassista, carica due rapinatori che moriranno lasciando un ingente bottino in casa del futuro suocero. Questi lo consegna alla polizia."}
{"id": "2837770", "revid": "399", "url": "https://it.wikipedia.org/wiki?curid=2837770", "title": "Ingenieur B\u00fcro Stengel GmbH", "text": ""}
{"id": "2837771", "revid": "399", "url": "https://it.wikipedia.org/wiki?curid=2837771", "title": "Tempo (marca)", "text": ""}
{"id": "2837773", "revid": "174925", "url": "https://it.wikipedia.org/wiki?curid=2837773", "title": "Druse", "text": ""}
{"id": "2837776", "revid": "1745361", "url": "https://it.wikipedia.org/wiki?curid=2837776", "title": "Fasmofobia", "text": "La fasmofobia \u00e8 definita come la paura dei fantasmi (da non confondere con spettrofobia o eisoptrofobia).\nEssa \u00e8 una fobia persistente in alcuni individui che, specialmente nelle ore notturne, trovano difficolt\u00e0 ad addormentarsi. La paura \u00e8 di vedere le anime di persone defunte. \u00c8 pi\u00f9 comune nei bambini\nTalvolta i soggetti affetti da fasmofobia soffrono anche di insonnia."}
{"id": "2837779", "revid": "599013", "url": "https://it.wikipedia.org/wiki?curid=2837779", "title": "Drusa", "text": ""}
{"id": "2837780", "revid": "767487", "url": "https://it.wikipedia.org/wiki?curid=2837780", "title": "Agust\u00edn Barboza", "text": "Biografia.\nFiglio di Alberto Barboza e di Pabla Rojas., inizi\u00f2 la sua carriera artistica cantando e suonando la chitarra in alcune manifestazioni locali.\nNel 1929 si trasfer\u00ec a Buenos Aires, diventando marinaio; conobbe poi Basilio Melgarejo Molinas (soprannominato \"Melga\") con cui form\u00f2 un duo, divenuto in breve tempo il trio \"Melgarejo-Barboza-Feli\u00fa\".\nNella capitale argentina entr\u00f2 in contatto con altri musicisti (tra cui Samuel Aguayo, Emilio Bobadilla C\u00e1ceres e Diosnel Chase), con cui form\u00f2 un gruppo di lavoro; entr\u00f2 poi come solista nelle orchestre di Francisco Alvarenga, Juan Escobar e Juli\u00e1n Alarc\u00f3n.\nNel 1933 conobbe Jos\u00e9 Asunci\u00f3n Flores, e l'anno successivo incise \"\u00d1asaindype\" (scritta da Flores basandosi su un poema di F\u00e9lix Fern\u00e1ndez Galeano), che fu la prima \"guarania\" incisa su disco.\nContinu\u00f2 ad incidere per tutto il decennio, facendo parte dell\"'Orquesta Ortiz Guerrero\", diretta da Flores; torn\u00f2 in Paraguay nel 1943, e partecip\u00f2 il 15 agosto ai festeggiamenti per la fondazione di Asunci\u00f3n.\nDopo aver formato un trio con Felix Perez Cardozo ed Eulogio Cardozo, si trasfer\u00ec per qualche tempo in Brasile, per poi spostarsi in Messico nel 1947: qui entr\u00f2 a far parte dei Los Guaire\u00f1os (gruppo paraguayano formato da Digno Garcia, Humberto Barua e Luis Alberto del Paran\u00e0), e quando nel 1954 Humberto Barua lasci\u00f2 il gruppo, cambiarono la denominazione in Los Tres Paraguayos (o Trio Los Paraguayos).\nRaggiunta rapidamente la popolarit\u00e0 in America latina, ottennero un contratto discografico con l'etichetta olandese Philips, che provvide a lanciarli in tutta Europa, ottenendo il successo in particolare in Belgio, Paesi Bassi, Francia ed Italia.\nIl gruppo, basato su un recupero della musica tradizionale sudamericana, arrangiata con sonorit\u00e0 basate su un particolare strumento, l'arpa paraguaya, proponeva sia canzoni di propria composizione sia brani popolari come \"El condor pasa\" e \"Galopera\" o di altri autori latinoamericani come \"Malague\u00f1a\" e \"Maria Dolores\".\nNel 1957 venne proposto al gruppo un tour mondiale da effettuarsi con P\u00e9rez Prado: Garcia e Barboza erano contrari, e Luis Alberto del Paran\u00e0 decise di effettuarlo ugualmente con altri musicisti. A seguito di questa decisione il complesso si sciolse.\nLuis Alberto fond\u00f2 un nuovo gruppo, i Los Paraguayos, mentre Garcia e Barboza continuarono la carriera musicale come solisti; sempre nel 1957 form\u00f2 il gruppo Barboza y sus compa\u00f1eros, con Ram\u00f3n Mendoza, Leonardo Figueroa e Carlos Centurion, continuando l'attivit\u00e0 con numerose tourn\u00e9e in Europa e Medio Oriente.\nNel 1962, ritornato in Paraguay, spos\u00f2 la cantante Yver\u00e1 (pseudonimo di \"Francisca Zayas\"), formando dapprima un duo e poi nel 1968 un gruppo, i Los Barboza, che continueranno ad incidere album e a fare tour per i due decenni successivi.\nNel 1988 entr\u00f2 nel gruppo Diana Barboza, figlia di Agustin e Francisca.\nNel 1994 il governo paraguayano gli confer\u00ec l\"'Orden Nacional al M\u00e9rito\", per il suo lavoro finalizzato alla diffusione della musica paraguayana nel mondo; due anni dopo pubblic\u00f2 la sua autobiografia \"Ruego y Camino\"."}
{"id": "2837782", "revid": "2039709", "url": "https://it.wikipedia.org/wiki?curid=2837782", "title": "Francis Beverley Biddle", "text": "Biografia.\nProveniva da una numerosa famiglia (Algernon Biddle, professore presso l'universit\u00e0 di Pennsylvania ebbe 4 figli). Poteva contare su illustri parenti: discendente di Edmund Randolph, e parente alla lontana di James Madison. Studi\u00f2 al Groton School, continuando il suo percorso all'universit\u00e0 di Harvard e all'Harvard Law School. Fra i numerosi incarichi svolti quello di direttore del reparto di \"Immigration and Naturalization Service\" presso il dipartimento di giustizia nel 1940, e presidente del \"National Labor Relations Board\" dal 1934 al 1935.\nAvvocato generale degli Stati Uniti d'America dal gennaio 1940 al settembre 1941, divenne il 59\u00ba procuratore generale degli Stati Uniti (1941 - 1945) sotto i Presidenti Franklin Delano Roosevelt e Harry Truman. Fu nominato dal presidente Truman a far parte del Tribunale Internazionale che giudic\u00f2 i criminali di guerra a Norimberga. La sua fama di giudice sereno e preciso lo candid\u00f2 per lungo tempo alla carica di presidente del tribunale, appoggiato anche dai giudici russi, ma Biddle prefer\u00ec votare per il magistrato inglese Geoffrey Frederick Lawrence. A Norimberga Biddle fu uno dei giudici pi\u00f9 appassionati e solleciti, meritandosi la stima del collega inglese Norman Birkett, dell'americano Parker, dei francesi Donnedieu de Vares e Falco, dei sovietici Nikitcenko e Volkov. Della sua esperienza di giudice a Norimberga, Biddle ha scritto il volume \"In brief authority\".\nSpos\u00f2 la poetessa Katherine Garrison Chapin dalla quale ebbe due figli: Edmund Randolph Biddle e Garrison Chapin."}
{"id": "2837783", "revid": "204012", "url": "https://it.wikipedia.org/wiki?curid=2837783", "title": "Francis Biddle", "text": ""}
{"id": "2837790", "revid": "729019", "url": "https://it.wikipedia.org/wiki?curid=2837790", "title": "Aleksandr Ivanovi\u010d Pokry\u0161kin", "text": "Ufficiale delle Forze aeree sovietiche durante la seconda guerra mondiale, si dimostr\u00f2 un abile pilota da caccia rivendicando 59 vittorie aeree e dando un importante contributo al miglioramento delle tattiche del combattimento aereo.\nPer la maggior parte della guerra fu il pilota pi\u00f9 famoso e apprezzato delle Forze aeree sovietiche; nel dopoguerra continu\u00f2 la carriera militare fino a raggiungere il grado supremo di maresciallo delle forze aeree. Vol\u00f2 per la maggior parte del conflitto su caccia di produzione americana Bell P-39 Airacobra, divenendo il pilota con il maggior numero di vittorie della storia, ottenute su un aereo statunitense.\nIn sua memoria un suo busto in bronzo \u00e8 visibile a Novosibirsk.\nGli \u00e8 stato dedicato l'asteroide 3348 Pokryshkin."}
{"id": "2837794", "revid": "151000", "url": "https://it.wikipedia.org/wiki?curid=2837794", "title": "Aeroporto di Noril'sk", "text": ""}
{"id": "2837795", "revid": "151000", "url": "https://it.wikipedia.org/wiki?curid=2837795", "title": "Aeroporto di Petropavlovsk-Kam\u010datskij", "text": ""}
{"id": "2837796", "revid": "17260", "url": "https://it.wikipedia.org/wiki?curid=2837796", "title": "Premio Franco Fedeli", "text": ""}
{"id": "2837803", "revid": "126257", "url": "https://it.wikipedia.org/wiki?curid=2837803", "title": "Cicli Legnano", "text": ""}
{"id": "2837812", "revid": "80598", "url": "https://it.wikipedia.org/wiki?curid=2837812", "title": "Trio Los Paraguayos", "text": ""}
{"id": "2837816", "revid": "20994", "url": "https://it.wikipedia.org/wiki?curid=2837816", "title": "Wladimiro Vladimir Luxuria Guadagno", "text": ""}
{"id": "2837821", "revid": "767487", "url": "https://it.wikipedia.org/wiki?curid=2837821", "title": "The Education of Elizabeth", "text": "The Education of Elizabeth \u00e8 un cortometraggio muto del 1910 diretto da Sidney Olcott. Prodotto dalla Kalem Company, il film fu interpretato da Alice Joyce.\nTrama.\nElizabeth \u00e8 la figlia di un allevatore che manda la ragazza a studiare all'Est. Quando la giovane ritorna nel West, \u00e8 accompagnata da una zia molto sofisticata e da suo cugino. I due si trovano a doversi confrontare con la rude vita e i modi rustici dei cow boy.\nProduzione.\nIl film fu prodotto dalla Kalem Company nel 1910.\nDistribuzione.\nDistribuito dalla General Film Company, il film - un cortometraggio in una bobina - usc\u00ec in sala il 21 ottobre 1910."}
{"id": "2837822", "revid": "767487", "url": "https://it.wikipedia.org/wiki?curid=2837822", "title": "Il principe fusto", "text": "Il principe fusto \u00e8 un film del 1960 diretto da Maurizio Arena.\nTrama.\nUn giovane popolano trasteverino finge di essere un principe per corteggiare una turista americana. Far\u00e0 cos\u00ec soffrire la sua giovane fidanzata."}
{"id": "2837824", "revid": "767487", "url": "https://it.wikipedia.org/wiki?curid=2837824", "title": "Mexican Filibusterers", "text": "Mexican Filibusterers \u00e8 un film del 1911 diretto da Kenean Buel. Prodotto dalla Kalem Company, \u00e8 interpretato da Alice Joyce e da Carlyle Blackwell.\nTrama.\nNon lontano dal confine tra Messico e Stati Uniti, in una cittadina del Texas, si trova la sede della Fruit Company, diretta da Olivares. Pedro, un giovane messicano, si innamora di Blanca, la figlia di Olivares. Intanto, in stazione, si carica un vagone merci con armi da fuoco, munizioni ed esplosivo destinato agli insorti messicani. Tra i patrioti che sgobbano per completare il carico pi\u00f9 in fretta possibile, il pigro Monte viene rimproverato da Pedro. Il rimprovero provoca il risentimento di Monte che va a denunciare alle autorit\u00e0 statunitensi i messicani che stanno tentando di portare di contrabbando le armi oltre confine. Anche se costretti a intervenire, gli agenti non riescono a celare il disprezzo per il traditore. Blanca, che gi\u00e0 da prima sospettava di Monte, quando lo vede entrare nella sede di polizia, corre ad avvertire i messicani. Gli agenti arrivano proprio quando il treno sta lasciando la stazione e corre verso la frontiera.\nProduzione.\nIl film fu prodotto dalla Kalem Company nel 1911. La troupe del film aveva come base logistica la cittadina di Glendale.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale statunitensi 3 marzo 1911. Copie del film sono conservate alla George Eastman House, al Museum of Modern Art e al Nederlands Filmmuseum di Amsterdam."}
{"id": "2837825", "revid": "729019", "url": "https://it.wikipedia.org/wiki?curid=2837825", "title": "Santa Teresa (Rio de Janeiro)", "text": "Santa Teresa \u00e8 un quartiere (\"bairro\") della zona centrale della citt\u00e0 di Rio de Janeiro in Brasile.\nAmministrazione.\nSanta Teresa fu istituito come \"bairro\" a s\u00e9 stante il 23 luglio 1981 e corrisponde geograficamente alla omonima Regione Amministrativa XXIII del municipio di Rio de Janeiro di cui \u00e8 l'unico \"bairro\" (quartiere)."}
{"id": "2837827", "revid": "466539", "url": "https://it.wikipedia.org/wiki?curid=2837827", "title": "Thomas Campbell Clark", "text": "Biografia.\nFiglio di Virginia Maxey Falls e William Henry Clark, studi\u00f2 all'Universit\u00e0 del Texas ad Austin e all'University of Texas School of Law. In seguito fu il 60\u00ba procuratore generale degli Stati Uniti sotto il presidente degli Stati Uniti d'America Harry S. Truman (33\u00ba presidente).\nFu giudice associato della corte suprema degli Stati Uniti dal 19 agosto 1949 al 12 giugno 1967, data in cui decise di ritirarsi dall'incarico evitando un conflitto di interessi per la carriera di suo figlio, Ramsey Clark. Gli succedette Thurgood Marshall."}
{"id": "2837828", "revid": "767487", "url": "https://it.wikipedia.org/wiki?curid=2837828", "title": "Her Indian Mother", "text": "Her Indian Mother \u00e8 un cortometraggio western del 1910 diretto da Sidney Olcott. Prodotto dalla Kalem Company, fu interpretato dal futuro regista Jack Conway, da Alice Joyce, e da Jane Wolfe dnella parte della moglie indiana del protagonista.\nTrama.\nUn giovane fattore vive a contatto con una trib\u00f9 indiana. Si innamora di una ragazza e la sposa. I due hanno una bambina e vivono tranquillamente fino a quando l'uomo viene richiamato a Montreal. Lascia la famiglia e in citt\u00e0 ben presto dimentica la sua vita rurale. Sedici anni dopo, durante un giro per la societ\u00e0 per cui lavora, si ritrova nei luoghi della sua giovinezza e incontra una fanciulla che gli ricorda sua moglie che, nel frattempo, \u00e8 morta. Riconosce la figlia da un bracciale che lei porta. Le chiede allora di venire con lui in citt\u00e0, dove potr\u00e0 studiare. Lei accetta, ma il richiamo del sangue \u00e8 forte: un giorno, davanti a una veste di daino, la ragazza si lascia andare, la indossa e torna nei boschi, da suo nonno e dal fidanzato, un giovane e valoroso guerriero. Il padre si rende conto che ormai \u00e8 troppo tardi per ricucire il suo rapporto con la figlia che aveva abbandonato.\nProduzione.\nLa Kalem Company produsse il film nel 1910.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale il 16 dicembre del 1910."}
{"id": "2837832", "revid": "287204", "url": "https://it.wikipedia.org/wiki?curid=2837832", "title": "Telemark", "text": ""}
{"id": "2837836", "revid": "1573940", "url": "https://it.wikipedia.org/wiki?curid=2837836", "title": "Abbazia di Frassinoro", "text": "L'abbazia di Frassinoro era uno dei tanti monasteri benedettini legati alla sovrana delle Terre di Badia, Matilde di Canossa, situata a Frassinoro nell'Appennino Modenese dalla parte confinante con il territorio di Reggio Emilia.\nStoria.\nSi pensa che la prima chiesa risalga al periodo italo-bizantino dei secoli VII-X. Alla fine dell'VIII secolo c'era una piccola chiesa alle dipendenze della pieve di Rubbiano; questa prima chiesa esisteva gi\u00e0 ai tempi di Sigifredo I, nel 930 circa. La cappella sorgeva lungo l'antica via Bibulca che attraversava il passo di San Pellegrino per poi arrivare a Lucca, meta di pellegrinaggi per l'adorazione del \"Volto Santo\".\nTra il 1007 e il 1052 venne annesso alla chiesa un ospizio per viandanti, e fu messa alle dipendenze del monastero di Polirone, nel mantovano.\nNel 1072 Beatrice di Lotaringia e sua figlia Matilde di Canossa affidarono al monastero benedettino le reliquie di San Claudio.\nIl periodo di massimo splendore fu quando Beatrice di Lotaringia vi fond\u00f2 un'abbazia benedettina; in seguito la sua storia si confuse con quella del vicino paese di Montefiorino.\nDal 1210 al 1261 l'abbazia fu protagonista di diverse diatribe con il Comune di Modena per il controllo del territorio.\nDell'antica abbazia benedettina rimangono solo alcuni oggetti liturgici risalenti all'XI e al XII secolo. Sulle vecchie fondamenta dell'abbazia, andata in rovina nel XV secolo, si trova oggi la chiesa di Santa Maria Assunta di San Claudio e Lorenzo."}
{"id": "2837837", "revid": "767487", "url": "https://it.wikipedia.org/wiki?curid=2837837", "title": "The Rescue of Molly Finney", "text": "The Rescue of Molly Finney \u00e8 un film del 1910, prodotto dalla Kalem Company e interpretato da Alice Joyce.\nTrama.\nMolly Finney viene rapita dagli indiani e venduta come schiava ai francesi del Quebec. Riesce, per\u00f2, a scrivere un messaggio che viene raccolto dal capitano di marina McLelland. Questi andr\u00e0 in suo aiuto, riuscendo a salvarla.\nProduzione.\nIl film fu prodotto dalla Kalem Company nel 1910.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale statunitensi il 9 dicembre 1910."}
{"id": "2837838", "revid": "270833", "url": "https://it.wikipedia.org/wiki?curid=2837838", "title": "Vallo orientale", "text": ""}
{"id": "2837840", "revid": "594360", "url": "https://it.wikipedia.org/wiki?curid=2837840", "title": "Mutante (Ben 10)", "text": ""}
{"id": "2837844", "revid": "767487", "url": "https://it.wikipedia.org/wiki?curid=2837844", "title": "Il mio amico Jekyll", "text": "Il mio amico Jekyll \u00e8 un film del 1960 diretto da Marino Girolami, parodia del personaggio protagonista e dei numerosi film ispirati al noto romanzo \"Lo strano caso del dottor Jekyll e del signor Hyde\" dello scrittore Robert Louis Stevenson.\nTrama.\nIl professor Giacinto \u00e8 un mite direttore di un istituto per la rieducazione delle ragazze malviventi. Il lavoro promette bene, ma ogni notte Giacinto viene rapito da un pazzo chiamato\" Dottor Jekyll\" che gli somministra nel suo laboratorio strani sieri che ben presto trasformano Giacinto nel sadico Professor Fabius. E dopo ci\u00f2 egli si reca nell'istituto per compiere atti licenziosi e violenti verso le ragazze, finch\u00e9 un poliziotto non scopre il retroscena.\nIncassi.\n\"Il mio amico Jekyll\" incass\u00f2 circa 157 milioni di lire italiane."}
{"id": "2837846", "revid": "73843", "url": "https://it.wikipedia.org/wiki?curid=2837846", "title": "Jean Rey", "text": ""}
{"id": "2837847", "revid": "204012", "url": "https://it.wikipedia.org/wiki?curid=2837847", "title": "Tom C. Clark", "text": ""}
{"id": "2837852", "revid": "767487", "url": "https://it.wikipedia.org/wiki?curid=2837852", "title": "All'inferno e ritorno (film)", "text": "All'inferno e ritorno \u00e8 un film del 1955 diretto da Jesse Hibbs, basato sull'autobiografia di Audie Murphy, il soldato pi\u00f9 decorato degli Stati Uniti d'America, che ne fu anche interprete e cosceneggiatore.\nIl film prodotto dalla Universal Pictures fu un notevole successo al botteghino e mantenne il record d'incassi fino al 1975 quando venne superato da \"Lo squalo\" di Steven Spielberg.\nDopo la guerra Audie Murphy diventer\u00e0 un discreto attore soprattutto in pellicole western. Muore nel 1971 in un incidente aereo. \u00c8 sepolto nel cimitero nazionale di Arlington.\nTrama.\nIl film racconta la storia di Audie Murphy. Dopo la morte della madre, Murphy, che all'epoca aveva solo 17 anni ed era quindi ancora minorenne, decide di intraprendere la carriera militare: viene rifiutato dal corpo dei Marines e dalla marina, ma sar\u00e0 accettato dall'esercito entrando nella terza divisione di fanteria. Murphy avr\u00e0 il battesimo del fuoco durante lo sbarco in Sicilia nel luglio del 1943 (uccide un paio di soldati italiani a cavallo nei pressi di Canicatt\u00ec), dimostrando subito di avere coraggio e sangue freddo. Nel corso della campagna per la conquista dell'isola viene promosso a caporale e contrae la malaria. Dopo un mese di scontri la Sicilia \u00e8 conquistata e nel settembre 1943 la terza divisione sbarca a Salerno, quindi raggiunge il Volturno dove subisce il fuoco dell'artiglieria tedesca, ma alla fine riesce a oltrepassare il fiume e ad arrivare a Napoli dove Murphy e i suoi compagni finalmente si godono una meritata licenza. Per gli alleati l'avanzata in Italia \u00e8 diventata pi\u00f9 difficile a causa della natura del territorio, delle condizioni atmosferiche avverse e della tenace resistenza tedesca; nel gennaio del 1944, dopo lo sbarco di Anzio, il plotone di Murphy deve occupare una fattoria e respingere i contrattacchi dei carri armati tedeschi (i Panzer VI Tiger I); la missione riesce al prezzo di molte vite e grazie all'aiuto dei cannoni delle navi che sparano sui carri nemici.\nGli scontri proseguono per vari mesi e finalmente, in giugno, Roma viene liberata, ma per Murphy, che nel frattempo \u00e8 stato promosso sergente, il riposo \u00e8 di breve durata. Nell'agosto 1944 la terza divisione lascia l'Italia e sbarca nella Francia meridionale e il plotone di Murphy deve conquistare una collina difesa da varie mitragliatrici tedesche; Murphy ne mette a tacere una, ma vede morire il suo migliore amico, Brandon, che era uscito allo scoperto e viene falciato da una seconda mitragliatrice. Murphy prende la prima mitragliatrice (una MG 42) e uccide tutti i tedeschi che difendevano la collina, permettendo ai suoi di avanzare.\nDopo questo fatto Murphy viene promosso tenente e nel gennaio 1945 lo ritroviamo nei pressi di Holtzwihr, non lontano dal confine tra Francia e Germania. I tedeschi, con l'appoggio di vari carri armati Tiger, attaccano le postazioni americane mettendo fuori uso un carro americano Sherman, Murphy ordina ai suoi uomini di ritirarsi e, usando un telefono da campo, dirige i tiri dell'artiglieria americana rallentando l'attacco nemico ma, quando la fanteria tedesca arriva molto vicino alla sua posizione, sale sul carro fuori uso e comincia a sparare con una mitragliatrice (una Browning M2) sui tedeschi uccidendone la maggior parte e costringendo gli altri a ritirarsi. Alla fine scende dal carro, che esplode perch\u00e9 era pieno di carburante e munizioni, e raggiunge i suoi compagni, che si accorgono che \u00e8 rimasto ferito. La ferita gli impedir\u00e0 di andare all'accademia di West Point, ma dopo la guerra ricever\u00e0 la Medaglia d'Onore del Congresso (Medal of Honor), la pi\u00f9 alta decorazione militare statunitense e diverr\u00e0 il soldato pi\u00f9 decorato degli Stati Uniti d'America."}
{"id": "2837853", "revid": "181699", "url": "https://it.wikipedia.org/wiki?curid=2837853", "title": "Balari", "text": "I B\u00e0lari erano una popolazione nuragica che viveva nel territorio dell'attuale Logudoro, confinavano a sud con gli Ilienses (la linea di confine fra i rispettivi territori corrispondeva pressappoco al corso del fiume Tirso) e a nord-est con i Corsi. \nOccuparono forse anche alcune piccole isole lungo la costa della Sardegna, chiamate in antichit\u00e0 \"insulae Balarides\" (identificate dal Manno con l'isola San Macario, piuttosto che con le isole del Toro e della Vacca).\nStoria.\nOrigine.\nNella storiografia greco-romana.\nSecondo una leggenda di epoca romana, riportata da Pausania il Periegeta nella sua opera Periegesi della Grecia, i Balari erano i discendenti dei soldati mercenari iberici e africani di Cartagine di stanza nell'isola. \nNelle Historiae di Sallustio, oltre all'Hispania e alla Numidia, si fa invece menzione ad una possibile origine dalla citt\u00e0 di Palla, in Corsica (\"Balaros Corsi transfugas [Pa]llanteos, alii Numidas, pars Hispanos putant\") e che si tratta di:\nLe ipotesi della storiografia moderna.\nIn base all'interpretazione delle fonti antiche e alle moderne ricerche archeologiche \u00e8 stato ipotizzato da alcuni studiosi che i B\u00e0lari fossero giunti in Sardegna intorno al 2000 a.C. dalla penisola iberica e dal Mid\u00ec: deriverebbero infatti dai portatori della cultura del vaso campaniforme, diffusasi nell'isola fra la fine del III e l'inizio del II millennio a.C., sovrapponendosi alla precedente cultura di Monte Claro. Bench\u00e9 non vi siano prove scritte si pensa che la loro lingua fosse di tipo indoeuropeo vista l'origine centro-europea del fenomeno del vaso campaniforme, in particolare della fase di \"riflusso\". Anche i Sicani di Sicilia, come i Balari, sono forse da ricollegare a questi movimenti di genti che dalla penisola iberica (pressi del fiume J\u00facar), si diffusero verso le isole, cos\u00ec come tramandato anche da Tucidide.\nUna popolazione probabilmente affine ai Balari di Sardegna chiamata Baliares viveva nelle isole Baleari e diede origine ad una civilt\u00e0 protostorica legata a quella nuragica detta Civilt\u00e0 talaiotica\nPeriodo romano.\nDurante l'occupazione romana dell'isola, gruppi di Balari, localizzati fra i monti della Gallura, il Monteacuto e l'area montagnosa centrale in agro di Bitti, rimasero semi-indipendenti, rivoltandosi pi\u00f9 volte contro il dominio di Roma. Vennero pesantemente sconfitti, assieme agli Iliensi, dal proconsole Tiberio Sempronio Gracco e dal propretore Tito Ebuzio Parro nel 177 a.C. e nel 176 a.C.. \nNegli anni 60, lungo il fiume Iscorraboes, tra i comuni di Monti e Berchidda, fu ritrovato un cippo di confine, forse risalente al 54 d.C., che demarcava il territorio amministrato da Roma e quello dei Balari, il cui centro era dunque nei Monti di Al\u00e0. Strabone, nella sua opera Geografia, ci informa che i Balari ed altre popolazioni sarde (Sossinati, Acconiti e Parati), descritte come montanare e dimoranti nelle grotte, erano solite pirateggiare lungo le coste dell'Etruria colpendo la citt\u00e0 di Pisa in particolare."}
{"id": "2837855", "revid": "188116", "url": "https://it.wikipedia.org/wiki?curid=2837855", "title": "Procura antimafia", "text": ""}
{"id": "2837857", "revid": "287204", "url": "https://it.wikipedia.org/wiki?curid=2837857", "title": "James Howard McGrath", "text": "Biografia.\nNato e cresciuto nello Stato del Rhode Island, McGrath mosse i primi passi nella politica durante gli anni trenta e ader\u00ec al Partito Democratico.\nFra il 1941 e il 1945 fu governatore del Rhode Island, dall'ottobre 1945 all'ottobre 1946 avvocato generale degli Stati Uniti d'America, per poi venir eletto al Senato. Poco pi\u00f9 di due anni dopo il Presidente Harry Truman lo scelse per far parte del suo gabinetto di governo nelle vesti di procuratore generale. Nel 1952 rassegn\u00f2 le proprie dimissioni dopo essersi rifiutato di collaborare in un'inchiesta sulla corruzione e si ritir\u00f2 quindi a vita privata per svolgere la professione di avvocato.\nNel 1960 Mcgrath si candid\u00f2 nuovamente al Senato, ma venne sconfitto nelle primarie democratiche da Claiborne Pell. Alla sua morte, avvenuta nel 1966, McGrath venne seppellito nel cimitero di St. Francis a Pawtucket."}
{"id": "2837870", "revid": "585241", "url": "https://it.wikipedia.org/wiki?curid=2837870", "title": "Alpe Bolla", "text": "L'Alpe Bolla \u00e8 un alpeggio a 1.129\u00a0m s.l.m. con rifugio alpino che si trova in bassa Val Colla, sopra il paese di Cadro, Canton Ticino. \u00c8 facilmente raggiungibile da Cadro, da Cureggia o da Br\u00e8-Aldesago in poco pi\u00f9 di un'ora di cammino su comodo sentiero segnato in mezzo al bosco.\nCaratteristiche e informazioni.\nL'alpeggio \u00e8 costituito da un rifugio custodito da maggio a fine ottobre e da alcune stalle. \u00c8 possibile pranzare e pernottare (10 posti letto). Data la sua facilit\u00e0 di accesso \u00e8 frequentata meta di passeggiate in tutte le stagioni. Vicino all'alpe, su un dosso boscoso sopra l'oratorio dei Santi Pietro e Paolo, si trova un roccolo trasformato in abitazione privata in muratura, appena dietro la quale un punto panoramico consente una bella visione sulla Val Colla e sul Luganese fino al Monte Rosa.\nDall'alpeggio un comodo sentiero conduce al \"Pian di Scagn\" al confine con l'Italia. Da qui \u00e8 possibile salire al Monte Boglia girando a destra e ai Denti della Vecchia e alla Capanna del Pairolo girando a sinistra.\nIl 29 giugno si svolge annualmente la sagra dei santi Pietro e Paolo all'Alpe Bolla con la possibilit\u00e0 di salire in elicottero."}
{"id": "2837872", "revid": "287204", "url": "https://it.wikipedia.org/wiki?curid=2837872", "title": "Chiesa di San Trifone (Nard\u00f2)", "text": "La chiesa di San Trifone \u00e8 un luogo di culto cattolico barocco del centro storico di Nard\u00f2, in provincia di Lecce.\nDescrizione.\nL'edificio presenta una facciata moderatamente plastica arricchita da lesene corinzie e da nicchie. Collocata nella piazza maggiore della citt\u00e0, nel cuore del centro storico, la chiesa con la sua facciata barocca \u00e8 pianamente armonizzata con il contesto architettonico della piazza contribuendo a farla risultare un autentico \"salotto\" cittadino. Le dimensioni modeste sono nascoste dietro una facciata imponente e sviluppata in altezza.\nL'interno, a navata unica, \u00e8 scandito da quattro pilastri a sezione rettangolare per ogni lato, complete di basi e di capitelli, sormontati da archi a tutto sesto, al centro dei quali si aprono tre finestre per parte. L'area presbiterale ospita l'unico altare della chiesa dedicato a san Trifone martire, raffigurato nella pala del pittore napoletano Nicola Russo. Il santo \u00e8 raffigurato anche in un busto reliquario, con sul petto un medaglione, contenente le reliquie del martire. La chiesa presenta anche una piccola sagrestia e un campanile. Nel controsoffitto ligneo un tempo era inserita una tela raffigurante san Gregorio Armeno, protettore della citt\u00e0 di Nard\u00f2, opera attribuita all'architetto-pittore Ferdinando Sanfelice.\nStoria.\nTra il XVI e il XVIII secolo il volto della citt\u00e0 di Nard\u00f2 sembra cambiare profondamente. La costruzione di nuove chiese, e relativi monasteri, nonch\u00e9 numerosi interventi di restauro e riordino, contribuiscono in questo periodo a dare alla pizza l'assetto monumentale visibile ancora oggi, ben diverso da quello di epoca medioevale, fatto essenzialmente di case, botteghe e magazzini. La chiesa di San Trifone si colloca quindi in un preciso piano di riorganizzazione della piazza in cui si trova, oggi Piazza Salandra (anticamente nota come piazza delle Legne), che venne arricchita con balconi, logge e portali in stile barocco. \nLa chiesa di San Trifone venne edificata a partire dal 1720 circa per volont\u00e0 del vescovo Antonio Sanfelice (1710-36) e della popolazione che devotamente si era rivolta al santo per la liberazione delle campagne dalla piaga dei bruchi. Nel 1723 fu completata, ma per le rifiniture e gli ornamenti si dovette attendere ancora, visto che Sanfelice aveva affidato ad un economo il compito di raccogliere offerte e impiegarle a quello scopo.\nSubito dopo la costruzione della chiesa fu istituita la confraternita di san Trifone, che ricevette il regio assenso di Ferdinando IV il 16 novembre 1798, e che da allora officia la chiesa dedicata al martire. Dalle regole risulta che i confratelli dovevano riunirsi ogni domenica per l'istruzione del padre spirituale e la recita dell'ufficio della Vergine o dei defunti. Il numero massimo dei confratelli fu fissato a centodieci, retti, otre che dal superiore, anche da altri ufficiali, eletti ogni anno nella quarta domenica di novembre. Ciascun confratello era tenuto a versare una \"grana\" ogni anno per assicurarsi l'appartenenza all'ordine. La confraternita si sciolse nella prima met\u00e0 dell'Ottocento per essere poi ricostituita nel 1876 ad opera di Domenico Murciano e Ippazio Antico; verso il 1920 si sciolse nuovamente e si ricompose, sotto il titolo dei santi Gregorio e Trifone. Ebbe l'ultimo - ed ancora oggi valido - statuto nel 1958, con il vescovo Corradi Ursi.\nNel 1959 vennero effettuati alcuni lavori di riparazione, in quanto la copertura e il solaio rischiavano di crollare. In quell'occasione la Soprintendeza ai Monumenti ed alle Gallerie della Puglia e Lucania concesse anche la rimozione della tela del Sanfelice raffigurante San Gregorio. Riaperta la chiesa nel 1964, il dipinto di Sanfelice e un altro quadro non vennero ricollocati ai loro posti, n\u00e9 tutt'ora si sa dove siano.\nIl Culto di San Trifone.\nDurante la persecuzione stabilita con un decreto del dicembre dell'anno 249 dall'imperatore romano Decio, che dur\u00f2 fino al gennaio del 252 (la settima persecuzione iniziando da Nerone e la prima che comprendeva l'intero territorio dell'impero romano) mor\u00ec come martire il giovane Trifone. Nelle persecuzioni i cristiani erano costretti a porre il sacrificio, spesso alcuni granelli di incenso, davanti alla statua dell'imperatore. Rifiutare significava perdere ogni bene materiale, il carcere, i lavori forzati, le torture e anche la morte. Cos\u00ec il giovane Trifone fu portato dalla sua citt\u00e0 natale a Nicea, perch\u00e9 venisse regolarmente processato dinanzi al prefetto di tutta l'Asia Minore, Aquilino. Dal codice Martyrium S. Tryphonis Graecum (X - XI sec), nel quale si ritiene che vennero riportati gli atti del processo, alla domanda del prefetto Aquilino: \"Che cosa sei? Trifone confess\u00f2: \"Io sono Cristiano\". Dopo la tortura che dur\u00f2 tre giorni e che avrebbe dovuto costringerlo a porgere il sacrificio agli dei ed all'imperatore romano, fu decapitato.\nIl corpo del giovane Trifone fu portato Costantinopoli e da l\u00ec a Cattaro. Il culto delle reliquie di San Trifone si svilupp\u00f2 da Costantinopoli in tutto l'Oriente. \nIl culto in Occidente si diffuse pi\u00f9 tardi, nel X secolo, quando, la Diocesi di Cattaro fu incardinata nella Metropolia di Bari. Nel Salento, il culto si diffuse anche ad Alessano, (dove divenne Protettore della citt\u00e0 nel 1701), Pulsano e Galatina."}
{"id": "2837881", "revid": "767487", "url": "https://it.wikipedia.org/wiki?curid=2837881", "title": "Karel Geraerts", "text": ""}
{"id": "2837884", "revid": "1305772", "url": "https://it.wikipedia.org/wiki?curid=2837884", "title": "Association Sportive de Saint-\u00c9tienne 1973-1974", "text": "La pagina raccoglie i dati riguardanti l'Association Sportive de Saint-\u00c9tienne nelle competizioni ufficiali della stagione 1973-1974.\nStagione.\nLa stagione 1973-74 vide il Saint-\u00c9tienne vincere in entrambe le competizioni in cui era impegnato: i \"Verts\" tornarono infatti alla vittoria del campionato (la prima della gestione Herbin) dopo aver lottato contro Nantes e Angers. Anche in Coppa di Francia la squadra riusc\u00ec a trionfare sconfiggendo in finale il Monaco.\nMaglie e sponsor.\nLa divisa della squadra (firmata Le Coq Sportif) vede per la prima volta l'introduzione di uno sponsor ufficiale, la societ\u00e0 Manufrance controllata dal presidente Roger Rocher.\nOrganigramma societario.\nArea direttiva\nArea tecnica"}
{"id": "2837889", "revid": "204012", "url": "https://it.wikipedia.org/wiki?curid=2837889", "title": "J. Howard McGrath", "text": ""}
{"id": "2837892", "revid": "98077", "url": "https://it.wikipedia.org/wiki?curid=2837892", "title": "Chancelier de Maupeou", "text": ""}
{"id": "2837893", "revid": "228587", "url": "https://it.wikipedia.org/wiki?curid=2837893", "title": "Tom Clark", "text": ""}
{"id": "2837904", "revid": "2219808", "url": "https://it.wikipedia.org/wiki?curid=2837904", "title": "Episodi de Il commissario Montalbano", "text": "Gli episodi della serie televisiva Il commissario Montalbano sono trasmessi in prima visione in Italia dal 6 maggio 1999. Le prime tre stagioni sono state trasmesse da Rai 2, mentre a partire dalla quarta stagione la serie \u00e8 trasmessa da Rai 1. La serie \u00e8 inoltre trasmessa contemporaneamente dalla Rai su canali sperimentali: in alta definizione, dalla nona alla decima stagione su Rai HD, e in 4K, dalla quattordicesima stagione su Rai 4K.\n\"Il ladro di merendine\".\nTrama.\nIl commissario Montalbano indaga sulla morte del ragioniere Lapecora, ucciso con un coltello da cucina nell'ascensore del suo palazzo. Interrogata, la moglie del ragioniere incolpa dell'accaduto l'amante di suo marito, una donna tunisina di nome Karima, che fa il mestiere.\nContemporaneamente giunge nel porticciolo di Vigata un peschereccio con a bordo un uomo morto ammazzato da una sventagliata di mitra, durante un abbordaggio di un guardiacoste tunisino.\nKarima con il figlio di sei anni, Fran\u00e7ois scappano dalla casa dove abitano ma Karima viene rapita mentre il figlioletto corre via e riesce a scappare. Un testimone registra la targa dell'auto e la riferisce al commissario, che indagando scopre essere un'auto del servizio segreto italiano.\nIl commissario per caso passando davanti alla scuola vede un assembramento di persone vocianti perch\u00e9 fra di loro c'\u00e8 un ladro delle merendine degli scolari ma non si sa chi \u00e8.\nIl commissario ritrovato il piccolo Fran\u00e7ois lo ospita in casa sua, dove viene amorevolmente accudito da Livia, la fidanzata del commissario. Il piccolo Francois riconosce alla televisione l'uomo ucciso sul peschereccio, lo zio Ahmed Moussa, quindi la madre Karima Moussa \u00e8 la sorella del morto ammazzato in altomare. Il commissario durante un sopralluogo in casa di Karima trova un libretto di risparmio intestato a Karima, con depositati 300 milioni di lire, cifra enorme, anche per una prostituta.\nNel mentre Montalbano, proseguendo con le indagini, scopre che Ahmed Moussa era un importante terrorista tunisino, che i servizi segreti tunisini hanno attirato in un'imboscata con l'aiuto dei servizi segreti italiani, per ucciderlo.\nKarima e Lapecora sono coinvolti in questo intrigo internazionale, Lapecora faceva da copertura alle attivit\u00e0 illegali che Ahmed Moussa voleva iniziare in Sicilia per mezzo di sua sorella Karima. Karima essendo una testimone \u00e8 stata uccisa dal servizio segreto tunisino e il suo cadavere occultato. Viene uccisa anche Aisha, un'amica di Karima.\n\u00c8 necessario nascondere per sicurezza, il piccolo Francois, che viene affidato alla sorella di Augello, che vive in aperta campagna.\nIl libretto di risparmio con i 300 milioni viene depositato da un notaio che provveder\u00e0 a trasferire i soldi in banca e dar\u00e0 a Francois i soldi, quando avr\u00e0 raggiunto la maggiore et\u00e0 ma \u00e8 necessario che la morte di Karim Moussa sia assolutamente accertata.\nDalle indagini \u00e8 risultato che sul coltello da cucina ci sono le impronte digitali della moglie del Lapecora, che viene arrestata e messa di fronte all'evidenza confessa che lo ha ammazzato perch\u00e9 oltre ad ospitare in casa sua una prosituta, le aveva dato 300 milioni di lire.\nMontalbano incontra Lohengrin Pera, colonnello dei servizi segreti italiani che gli racconta quello che sa della storia dei Moussa. All'insaputa di Pera, Montalbano registra con una telecamera nascosta nella libreria, le dichiarazioni di Pera.\nMontalbano racconta a Pera quello che sa della storia e Pera chiede a Montalbano quanto vuole per il suo silenzio. Montalbano vuole poco, solo che venga ritrovato il cadavere riconoscibile di Karima. Pera gli dice che non \u00e8 possibile, allora Montalbano si arrabbia gli rompe gli occhiali, gli fa vedere la telecamera e lo ricatta, o si ritrova il corpo o lui dar\u00e0 ai giornalisti la registrazione.\nIl giorno dopo il corpo viene ritrovato e Francois potr\u00e0 avere l'eredit\u00e0.\nMontalbano volendo adottare Francois propone a Lidia di sposarsi.\n\"La voce del violino\".\nTrama.\nL'indagine \u00e8 concentrata sulla morte di Michela Licalzi, trovata nuda e uccisa per soffocamento in una casa abbandonata. Indiziato principale \u00e8 un ragazzo che provava un sentimento morboso verso la signora. Oggetto al centro della vicenda \u00e8 un violino molto pregiato e costoso, appartenuto alla donna. Mediante le testimonianze dell'amica pi\u00f9 intima di Michela (che si prender\u00e0 una cotta per lui, arrivando a baciarlo) e del marito, Montalbano scoprir\u00e0 che a uccidere la donna \u00e8 stato il suo amante antiquario bolognese, al fine di impossessarsi del violino che ha scoperto essere un prezioso Guarneri del Ges\u00f9. Montalbano incontrer\u00e0 molti ostacoli sul suo cammino, messi dai suoi superiori, dalla giurisdizione territoriale, e dal guaio combinato da un collega della mobile; questi ha ricevuto l'indagine dal questore (che l'ha tolta a Montalbano), ma quando i suoi agenti hanno cercato di arrestare il ragazzo sospettato, uno di loro ha sparato per paura vedendogli un'arma in mano (ma in realt\u00e0 era una scarpa); il funzionario ha tentato maldestramente di \"aggiustare\" gli eventi, ignorando di esser stato ripreso da un mafioso che ha poi contattato Montalbano, brigando per far uscire tutto allo scoperto. Astutamente, il commissario si rivolge ai protagonisti del misfatto in privato, avvertendoli di risolvere in privato per non essere ricattabili dalla mafia.\n\"La forma dell'acqua\".\nTrama.\nNella \"m\u00e0nnara\", una vecchia fornace, due netturbini ritrovano il cadavere dell'ingegner Luparello all'interno della sua auto. Si pensa subito a una morte naturale dopo un amplesso con una prostituta. A Montalbano qualcosa non torna e, proprio per questo, decide di non chiudere subito il caso, ma di investigare. Il commissario, dopo aver interrogato i due netturbini e la moglie della vittima, ha come sospettato principale la svedese Ingrid Sjostrom: ma grazie alla sua collaborazione, scoprir\u00e0 che Rizzo, l'avvocato dell'ingegner Luparello, stava cercando di incastrarla. Rizzo ha approfittato della morte di Luparello per rovinare la sua reputazione. L'ingegner Luparello in realt\u00e0 \u00e8 morto nelle braccia del suo amante, Giorgio, che si \u00e8 rivolto a Rizzo, il quale ne ha tratto immediato vantaggio politico. Per vendicare la memoria del suo amato, Giorgio uccide l'avvocato Rizzo prima di suicidarsi alla fine dell'episodio.\n\"Il cane di terracotta\".\nTrama.\nIl commissario riceve la confessione del boss Tanu 'u Greco, il quale vuole ritirarsi dall'organizzazione criminale mafiosa che non segue pi\u00f9 l'antico codice d'onore. Ma la mafia non permette agli affiliati di andarsene e temendo che possa parlare lo uccide. Prima di morire il vecchio mafioso rivela a Montalbano l'esistenza di un arsenale di armi per la malavita nascosto in una grotta dove Montalbano trova due scheletri accanto ai quali c'\u00e8 un grosso cane di terracotta e un piattino con delle monete. Dopo che l'esame sugli scheletri rivela che sono stati uccisi, il commissario decide di investigare anche se sono passati cinquant'anni dall'avvenimento. Grazie all'aiuto determinante dell'anziano Preside Burgio, suo vecchio amico, Montalbano scoprir\u00e0 che i morti, Lisetta e Mario, erano due giovani uccisi, durante la guerra, da un sicario del padre di lei, possessivo e violento fino all'incesto; a sistemarli nella grotta col cane e le monete (seguendo la formula di un antico rituale arabo) era stato un comune amico, Lillo Rizzitano, alla cui famiglia apparteneva la grotta all'epoca, e che ritorna appositamente a Vigata per raccontare tutto al commissario.\n\"La gita a Tindari\".\nTrama.\nArriva dal commissario un signore disperato perch\u00e9 non ha pi\u00f9 notizie dei suoi anziani genitori. L'ultima volta erano stati visti su un pullman durante la gita che avevano fatto a Tindari, durante la quale avevano mostrato dei comportamenti strani. Nello stesso condominio dove vivevano i due, viene ritrovato il cadavere di un informatico, Nen\u00e8 Sanfilippo. Tramite le indagini e con l'aiuto dell'amica Ingrid, Montalbano scopre la verit\u00e0: la vittima aveva noleggiato un villino isolato di propriet\u00e0 dei coniugi scomparsi e lo utilizzava per aiutare il traffico di organi. Nel computer della vittima, Catarella scopre infatti materiale pornografico delle avventure del Sanfilippo con la moglie del medico Isgro\u2019 che faceva i trapianti e una bozza di un romanzo fantascientifico che racconta sotto forma di metafora le losche trame del gruppo. Ma tutto il meccanismo era saltato quando Sanfilippo era stato trovato dal professor Isgro\u2019 a letto con sua moglie: il dottore non ne fu arrabbiato ma terrorizzato, poich\u00e9 i due uomini non dovevano conoscersi pubblicamente. I due coniugi in gita a Tindari, si scoprir\u00e0 in seguito, sono stati uccisi, mano nella mano, in una lontana campagna secondo uno stile di esecuzione mafiosa, per metterli a tacere; Sanfilippo aveva orchestrato la trappola, ignorando che avrebbe fatto la stessa fine poco dopo; il professore era stato risparmiato solo per la sua abilit\u00e0. L'intervento poco ortodosso di Montalbano permette l'arresto dei malviventi; per evitare che lo scandalo sia insabbiato, il poliziotto rivela parte della storia all'amico giornalista Niccol\u00f2 Zito, aggiungendo una seconda vicenda che lo ha impegnato. Il boss Balduccio Sinagra lo ha contattato per chiedergli di arrestare il nipote Iapichino, rifugiatosi in clandestinit\u00e0; ma Montalbano lo trova gi\u00e0 ucciso; il commissario intuisce che i Sinagra hanno tentato di fabbricarsi un alibi, ma lo volevano morto per i legami con la nuova mafia, avversa alla vecchia guardia; per contrastare questa mossa, Montalbano non denuncia il ritrovamento e in seguito lo racconta a Zito, demolendo l'alibi dei Sinagra. Inoltre, interrogando i partecipanti alla gita Mim\u00ec Augello conosce Beatrice Di Leo detta \"Beba\", con cui comincia una relazione duratura.\n\"Tocco d'artista\".\nTrama.\nDi prima mattina, Catarella annuncia telefonicamente al commissario Montalbano che l'orafo Alberto La Russa si \u00e8 suicidato nel proprio laboratorio all'interno della sua casa e che sul luogo si trova l'agente Galluzzo. Nella stessa notte l'elettricista e usuraio Ignazio Cucchiara viene trovato assassinato a Vig\u00e0ta e del caso si occupa Mim\u00ec Augello, il vice di Montalbano. Parlando prima con l'amica Anna Tropeano che ha trovato il cadavere, poi con la donna delle pulizie di La Russa, Maria Antonietta Vullo, scopre che La Russa si era invalidato con una caduta da cavallo. Altre informazioni le ottiene da Filippo Alaimo, un contadino vicino di Alberto, che soffrendo d'insonnia testimonia di aver visto la notte della morte un'auto andarsene a tutta velocit\u00e0 dalla casa del fatto. Una volta giunta Livia al funerale, Montalbano si rende conto che la morte non \u00e8 nello stile della vittima. Dal sostituto procuratore Lo Verde riesce a ottenere un altro giorno per le indagini; grazie a una nuova perquisizione della casa, trova un album di fotografie una delle quali \u00e8 stata strappata a met\u00e0, oltre a una pistola e a un testamento olografo, il cui unico beneficiario \u00e8 il fratello Giacomo. Allo stesso tempo a lui \u00e8 attribuita l'auto che andava via dall'abitazione di Alberto. Dopo aver fatto analizzare il testamento dal perito calligrafico Boscarino, scopre che questo \u00e8 falso: viene fatto arrestare Giacomo, che si dichiara innocente e inoltre nega inizialmente di aver litigato con il fratello. Poco dopo per\u00f2 una testimone, Angela Bonocore, afferma di aver ascoltato un litigio violento provenire dalla casa di La Russa; l'ulteriore conferma viene dall'amica Anna, che aveva gi\u00e0 trovato il cadavere, la quale riporta la notizia della zia che aveva visto un'auto scura entrare poco prima delle due di notte nella casa del vicino. Montalbano risolve il caso scoprendo innanzitutto che Alberto non si \u00e8 invalidato per la caduta da cavallo ma per la caduta da una scala durante una discussione con Giacomo, e poi tramite l'analisi delle impronte digitali sulla pistola sequestrata durante la perquisizione in casa di Alberto, che essa \u00e8 stata usata da Giacomo per uccidere Ignazio Cucchiara, colpevole di aver sottoposto a usura e per questo minacciato Emma Morpurgo, ex fidanzata sia di Alberto che di Giacomo (la discussione che port\u00f2 alla accidentale caduta di Alberto fu dovuta alle divergenze sentimentali dei due fratelli innamorati della stessa donna), la quale ritrovatasi piena di debiti lasciati dal marito defunto, si \u00e8 rivolta a Cucchiara per un prestito di denaro. Giacomo, evidentemente ancora innamorato di Emma (che a sua volta e nonostante tutto si sente ancora di ricambiare l'amore), si \u00e8 reso disponibile ad aiutarla economicamente rischiando di prosciugare il proprio conto corrente, per questo si \u00e8 rivolto al fratello molto pi\u00f9 benestante di lui per ottenere la somma necessaria, ma Alberto rifiuta e per questo motivo ne nasce la lite riferita dai testimoni. A questo punto Giacomo ha capito che si poteva risolvere la questione solo con l'omicidio di Cucchiara. Raggiunto a casa sua da Montalbano, viene nuovamente arrestato e quindi riportato in carcere, non prima di rivedere (e di baciare) per l'ultima volta Emma. \n\"Il senso del tatto\".\nTrama.\nIl commissario indaga sulla morte di Enea Silvio Piccolomini, un signore cieco, morto per la somministrazione di una dose eccessiva del medicinale che prendeva. La vicenda ha risvolti imprevisti. Con la sua Livia e Orlando, il grosso cane terranova del Piccolomini, Montalbano va sull'isola di Levanzo ufficialmente per godersi un paio di giorni di riposo, in realt\u00e0 per parlare con la sorella del Piccolomini che gestisce una locanda sul posto, e la vacanza diventa presto l'opportunit\u00e0 per approfondire le ricerche. Scoprir\u00e0 che l'ente benefico per gli anziani e disabili che accudiva il Piccolomini era solo una copertura per il trasporto clandestino della droga, nascosta abilmente nel bastone da passeggio che l'anziano portava, e che il cane Orlando era stato sistematicamente addestrato per aggredire i cani antidroga e far passare indenne il padrone.\n\"Gli arancini di Montalbano\".\nTrama.\nSiamo a fine anno e il commissario, che riceve inviti da ogni parte per il cenone di Capodanno, non avrebbe proprio voglia di andare a Parigi con Livia. Tra gli altri \u00e8 stato invitato da Adelina, la signora che gli prepara i pranzi e gli sistema la casa, contenta di poter festeggiare la fine dell'anno con i due figli che sono contemporaneamente ed eccezionalmente fuori di prigione. L'indagine riguarda la morte, che si vuole far passare per un semplice incidente, della signora e del signor Pagnozzi, precipitati con la loro auto in un burrone. Il commissario risolver\u00e0 il caso anche con l'aiuto di Pasquale, uno dei figli di Adelina, nel frattempo tornato in galera per furto nella villa dei coniugi morti nell'incidente: il colpevole \u00e8 Calogero Picone detto Gerry, figlio illegittimo dell'uomo nato dalla relazione con una bella domestica, che ha sempre odiato il padre, e la di lui compagna e figlio, poich\u00e9 hanno preso i posti che spettavano a lui e alla madre, costringendoli invece a una vita di stenti. Arrivato alla soluzione del caso il commissario far\u00e0 scarcerare momentaneamente Pasquale per accompagnarlo a partecipare alla festa di fine anno e avere quindi l'occasione di poter assaporare i prelibati arancini di Adelina.\n\"L'odore della notte\".\nTrama.\nIl ragioniere Gargano \u00e8 scomparso e con lui tutti i soldi che molti cittadini di Vig\u00e0ta gli avevano affidato sperando di investirli fruttuosamente. Insieme a lui anche un giovane, Giacomo Pellegrino, che lo aiutava nell'attivit\u00e0, non ha lasciato traccia. Il commissario quindi pu\u00f2 contare su due donne che lavoravano con il ragioniere Gargano; la prima \u00e8 una studentessa che aveva intuito che qualcosa non quadrava, l'altra invece \u00e8 la segretaria del ragioniere ed \u00e8 convinta dell'innocenza del ragioniere. Montalbano, dopo numerosi indizi, scoprir\u00e0 che il ragioniere Gargano, dopo aver rubato il denaro e ucciso il suo complice, ovvero il suo giovane aiutante, si \u00e8 recato nella casa della sua segretaria, che dispiaciuta per lui e per evitargli di soffrire, lo ha ucciso.\n\"Gatto e cardellino\".\nTrama.\nA Vig\u00e0ta nell'arco di pochi giorni tre vecchiette vengono assalite da un ladro su una moto con il casco, che spara ma non riesce mai a uccidere. Il commissario scoprir\u00e0 che sparava a salve solo per creare dei precedenti per uccidere poi veramente una ricca signora. Questa signora teneva molto a cuore il suo gatto e il cardellino, grazie ai quali il commissario scopre come sono in realt\u00e0 andate le cose. L'esecutore materiale \u00e8 un pregiudicato difeso anni prima dal marito della vittima, che \u00e8 la mente dietro le aggressioni e l'omicidio. Nel corso dell'indagine il vicecommissario Augello appare solo sporadicamente essendo in licenza matrimoniale. Viene sostituito da Barbara, amica di infanzia di Montalbano, che ha appena vinto il concorso in polizia e che porter\u00e0 un po' di scompiglio in commissariato poich\u00e9 \u00e8 una donna molto bella e tutti e tre (Augello, Fazio e Montalbano) ne sono attratti. Fazio, poi, se ne innamora da subito ma non ha il coraggio di dirle ci\u00f2 che prova. Tutti insieme indagheranno sul caso della scomparsa del dottor Landolina, noto ginecologo maritato e segretamente donnaiolo. Il dottore ha messo incinta una giovane paziente, Mariuccia, soffocata da una famiglia culturalmente arretrata e conservatrice. Insieme Barbara, Fazio e Montalbano libereranno Mariuccia dalle grinfie del padre, per affidarla a una comunit\u00e0 diretta da un prete. Montalbano scopre anche che la signora Landolina ha fatto una sostanziosa donazione all'associazione, e intuisce che il dottore non \u00e8 morto e ha pianificato la scomparsa con la moglie; e infatti, corso all'aeroporto riesce a rintracciare i coniugi, ma se ne va lasciandoli partire. Al termine dell'indagine, Montalbano e Augello trascorrono insieme la sera dell'addio al celibato di quest'ultimo e Fazio trover\u00e0 il coraggio di invitare Barbara a uscire assieme.\n\"Il giro di boa\".\nTrama.\nIl commissario non passa un bel momento, disturbato dalle notizie che provengono da Genova, pensa addirittura alle dimissioni dalla polizia. Montalbano durante la solita nuotata, ritrova un cadavere a cui cerca di dare un'identit\u00e0. Durante la ricerca, partecipa all'arrivo di una barca di clandestini tra i quali c'\u00e8 un bambino che tanto gli ricorda Fran\u00e7ois. Pochi giorni dopo scopre che quel bambino ha perso la vita e lui poteva certamente evitargli questa fine, visto che aveva notato la resistenza che il bambino provava verso la \u201cmadre\u201d. Grazie alle confidenze dell'amica svedese ingrid, ex amante di un uomo trovato cadavere, il commissario trova un denominatore comune tra le due storie: un'organizzazione criminale nordafricana che opera nella tratta di bambini effettua regolarmente sbarchi in Sicilia, nascondendoli come salvataggi umanitari con la collaborazione di elementi del posto; il bambino aveva capito e tentato la fuga, e per questo \u00e8 stato ucciso; l'altro cadavere \u00e8 il responsabile locale della tratta, giustiziato dal capo per aver alzato troppo la testa e attirato l'attenzione. Alla fine Montalbano e la sua squadra riescono a smantellare questa rete di traffici di esseri umani, ma il commissario rimane ferito.\n\"Par condicio\".\nTrama.\nIl commissario da una parte si trova a gestire l'inasprimento dei rapporti delle due grandi famiglie mafiose di Vig\u00e0ta (Sinagra e Cuffaro), dall'altra \u00e8 impegnato nella ricerca di una ragazza straniera; seguendone le tracce si inoltra nella campagna siciliana e presso una stazione ferroviaria abbandonata trova Biagio, un disabile mentale che gli confessa di aver consegnato la ragazza a un pericoloso delinquente implicato nella tratta delle bianche. Una volta trovatala, Montalbano scopre che la guerra di mafia scatenatasi tra le famiglie non \u00e8 dovuta a questioni di successione al potere, ma perch\u00e9 la giovane straniera s'era innamorata, ricambiata, del marito di Mariuccia Cuffaro, figlia di uno dei capi della famiglia, scatenandone la gelosia e quindi l'eliminazione fisica. Il commissario convoca una sorta di summit tra i boss dei Sinagra e dei Cuffaro, dove spiega la verit\u00e0 e pretende la fine delle vendette e la confessione dell'esecutore materiale. Questi va a trovarlo su suggerimento (ovvero ordine) del suo boss e racconta tutto. Montalbano e Fazio non possono per\u00f2 salvare la Cuffaro, che vistasi scoperta si suicida gettandosi in un cantiere del marito.\n\"La pazienza del ragno\".\nTrama.\nSu una strada fuori Vigata viene trovato lo scooter abbandonato di una ragazza, Susanna Mistretta, che in quel periodo sta passando un momento difficile per la depressione della madre, ormai in fin di vita. Il Commissario trova nel suo fidanzato Francesco un valido aiuto per diradare le ombre su quello che sembra subito uno strano rapimento. Dopo che i rapitori mandano una foto della ragazza prigioniera, grazie all'ingrandimento di questa e alle testimonianze di una donna costretta a prostituirsi per pagare le cure al marito disabile, Montalbano scopre che il rapimento \u00e8 stato solo una messinscena architettata dalla ragazza stessa e dallo zio di lei, innamoratosi da giovane della cognata e quindi desideroso di prostrare economicamente e politicamente il fratello di lei, causa della sua depressione che l'ha portata a ritirarsi dalla vita.\n\"Il gioco delle tre carte\".\nTrama.\nUn vecchio capomastro viene ucciso, investito da un'auto. Il Commissario Montalbano viene a sapere che questi era un collaboratore di un giovane imprenditore edile che, vent'anni prima, era stato accusato e condannato per l'omicidio del suo socio nonch\u00e9 marito della sua amante; l'imprenditore era stato scarcerato poche settimane prima. Nel frattempo uno straniero misterioso viene trovato ucciso da un colpo di pistola alla nuca non lontano da un casolare isolato. Grazie all'insistenza del cugino dell'imprenditore il Commissario Montalbano inizia a sospettare che fra la morte del capomastro e la scarcerazione dell'imprenditore vi sia un legame. Lentamente la complessa storia si dipana rivelando che anche il misterioso straniero \u00e8 coinvolto nella ventennale storia d'amore e d'affari.\n\"La vampa d'agosto\".\nTrama.\nIn una calda giornata d'agosto, il commissario Montalbano \u00e8 a pranzo nella bella villetta sul mare che Augello ha affittato per le ferie, a Montereale Marina. Durante il pranzo, per\u00f2, non si trova il piccolo Salvo; Montalbano corre a cercarlo e lo trova in un cunicolo in giardino, cunicolo che riveler\u00e0 una grande sorpresa: il cadavere di Rina, una ragazza scomparsa 6 anni prima. Il commissario inizia le indagini affiancato dalla gemella della vittima, la bella Adriana, che lo seduce fino a fargli perdere la testa per riuscire a scoprire chi ha ucciso la sorella e vendicarsi.\n\"Le ali della sfinge\".\nTrama.\nIl commissario Montalbano non sta passando un periodo semplice con Livia: continui litigi, incomprensioni dovute alla distanza e nervosismo. Una mattina viene chiamato in una spiaggia dove \u00e8 stato trovato il cadavere di una ragazza nuda con il volto devastato da un proiettile. Unico segno distintivo: una farfalla tatuata sulla spalla, che potrebbe favorire l'identificazione. Montalbano \u00e8 abbastanza svogliato inizialmente ma il caso lo trascina visto che ci sono altre ragazze con lo stesso tatuaggio sulla spalla, tutte provenienti dall'Europa dell'est e che hanno trovato lavoro e aiuto grazie all'associazione cattolica \"La buona volont\u00e0\", che le ha salvate da un destino di prostituzione. E mentre l'inchiesta va avanti il commissario \u00e8 incalzato da ogni parte: dal vescovo, che non ammette ombre su \"La buona volont\u00e0\", dal questore, che non vuole dispiacere il vescovo, da Livia, che vuole partire con lui per ritrovarsi.\n\"La pista di sabbia\".\nTrama.\nMontalbano, una mattina, si alza, spalanca le persiane della sua camera e la prima cosa che vede \u00e8 il cadavere insanguinato di un cavallo sulla riva. Il commissario ha appena il tempo di convocare i suoi uomini e il cavallo \u00e8 sparito, rimane solo il segno del suo corpo sulla sabbia e uno dei suoi ferri che distrattamente il commissario ha messo in tasca all'accappatoio. Quello stesso giorno una donna \"forestiera\", Rachele Estermann, denunzia al commissario di Vig\u00e0ta il furto del suo cavallo Super mentre nelle scuderie di Saverio Lo Duca, uno degli uomini pi\u00f9 ricchi della Sicilia, un altro purosangue \u00e8 svanito nel nulla. Lo scenario della vicenda \u00e8 il mondo delle corse clandestine, passatempo preferito di una certa aristocrazia terriera che scommette forte. \u00c8 in questo ambiente dorato che Montalbano deve indagare, perch\u00e9, dopo il cavallo, viene trovato cadavere anche un custode delle scuderie. Fra maggiordomi in livrea, baroni e contesse Montalbano \u00e8 un po' a disagio, mentre \"ignoti\" entrano una, due, tre volte nella casa di Marinella: non rubano niente ma mettono tutto sottosopra, sembrano cercare qualcosa. Ma cosa? Montalbano non resta insensibile alle avance della \"forestiera\", alla quale \u00e8 stato \"raccomandato\" dalla comune conoscente Ingrid, ma alla fine riesce a farla interessare al suo vice Mimi Augello, sempre vulnerabile al fascino femminile.\n\"La luna di carta\".\nTrama.\nIn una casa alla periferia di Vigata viene trovato morto Angelo Pardo, informatore scientifico, con un colpo di pistola in fronte e i pantaloni abbassati. In seguito Montalbano scopre che Pardo era un medico poi radiato dopo la scoperta di un aborto clandestino da lui praticato e che era coinvolto nel traffico di droga per conto di una famiglia mafiosa locale. Le indagini sembrano indirizzarsi verso la pista passionale. Montalbano si trova davanti due forti figure femminili: Michela Pardo, morbosamente attaccata al fratello e piena di livore nei confronti di Elena Sclafani, ex-amante di Angelo Pardo, giovane donna sfrontata e sensuale che nasconde tuttavia un tormentato passato di tossicodipendenza. Montalbano indaga su Elena, la quale tuttavia non fa assolutamente nulla per discolparsi dall'accusa di omicidio: vengono ritrovate alcune sue lettere in cui essa manifesta la propria gelosia nei confronti di Angelo, anche se poi si scopre che essa le aveva scritte sotto dettatura di quest'ultimo, intenzionato a far desistere la sorella dall'osteggiare la propria relazione con Elena. Il commissario tuttavia rifiuta le facili scorciatoie e, mettendo insieme tutti gli elementi raccolti (i file ritrovati nel computer portatile di Pardo, la chiave di una cassetta di sicurezza blindata portatile, gli ingenti depositi bancari del defunto, la bara per la sepoltura rivelatasi stranamente troppo grande), riesce alla fine a mettere alle strette il vero colpevole dell'omicidio.\n\"Il campo del vasaio\".\nTrama.\nQuesta volta a svegliare il commissario Montalbano non \u00e8 il solito Catarella, ma un insistente bussare alla porta di casa. Montalbano, infuriato per il sonno interrotto non riesce a trovare i vestiti e va ad aprire in pigiama, trovandosi di fronte il questore Bonetti-Alderighi che, disperato e piangente, chiede di essere nascosto. Montalbano si convince che il questore deve essere impazzito tanto pi\u00f9 quando gli annuncia che la mafia ha preso il potere politico con Salvatore Riina divenuto presidente del consiglio che propone a Montalbano la carica di ministro degli interni. Il commissario, che sta sognando, si terrorizza quando compare Catarella che minaccia di sparargli se accetter\u00e0 la proposta del capomafia: \u00abSi vossia dottori ci dici di s\u00ec a quisto sdilinquenti io l'ammazzo di pirsona pirsonalmente\u00bb. Parlando, per\u00f2, Catarella si \u00e8 distratto e Riina ne approfitta per sparargli un colpo. Nella realt\u00e0 non \u00e8 un colpo di pistola ma il rumore delle persiane sbattute dal vento che sveglia Montalbano. Il commissario a poco a poco riprender\u00e0 il sonno che sar\u00e0 interrotto ancora una volta da un continuo suonare del campanello della porta di casa. Questa volta si tratta proprio di Catarella che annuncia al commissario il solito ritrovamento di un morto. Sotto un incessante diluvio e tra varie imprecazioni il commissario e i suoi uomini, tra cui un ingrugnato Mim\u00ec Augello, riusciranno a recuperare un cadavere fatto a pezzi e seppellito in un campo di un contadino. A complicare l'indagine c'\u00e8 lo strano comportamento di Mim\u00ec Augello, il vice di Montalbano, divenuto scontroso e litigioso, che sta amareggiando la vita a tutti nel commissariato di Vigata. Il commissario scopre inoltre che Mim\u00ec mente alla moglie dicendo di essere impegnato in azioni che lo tengono impegnato per tutta la notte e incarica la sua amica svedese Ingrid di pedinarlo per scoprire cosa stia combinando. L'indagine, gi\u00e0 complicata per l'impossibilit\u00e0 di identificare il cadavere ritrovato, diviene ancora pi\u00f9 intricata per la denuncia da parte della bella Dolores della scomparsa del marito, ufficiale marittimo, imparentato con la famiglia mafiosa di Balduccio Sinagra. Si scoprir\u00e0 che Dolores \u00e8 l'amante di Mim\u00ec ed \u00e8 la causa del suo cambiamento. Montalbano scopre che il morto del Critaro \u00e8 il marito di Dolores, Giovanni Alfano. Grazie alle indagini si scoprir\u00e0 che \u00e8 stato ucciso dalla moglie e dall'amante Pecorini. I due amanti hanno ucciso Alfano per essere liberi di consumare la loro storia, e allo stesso tempo hanno tentato di controllare le indagini indirizzando Augello a credere che sia opera della famiglia Sinagra, per vendicarsi di don Balduccio Sinagra che aveva ordinato la fine della loro relazione anni prima.\n\"La danza del gabbiano\".\nTrama.\nUn Montalbano disilluso, alzato di prima mattina, assiste sulla spiaggia alla morte di un gabbiano, notando che l'agonia assomiglia a una danza. Ma il tempo stringe e Montalbano si reca in commissariato, dove il proprietario di alcuni pescherecci di Vigata si presenta nel suo ufficio, dicendogli \u00abdi sospettare\u00bb che due dei suoi pescherecci siano implicati in un traffico di droga. Montalbano gli promette che indagher\u00e0 e, appena congedato l'uomo, viene raggiunto dal padre dell'ispettore Fazio per avere notizie di suo figlio, che non si \u00e8 presentato al loro appuntamento. Fazio infatti avrebbe dovuto accompagnare il padre a fare delle analisi, ma dalla sera prima, dopo aver ricevuto una telefonata da Montalbano che chiedeva la sua presenza al porto, non ha pi\u00f9 dato notizie di s\u00e9 e ha il cellulare spento. Salvo, capendo che qualcosa non va, visto che la sera prima non ha chiamato il poliziotto, mente al padre, dicendo di averlo mandato a compiere una missione riservata e che lo rivedr\u00e0 presto. Il padre, rassicurato, esce dall'ufficio, mentre Salvo chiama Mim\u00ec e lo informa della sparizione di Fazio. (Per il commissario, Fazio stava probabilmente seguendo un'indagine privata della quale nessuno era al corrente e qualcosa deve essere andato storto). Montalbano e Mim\u00ec, dopo essersi recati al porto, ricevono una soffiata che gli rivela che l'ispettore Fazio \u00e8 stato visto l'ultima volta sul monte Scibetta, vicino a un pozzo, in compagnia di alcune persone. Montalbano e Mim\u00ec, temendo il peggio, salgono sul monte Scibetta e, aperto il pozzo, trovano due cadaveri, ma non l'ispettore, che verr\u00e0 trovato poco dopo all'interno di una caverna, ferito e spaventato. L'ispettore, dopo essere stato trasportato all'ospedale, rivela al commissario di essere andato al porto per incontrare un suo amico di infanzia, Filippo Manzella, che aveva da fargli delle rivelazioni. Ma una volta arrivato, \u00e8 stato circondato e portato sul monte Scibetta da un gruppo di persone, che hanno tentato inutilmente di gettarlo nel pozzo. Montalbano, dopo aver scoperto che Manzella era uno dei due cadaveri trovati nel pozzo, intuisce che non pu\u00f2 essere stato lui ad aver avvisato Fazio, e proprio per questo indaga sulla vita dell'uomo, trovando nel suo appartamento una lettera indirizzata proprio a s\u00e9, che Manzella, sentendosi minacciato e pensando di poter fare una brutta fine, gli aveva lasciato. In quella lettera Manzella rivela di aver scoperto, con il suo telescopio, un traffico d'armi al porto, capitanato da Franco Sinagra, che era anche il compagno, violento e molto geloso, della transessuale Giovanna, che anche lui frequentava abitualmente. Montalbano, scoprendo ci\u00f2, riesce a ottenere dal pubblico ministero Tommaseo il mandato di perquisizione per la casa di Sinagra, dove arresta l'uomo, dopo aver trovato la prova che lo incastra: il telescopio di Manzella.\n\"La caccia al tesoro\".\nTrama.\nNel commissariato di Vigata non c'\u00e8 proprio niente da fare. Catarella s'impegna senza speranza nella soluzione di cruciverba e rebus e Montalbano leggicchia un romanzo di Simenon, quando \u00e8 inopinatamente costretto a recitare la parte alla Bruce Willis in un film americano. Infatti in un vecchio palazzo abitato da due anziani bigotti, i fratelli Gregorio e Caterina Palmisano, le cui manie religiose sono ormai arrivate al culmine della pazzia, il vecchio allucinato si \u00e8 messo a sparare dalla finestra; Montalbano, a sfida del suo sentirsi ormai vecchio, arrampicandosi pericolosamente su per una scala dei pompieri riesce a rendere inoffensivo il vecchio pazzo. Nel palazzo fatiscente, in una foresta di crocefissi di ogni fattura illuminata da innumerevoli lumini, Montalbano crede di avere scoperto una giovane uccisa, ma si accorge che si tratta di una consunta bambola gonfiabile ormai malridotta dal prolungato uso, senza un occhio e con un buco riparato alla meglio. Ricoverati i due fratelli, l'inerzia sembra tornata nel commissariato di Vigata quando giunge la notizia di un cadavere ritrovato in un cassonetto: non \u00e8 il corpo di una vittima, ma di un'altra bambola identica a quella rinvenuta nel palazzo dei fratelli Palmisano. In quegli stessi giorni il commissario riceve una strana lettera anonima dove lo si sfida, con indovinelli in versi, a una caccia al tesoro che, per curiosit\u00e0 e perch\u00e9 non ha altro da fare, accetta. Dopo due o tre indizi gli nasce il sospetto che il gioco nasconda qualcosa di pericoloso e di folle. Purtroppo il suo fiuto da \"sbirro\" non lo inganna.\n\"L'et\u00e0 del dubbio\".\nTrama.\nIl commissario Montalbano fa un sogno insieme tragico e ridicolo ma che rivela come i due pensieri fissi degli ultimi anni lo accompagnino anche nel sonno: l'idea della morte e la sua relazione con Livia. Nel sogno si sta svolgendo il suo funerale e che sia morto glielo annuncia lo stesso Catarella a cui di solito \u00e8 affidata questa comunicazione funebre dei morti ammazzati su cui si dovr\u00e0 indagare. Alla cerimonia funebre assistono i soliti comprimari delle indagini di polizia: il dottor Pasquano che al solito si rifiuta scontrosamente di dare particolari sul morto prima di aver eseguito l'autopsia, il signor questore Bonetti-Alderighi che non autorizza Montalbano a indagare sulla sua stessa morte, l'amico Mim\u00ec Augello. Ci sono tutti ma manca quella che per prima dovrebbe essere presente alle esequie: la sua fidanzata Livia che, raggiunta per telefono dall'irritato defunto, gli annuncia che forse non far\u00e0 in tempo a intervenire e che, per dirla tutta, approfitter\u00e0 della sua morte, di questa occasione unica, per sentirsi libera da una relazione che si trascinava stancamente. Il forte rumore che sveglia Montalbano \u00e8 causato dal temporale che agita il mare fino a lambire il terrazzino della sua casa. Il mare e il porto di Vigata diventano ora protagonisti in sottofondo della nuova indagine di Montalbano che riguarda due imbarcazioni ormeggiate una a fianco dell'altra: un potente motoscafo e il \"Vanna\", un lussuoso yacht il cui equipaggio ha trovato in mare un canotto con a bordo un uomo morto per avvelenamento. Montalbano insospettito chieder\u00e0 la collaborazione alle indagini di un ufficiale della capitaneria di porto: Laura, una bella e intelligente giovane che far\u00e0 perdere la bussola al commissario che si innamorer\u00e0, fortunatamente e inaspettatamente riamato, come un adolescente appassionato e geloso colpito dal classico colpo di fulmine.\n\"Il sorriso di Angelica\".\nTrama.\nDurante una notte vengono svaligiati la casa al mare e il villino dei coniugi Carlo e Caterina Peritore; la benestante coppia era stata addormentata con del gas, di modo che i ladri potessero con calma appropriarsi degli oggetti nella casa e delle chiavi del villino. Montalbano intuisce che i ladri dovevano ben conoscere tutte le abitudini delle vittime e riesce facilmente a collegare a questo un altro furto subito giorni addietro, nelle medesime modalit\u00e0, dai coniugi Lojacono. Indagando, si scopre che le due vittime sono conoscenti e facente parte di una stretta cerchia di amici, che potrebbero essere, quindi, tutti potenziali vittime. I ladri non sembrano essere del posto ma, comunque, l'ottima organizzazione necessita di un basista, che sicuramente \u00e8 anche il capo della banda e che, tramite una lettera anonima, lancia una vera e propria sfida al commissario. Difatti, le rapine continuano. Questa volta la subisce Angelica Cosulich, una dirigente dalla banca locale, della quale Montalbano resta estasiato. In un momento di crisi con la sua Livia, crisi dovuta all'atroce sospetto di un tradimento di lei nei suoi confronti, la giovane gli riporta alla mente la futile infatuazione giovanile per Angelica, la protagonista dell'Orlando furioso, opera di Ludovico Ariosto, e Montalbano, compreso che anche la giovane ricambia il suo interesse, si trover\u00e0 a fronteggiare una crisi interiore dalla quale uscir\u00e0 vincitore con difficolt\u00e0.\nIl Commissario e i suoi colleghi stilano una lista di possibili future vittime: mentre sorvegliano una delle abitazioni sospette, si lasciano per poco sfuggire i ladri dopo una sparatoria. La cerchia di possibili colpevoli si restringe, e i sospetti si concentrano intorno ad alcuni amici appartenenti a questa \u00e9lite di gente facoltosa. Nel frattempo viene rinvenuto un cadavere, e dopo questo fatto si viene a sapere che il mandante dei furti ha deciso di andare a rubare a casa dei suoi stessi amici. Il motivo va ben oltre il gesto di impadronirsi della refurtiva: il sospettato e strozzino Pierrera viene trovato morto suicida e la sua uccisione si rivela collegata agli altri fatti. Le indagini riveleranno che i genitori di Angelica erano deceduti molti anni prima in seguito alla mancata restituzione di una grossa somma di denaro e che colui che li ricattava era Pierrera. Angelica e il cugino quindi, aiutati da alcuni complici, hanno architettato la serie di furti per coprire il loro vero intento, quello di sottrarre a Pierrera la documentazione relativa alla sua attivit\u00e0 di strozzino e quindi di incastrarlo. La donna per\u00f2, dopo essersi pentita del suo gesto, rischier\u00e0 la vita.\n\"Il gioco degli specchi\".\nTrama.\nLa tranquilla Vigata viene scossa dall'esplosione di una bomba carta, fatta esplodere davanti a un magazzino vuoto. Subito si pensa a un avvertimento ma il commissario Montalbano non ne trova le ragioni. Il proprietario, un certo Angelino Arnone, nega di essere il destinatario di tale avvertimento, ma torna in commissariato, qualche giorno dopo, con una lettera minatoria che invece smentisce le sue tesi. Fiutando il tentativo di depistaggio, il commissario volge le sue attenzioni verso i due inquilini della casa sita in prossimit\u00e0 del magazzino. Uno \u00e8 Carlo Nicotra, un pregiudicato e pezzo grosso del clan Sinagra, per il quale non sarebbero dovuti gli avvertimenti, essendo lui il boss, e l'altro, Stefano Tallarita, uno spacciatore al servizio dello stesso Nicotra, in carcere per scontare una pena. Con l'aiuto di Pasquale, figlio di Adelina, Montalbano capisce che destinatario dell'attentato potrebbe essere il figlio di Stefano, Arturo Tallarita, come ritorsione per le voci che girano riguardo a una presunta collaborazione del padre con la polizia. Ma anche questa si riveler\u00e0 una falsa pista. Nel frattempo, il commissario si trova alle prese con un altro mistero. Soccorrendo una sua vicina rimasta in panne, Liliana Lombardo, moglie di un ingegnere informatico, rappresentante di una grossa industria del settore, scopre che l'auto della stessa \u00e8 stata sabotata e decide di accompagnarla al lavoro ogni giorno per tenerla d'occhio e capire cosa si cela dietro questa faccenda. La Lombardo accusa un ex-amante, che per infantilismo le adopera questi sfregi, ma Montalbano si accorge che la relazione tra i due \u00e8 ancora in essere e scopre che l'amante di Liliana \u00e8 Arturo, figlio di Stefano Tallarita. Pertanto, entrambi i casi sono collegati e Montalbano comincia a trarre le somme, ricostruendo anche che il bossolo trovato nella portiera della sua auto non era finito l\u00ec in seguito a uno scontro a fuoco, ma era stato indirizzato alla Lombardo, in uno dei loro viaggi di ritorno a casa.\n\"Una voce di notte\".\nTrama.\nNel giorno del suo compleanno, il commissario si trova alle prese con un combattivo pirata della strada, Giovanni Strangio, che si riveler\u00e0 essere lo scapestrato figlio del Presidente della Provincia di Montelusa, Michele Strangio. Montalbano capisce di trovarsi dinanzi a serie rogne, soprattutto quando lo stesso Strangio si reca dal commissario per denunciare la scoperta del cadavere della fidanzata, Mariangela Carlesimo. Contemporaneamente, in uno dei pi\u00f9 grandi supermercati di Vigata, viene scoperto un furto, che, per\u00f2, mostra strane incongruenze. Montalbano, sottovalutando il caso, lo affida al suo vice, Augello, ma questo magazzino \u00e8, come noto a tutti i popolani, riconducibile alla famiglia Cuffaro, e nel consiglio di Amministrazione dello stesso, oltre svariate figure di comodo, svetta l'onorevole Mongibello. Il dirigente del supermercato, un certo Guido Nicotra, viene trovato impiccato all'indomani della denuncia. Montalbano comincia a subire pressioni dall'alto, in quanto gli esponenti politici coinvolti nei due casi cominciano a essere infastiditi dai suoi atteggiamenti e dalle sue indagini; si trover\u00e0, quindi, costretto a forzare un po' la mano per risolvere questi due casi, agendo in un modo un po' insolito, che lo indurr\u00e0 molto a riflettere.\n\"Una lama di luce\".\nTrama.\nIl commissario Montalbano fa un altro sogno strano: in mezzo a un vasto campo, \u00e8 situata una bara con un cadavere. L'agente Catarella, farfugliando cose in latino, lo chiama per fargli riconoscere il cadavere, che risulter\u00e0 essere quello del Questore Bonetti Alderighi. Giunto in commissariato gli si presentano i due casi da risolvere. Il primo caso riguarda una presunta rapina subita dalla signora Loredana Di Marta; il marito si reca in commissariato in sua vece, per sporgere denuncia, ma alcuni dettagli non sembrano quadrare. Interrogando l'amica della presunta vittima, Valeria Bonifacio, si intuisce che le due donne tramano qualcosa e vengono fuori strani amori, e vecchi e nuovi amanti della stessa Di Marta, ma tutte le prove incastrano, invece, il marito. Il secondo caso riguarda la denuncia di un anziano contadino che ha trovato una sua stalla in disuso chiusa con delle strane porte e finestre, lavori non commissionati da lui n\u00e9 eseguiti dai due fattori di origine tunisina dei quali l'anziano si serve. Recandosi sul luogo, il commissario trova una scena diversa, dove non v'\u00e8 riscontro con quanto dichiarato dall'anziano. Guardandosi intorno, per\u00f2 si ritrovano segni di attivit\u00e0 recente e di un grosso arsenale. Montalbano fa inviare i residui rinvenuti al nucleo antiterrorismo ma, nonostante gli venga ordinato di lasciar perdere, il commissario condurr\u00e0 una piccola indagine parallela, che rischia di saltare perch\u00e9 un terzo tunisino, tenuto finora nascosto dagli altri, lo riconosce. Nel frattempo, il commissario deve anche fronteggiare una forte crisi di ansia che assale la sua compagna Livia, che inizia a sperimentare strani pesi e angosce. Quando la speranza di superare quel momento comincia a diventare forte, tutte le loro paure diverranno realt\u00e0.\n\"Una faccenda delicata\".\nTrama.\nViene ammazzata una prostituta di 68 anni, sposata, che svolgeva la sua mansione in un piccolo appartamento. A primo impatto Mim\u00ec Augello si persuade che l'assassino fosse un certo Mimmo Tavano, cliente della prostituta, Montalbano per\u00f2 col suo intuito dirige le sue ricerche altrove. Il commissario scopre che la donna veniva molestata da un anziano affetto da una demenza senile parziale, e riuscir\u00e0 a capire che molti anni prima la vittima aveva concepito con l'uomo il figlio di costui, Marco Rampolla, poich\u00e9 la moglie legittima non poteva aver figli. L'anziano rivedeva nella donna l'immagine della moglie defunta, sovrapposta dalla breve relazione tra i due. Rampolla scopre chi \u00e8 la sua vera madre e rimane coinvolto: credendo che l'omicidio sia stato commesso da suo padre, decide di creare un alibi per lui, facendolo ricoverare e corrompendo un infermiere per far s\u00ec che la data del ricovero sia precende al delitto. Tavano scopre il falso alibi e ricatta Rampolla, che lo uccide. Si scopre infine che Rampolla padre non \u00e8 il colpevole, ma che la donna \u00e8 stata uccisa dal preside del liceo, suo vecchio cliente e amico, innamorato di lei, che gestiva le sue finanze e che le doveva dei soldi.\n\"La piramide di fango\".\nTrama.\nIl corpo senza vita di un uomo viene trovato nel cantiere dove viene costruita la nuova condotta idrica di Vigata. Il commissario, notando che l'uomo era in canottiera e mutande, intuisce subito che la vittima deve essere stata sorpresa dal suo assassino nella notte mentre dormiva, e che per questo motivo doveva abitare nelle vicinanze. Montalbano e il fedele Fazio si mettono a controllare le case nelle vicinanze, e dopo una breve ricerca trovano la sua abitazione e lo identificano. Si tratta di Gerardo Nicotra, contabile della stessa impresa edile, del cantiere in cui \u00e8 morto. Il commissario prova subito a mettersi in contatto con la moglie tedesca Inge, ma anche di lei non si trova alcuna traccia. Nel frattempo, la giornalista Lucia Gambardella, che da anni si batte contro gli appalti truccati a Vigata, informa il commissario che il suo informatore, un certo Saverio Piscopo, \u00e8 stato quasi assassinato, perch\u00e9 voleva denunciare un enorme giro di malaffare e corruzione tra le varie imprese edili delle provincia. Montalbano, dopo essersi fatto carico della sicurezza di Piscopo, continua a indagare sulla vita di Nicotra. E dopo una serie di depistaggi e di bugie, intuisce che la morte di Nicotra e il ferimento di Piscopo sono collegati da un grosso giro di malaffare, riguardanti gli appalti pubblici. La donna era l'amante di un costruttore, che era stato rilasciato dal carcere e doveva restare ai domiciliari. L'uomo \u00e8 riuscito a mettere pace tra i Sinagra e i Cuffaro convincendoli a dividersi gli appalti pubblici e capeggiava numerose imprese edili in cui le due famiglie hanno sempre un rappresentante. Montalbano incontra il costruttore e gli d\u00e0 due alternative: confessare e finire in galera, o restare fuori e subire l'ira della mafia per aver compromesso i loro affari.\n\"Un covo di vipere\".\nTrama.\nL'imprenditore Cosimo Barletta viene ucciso da un colpo di pistola alla testa mentre sta facendo la colazione mattutina nel proprio villino al mare. Durante le indagini vengono scoperte una ventina di buste contenenti fotografie di giovani ragazze nude scattate durante le relazioni con Barletta. La vittima era anche un noto strozzino e aveva molti nemici a Vigata. Gli esiti dell'autopsia sul cadavere sono un vero colpo di scena: Barletta in realt\u00e0 \u00e8 stato avvelenato con un potente medicinale sciolto nel caff\u00e8, mentre lo sparo \u00e8 avvenuto in un secondo momento. Montalbano intuisce che il crimine \u00e8 stato commesso da due assassini diversi, che hanno agito quasi contemporaneamente ma all'insaputa l'uno dell'altro. Inizialmente le indagini si concentrano sulle ragazze ricattate dalla vittima, le quali per\u00f2 dispongono tutte di alibi inattaccabili. Nell'ultimo mese per\u00f2 Barletta si era innamorato di una nuova ragazza, a cui aveva promesso un'ingente somma di denaro, un'abitazione ed era in procinto - proprio la mattina dell'omicidio - di modificare il proprio testamento, per destinarle tutti i propri averi. Montalbano scoprir\u00e0 infine che il colpo di pistola venne esploso da Arturo Barletta, figlio diseredato della vittima con gravi problemi finanziari, mentre l'avvelenamento era stato provocato dalla figlia Giovanna, che da tempo intratteneva un rapporto incestuoso col padre ed era perci\u00f2 gelosa della nuova fidanzata, oltrech\u00e9 timorosa di perdere anch'essa gran parte dell'eredit\u00e0. A conferma dei sospetti, il vagabondo Camastra, divenuto amico di Montalbano e Livia, i quali scoprono che il vecchio, troppo colto e raffinato per essere un semplice senzatetto, un tempo era un famoso chirurgo caduto in disgrazia dopo la morte di un paziente, racconta di aver assistito al suicidio della moglie di Barletta, gettatasi in mare dopo aver scoperto la tresca tra il marito e la figlia. Poco prima dell'arresto, Giovanna si suicida con lo stesso veleno usato per il padre e lasciando una lettera.\n\"Come voleva la prassi\".\nTrama.\nMontalbano indaga sul delitto di una giovane donna, il cui cadavere viene ritrovato nudo semiavvolto in un asciugamano intriso di sangue, segno di un delitto efferato commesso con violenza indicibile, nell'androne di un palazzo. Cercando di capire cosa l'abbia spinta a trascinarsi fin l\u00ec, proprio in quel palazzo, Montalbano sospetta che la donna sia una prostituta dell'Est Europa e ipotizza che responsabile della sua morte sia il clan dei Cuffaro, che gestisce il mercato della prostituzione. Ma la vicenda si complica e lo stesso commissario diventa oggetto di un attentato cui scampa fortunosamente. Indagando sull'assassino, scova tra i condomini un complice che ha ripreso il festino, con politici e notabili del paese, in cui \u00e8 morta la ragazza. La donna era stata pugnalata quando aveva voluto fermarsi e i suoi aguzzini non avevano accettato. Ferita, era riuscita a trascinarsi fino al palazzo dove il cameraman (un collaboratore di Niccol\u00f2 Zito che arrotondava i suoi guadagni) abitava, poich\u00e9 i due avevano avuto una storia. Questi viene ucciso a sua volta, ma ha avuto il tempo di mandare una lettera al commissariato in cui spiega tutto. Nel filmato Montalbano riconosce da un particolare il sindaco del paese (che ha fatto della moralit\u00e0 il suo slogan), e va ad annunciargli la futura incriminazione. A questa indagine si intreccia inoltre la conoscenza di un anziano giudice in pensione, ossessionato dalla revisione di tutti i processi che ha celebrato, per essere sicuro di non essere mai stato condizionato nel giudizio dai propri problemi personali. Un incontro inquietante, che lascia Montalbano con molti interrogativi sull'impegno e il peso di ricercare la verit\u00e0 e giudicarla.\n\"La giostra degli scambi\".\nTrama.\nMontalbano deve risolvere due casi intricati: la scomparsa di un commerciante che apparentemente si \u00e8 rifiutato di pagare il pizzo alla mafia e una serie di misteriosi sequestri lampo. Il commerciante scomparso \u00e8 Marcello Di Carlo, proprietario di un negozio di antiquariato; pochi giorni dopo la scomparsa, il negozio viene incendiato e si pensa ad una vendetta mafiosa. Allo stesso tempo avviene qualcosa di molto strano: un rapitore mascherato ferma con l'inganno alcune ragazze, le sequestra per alcune ore e poi le libera in campagna senza far loro violenza n\u00e9 derubarle. Questi rapimenti-lampo sembrano incomprensibili ma Montalbano capisce che l'incendio del negozio e dei rapimenti, apparentemente molto diversi, sono in realt\u00e0 legati.\nAll'inizio Montalbano convoca in commissariato Giorgio Bonfiglio, un rappresentante di commercio per alcune prestigiose gioiellerie e molto amico di Marcello, sia pur molto pi\u00f9 anziano di lui: Giorgio racconta che Marcello \u00e8 ormai un maturo playboy spendaccione, che possiede come auto una Porsche Cayenne grigia metallizzata e che ha numerosi debiti al punto che non gli ha ancora restituito tutti i soldi che gli deve e che l'incendio \u00e8 certamente una vendetta mafiosa perch\u00e9 Marcello si \u00e8 sempre rifiutato di pagare ogni pizzo. Aggiunge anche che la scomparsa di Marcello \u00e8 avvenuta il 31 agosto, due giorni dopo il ritorno da un viaggio di circa un mese a Lanzarote (una delle isole Canarie) con una ragazza anch'ella scomparsa, di cui Giorgio dice di non sapere alcunch\u00e9, nemmeno il nome.\nIn seguito viene trovata una ragazza di nome Luigia, stavolta con alcune lesioni e segni di stupro, la quale racconta a Montalbano che lavora in banca, che \u00e8 stata anch'ella tratta in inganno dall'auto di De Carlo ma che il rapitore, di cui non \u00e8 riuscita a vedere la faccia, non pu\u00f2 essere n\u00e9 Marcello n\u00e9 Giorgio, dato che era stata lasciata poco prima da Marcello e che Giorgio sarebbe stato pi\u00f9 scortese e violento con lei se l'avesse rapita. Luigia aggiunge anche di conoscere Giorgio e che quest'ultimo ha una fidanzata di nome Silvana, che lavora come segretaria di un commercialista ma \u00e8 partita due mesi prima (cio\u00e8 a inizio luglio) per Tenerife (un'altra delle isole Canarie) e attualmente scomparsa.\nA questo punto Montalbano pensa che Marcello abbia raggiunto Silvana alle Canarie e scopre da Augello che quest'ultimo conosce Luigia attraverso l'amica comune Anna Bonifacio. Mandato a chiedere informazioni ad Anna, Augello racconta a Montalbano che, alcuni mesi prima, Luigia e Marcello sono stati visti insieme da Anna presso Taormina. Inoltre Augello viene a sapere che Marcello aveva chiesto un prestito di 50000 euro alla banca in cui lavora Luigia ma quest'ultima gli aveva bloccato il conto in banca dopo essere stata lasciata; il conto di Marcello \u00e8 stato poi sbloccato solo grazie a un bonifico da parte di Giorgio. A questo punto tutti i sospetti cadono su Giorgio, quando vengono trovate (sia pur in posti diversi) un cadavere che si scopre essere quello di Marcello e la Porsche Cayenne bruciata di quest'ultimo. Giorgio, per\u00f2, che racconta di essersi infuriato per il tradimento di Silvana dopo aver rinunciato di andare con lei a Tenerife per stare accanto alla sorella; del resto dichiara di essersi chiuso in casa due giorni e di aver solo pensato di bruciare la macchina di Marcello, la sera dopo i due giorni chiuso in casa. Per dimostrare la sua non colpevolezza, Giorgio indica a Montalbano la casa di Silvana, in cui per\u00f2 vengono trovate tracce di sangue e del cibo rimasto sulla tavola. Inoltre vi \u00e8 una lettera di convocazione a un raduno di rappresentanti di commercio, indirizzata a Giorgio in data 29 agosto, sotto il letto di Silvana e Marcello. Giorgio continua a dichiararsi innocente quando, ad un interrogatorio che non rimanda nonostante la febbre, gli viene chiesto della lettera ed egli dice di non averla mai ricevuta. Aggiunge, per\u00f2, che Silvana lavora per il suo commercialista Alfredo Virduzzo, il quale ha adottato Silvana 15enne, quando \u00e8 rimasta orfana e, nel tempo, ha iniziato ad avere un attaccamento morboso verso di lei; per questo Silvana \u00e8 diventata sempre pi\u00f9 ribelle e adultera, prima fidanzandosi con Giorgio e iniziando poi, senza lasciare Giorgio, ad avere una tresca con Marcello.\nPochi giorni dopo viene ritrovato un cadavere di una giovane ragazza in una discarica, il cui guardiano riesce a vedere l'assassino in faccia e che la scientifica riconosce essere Silvana: Montalbano, a questo punto, convoca Virduzzo in commissariato e gli tende una trappola. Prima, infatti, permette al guardiano della discarica, anch'esso convocato, di osservare l'aspetto fisico di Virduzzo; il guardiano dice che la faccia non \u00e8 quella dell'assassino di Silvana ma Montalbano (che nel frattempo ha scoperto che le tre ragazze rapite lavorano ciascuna in una banca dove Giorgio ha il conto) insiste sul fatto che l'assassino \u00e8 Virduzzo e questi, allora, comincia dichiarare che Silvana \u00e8 tutta sua e viene arrestato. Per di pi\u00f9 Montalbano capisce che \u00e8 stato Virduzzo anche a sequestrare Luigia e le due ragazze prima di lei per ritorcere la colpa su Giorgio nonch\u00e9 ad incendiare il negozio di Marcello e ad ucciderlo mentre era con Silvana a casa di lei e, infine, a rubare e incendiare l'auto di Marcello.\nAltri interpreti: Sonia Bergamasco (Livia Burlando), Raffaele Esposito (Marcello Di Carlo), Fabrizio Bentivoglio (Giorgio Bonfiglio), Sebastiano Lo Monaco (Alfredo Virduzzo), Desir\u00e9e Noferini (Silvana Romano), Daniela Giordano (Rita Curaja), Ubaldo Lo Presti (PM Jacono).\n\"Amore\".\nTrama.\nLa scomparsa di una bella ragazza (Michela Prestia) mette a dura prova la capacit\u00e0 di Montalbano di districarsi nei labirinti della complessit\u00e0 e dei fatali inganni del sentimento amoroso. Michela \u00e8 una ragazza dal passato travagliato: messa fuori di casa in giovane et\u00e0 dalla famiglia, ha incontrato uomini sbagliati che l'hanno usata e l'hanno condotta alla prostituzione. Con grande forza di volont\u00e0 \u00e8 riuscita a risollevarsi da quella tragica condizione, si \u00e8 rifatta una vita e ha trovato l'amore in un uomo, Saverio, con il quale adesso convive e che ricambia totalmente il suo amore. Ma proprio quando sembra avere trovato una sistemazione decente, Michela misteriosamente scompare. Molti pensano che, avendo avuto tanti amanti, semplicemente abbia abbandonato Saverio e sia scappata con un altro uomo ma Montalbano capisce presto che non \u00e8 accaduto questo e che qualcosa di grave \u00e8 accaduto alla povera ragazza se non \u00e8 stata addirittura uccisa. A risolvere questo mistero, a scoprire il movente e l'assassino contribuisce in maniera determinante l'incontro con due anziani attori di teatro, i coniugi Di Giovanni. Montalbano, attraverso la loro storia, strana e toccante, e anche grazie a un rinnovato sentimento di gelosia nei confronti di Livia, capisce che la scomparsa di Michela \u00e8 il frutto di un amore folle, impossibile e tragico.\n\"L'altro capo del filo\".\nTrama.\nMontalbano, con gli uomini che ha, \u00e8 alle prese con l'emergenza per gli sbarchi di numerosi migranti e si occupa anche dell'assassinio di Elena Biasini, una conoscente di Livia massacrata con una forbice da sarta nel proprio laboratorio. Con lei lavoravano Meriam, madrelingua araba, l'anziano Nicola e il giovane Lillo Scotto, che si era invaghito di lei e che era stato appena licenziato dalla sartoria. Il dottor Osman, che aiutava come interprete e medico durante gli sbarchi, confessa al commissario di essere stato amante di Elena. Montalbano infine scoprir\u00e0 che a uccidere la sarta \u00e8 stata una donna di Bellosguardo (provincia di Udine) di nome Anna Silch, amante e assassina di Franco, marito di Elena.\n\"Un diario del '43\".\nTrama.\nDopo la demolizione di un vecchio silos, arriva a Montalbano tramite Nicol\u00f3 Zito un diario scritto nell'estate del 1943 da un giovane fascista, Carlo Colussi, che nelle pagine confessa di aver compiuto un atto terribile. Questa scoperta s'intreccia con l'arrivo a Vigata di un novantenne italoamericano, John Zuck, il quale racconta al commissario di essere nato nella cittadina siciliana, di chiamarsi in realt\u00e0 Giovanni Zuccotti, di essere stato fatto prigioniero dagli alleati durante la guerra e in seguito di essere restato negli Stati Uniti dopo essere rimasto orfano. Montalbano collega i fatti del diario e di Zuck all'uccisione del vecchio imprenditore Angelino Todaro: questi in giovent\u00f9 aveva ucciso i genitori di Zuck per conto di un avvocato che si sarebbe cos\u00ec impossessato dei loro terreni e dopo tanti anni l'americano si \u00e8 vendicato. Autoaccusatosi davanti al commissario, Zuck si suicida sulla spiaggia sparandosi alla tempia. L'atto terribile compiuto da Colussi era stato una strage di soldati alleati, con vittime innocenti, rei di aver violentato la sua fidanzata. Per espiare la sua grave colpa, l'uomo si \u00e8 poi fatto prete e missionario. L'incontro con l'ormai novantenne Colussi indirizza lontano dal diario le indagini di Montalbano, volte alla scoperta dell'assassino di Todaro, dopo che in un primo momento il commissario aveva creduto che i due fatti fossero collegati. Nel contempo, Montalbano riceve la notizia della morte di Pasquano a seguito di una breve malattia, Montalbano e gli altri del corpo della polizia partecipano alle esequie del dottore.\n\"Salvo amato, Livia mia\".\nTrama.\nMentre un metronotte scopre Pasquale, il figlio di Adelina, a rubare in una villa, nell'archivio comunale di Vigata viene ritrovata morta, uccisa a colpi di martello, una giovane ragazza, Agata Cosentino, una cara amica di Livia. La vittima, ragazza timida e riservata, non sarebbe dovuta essere l\u00ec: gli uffici erano chiusi per lavori di ristrutturazione, e nell'edificio lavoravano solo gli operai addetti ai lavori. Montalbano dovr\u00e0 indagare su ben due casi \"strani\", per aiutare il figlio della sua governante e fare luce sull'indagine della ragazza morta, che porter\u00e0 a una cruda e scomoda verit\u00e0.\n\"La rete di protezione\".\nTrama.\nMontalbano riceve la visita dell'ingegner Sabatello che gli porta alcuni filmini girati per sei anni dall'ormai defunto padre che raffigurano sempre la stessa cosa: l'inquadratura fissa di un muro. Il commissario intuisce che dietro quelle pellicole si nasconda una remota vicenda dalle tinte tragiche e fosche. Nel frattempo, nella scuola frequentata dal figlio di Augello due individui a volto coperto fanno irruzione in classe e seminano il terrore nell'edificio. A complicare le cose ci sono le riprese di un film da parte di una troupe svedese, di cui fa parte la cugina di Ingrid Sj\u00f6str\u00f6m (che si \u00e8 trasferita perch\u00e9 il marito \u00e8 stato spostato di sede). Augello viene pescato dal regista a fare il cascamorto con la protagonista della pellicola, mettendo in difficolt\u00e0 Montalbano.\n\"Il metodo Catalanotti\".\nTrama.\nMim\u00ec Augello piomba a casa del commissario in piena notte, gli racconta di aver casualmente rinvenuto un cadavere in un appartamento disabitato durante un suo incontro amoroso. Quasi contemporaneamente viene ritrovato morto nel suo appartamento Carmelo Catalanotti, usuraio, regista teatrale, ideatore di un ingegnoso e traumatico metodo recitativo che mette in condizione l'attore di entrare in un personaggio lavorando sui propri segreti pi\u00f9 oscuri e nascosti: delle vere e proprie sedute psicanalitiche fuori dall'ordinario in cui il regista fa leva sulla parte pi\u00f9 oscura dell'animo dell'attore. Montalbano arriver\u00e0 alla risoluzione del caso, un caso in cui drammaturgia e realt\u00e0 si confondono, in cui i cadaveri possono scomparire come in una pantomima, e in cui una giovane a capo della scientifica far\u00e0 innamorare il commissario."}
{"id": "2837911", "revid": "1543377", "url": "https://it.wikipedia.org/wiki?curid=2837911", "title": "Silvia Rupil", "text": "\u00c8 figlia di Giampaolo, a sua volta fondista di alto livello.\nBiografia.\nOriginaria di Camporosso di Tarvisio, debutt\u00f2 in campo internazionale ai Mondiali juniores del 2002, ottenendo il nono posto nella 5\u00a0km a tecnica libera.\nIn Coppa del Mondo esord\u00ec il 13 dicembre 2006 nella 10\u00a0km a tecnica classica di Cogne (69\u00aa), ottenne il primo podio il 21 novembre 2010 nella staffetta di G\u00e4llivare (3\u00aa) e l'unica vittoria il 6 febbraio 2011 nella staffetta di Rybinsk.\nIn carriera partecip\u00f2 a un'edizione dei Giochi olimpici invernali, (14\u00aa nella 10 km, 16\u00aa nell'inseguimento, 4\u00aa nella staffetta), e a una dei Campionati mondiali, Oslo 2011 (4\u00aa nella staffetta il miglior risultato).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera"}
{"id": "2837914", "revid": "599013", "url": "https://it.wikipedia.org/wiki?curid=2837914", "title": "Ton\u010di \u017dili\u0107", "text": "Carriera.\nClub.\nDal 1996 gioca due stagioni nell', nella massima serie croata (segnando 2 reti in 20 partite).\nNel 1997 inizia l'avventura in Italia, giocando sei mesi nel (in Serie B) prima di passare al , dove fa parte della rosa che conquista la promozione in Serie A vincendo il campionato. Debutta nella massima serie italiana il 29 agosto 1999 nella sconfitta 3-0 contro l'. Successivamente continua a giocare in Serie B con le maglie di e .\nNel 2002 fa ritorno in patria, sempre nel massimo campionato nazionale, indossando le maglie di , e per tre stagioni quella dell' (vincendo un Campionato ed una Supercoppa di Croazia nel 2005). Nel 2008 scende di categoria nel ."}
{"id": "2837915", "revid": "30494636", "url": "https://it.wikipedia.org/wiki?curid=2837915", "title": "Pratt &amp; Whitney R-4360 Wasp Major", "text": ""}
{"id": "2837916", "revid": "92723", "url": "https://it.wikipedia.org/wiki?curid=2837916", "title": "Sjarhej Karnilenka", "text": "Carriera.\nClub.\nKarnilenka ha iniziato la sua carriera nella nativa Bielorussia con la prima di trasferirsi al . Dopo una stagione non convincente con il Vitebsk, torna a Minsk, dove trascorre tre stagioni prima di trasferirsi in Ucraina alla e successivamente al Dnipro Dnipropetrovs'k.\nNel 2008 si trasferisce in Russia all'FC Tom Tomsk, dove gioca una stagione di successo.\nIl 19 luglio 2009 il bielorusso firma un contratto di quattro anni con lo Zenit. Il 9 marzo 2010 Karnilenka viene ceduto in prestito al Tom Tomsk per il resto della stagione 2009/10.\nTornato allo Zenit nell'estate 2010 \u00e8 nuovamente ceduto in prestito, questa volta al Rubin Kazan', fino a gennaio 2011.\nIl 31 gennaio 2011, Karnilenka va in prestito al club inglese del Blackpool.\nNazionale.\n\u00c8 membro della nazionale bielorussa dal 2004. Attualmente, \u00e8 al 2 \u00b0 posto tra i migliori marcatori della storia della sua nazionale dietro a Maksim Rama\u0161\u010danka."}
{"id": "2837917", "revid": "287204", "url": "https://it.wikipedia.org/wiki?curid=2837917", "title": "Tonci Zilic", "text": ""}
{"id": "2837920", "revid": "647919", "url": "https://it.wikipedia.org/wiki?curid=2837920", "title": "Michele III l'Ubriaco", "text": ""}
{"id": "2837922", "revid": "174925", "url": "https://it.wikipedia.org/wiki?curid=2837922", "title": "Alimento", "text": "Si definisce alimento (dal latino \"alimentum\", da \"al\u0115re\", 'nutrire', 'alimentare') ogni sostanza o miscela di sostanze in qualsiasi stato della materia e struttura non lavorata, parzialmente lavorata o lavorata, destinata a essere ingerita, o di cui si prevede ragionevolmente l'ingestione da parte dell'essere umano. Sono comprese le bevande, le gomme da masticare e qualsiasi sostanza o miscela, compresa l\u2019acqua, intenzionalmente incorporata negli alimenti nel corso della loro filiera produttiva. Non sono compresi mangimi destinati agli animali, gli animali vivi (eccetto quelli destinati al consumo umano), i vegetali prima della raccolta, medicinali, cosmetici, tabacco, stupefacenti, residui e contaminanti.\nDefinizione giuridica di alimento.\nFunzioni.\nGli alimenti vengono variamente prelevati dall'ambiente esterno. A seconda della natura chimica di queste sostanze e dei tipi di organismi viventi considerati, possono essere principalmente suddivisi in due grosse categorie: autotrofi e eterotrofi. L'alimentazione, considerata nel lessico corrente come specifica degli organismi eterotrofi (una pianta non si alimenta, assume nutrienti) consiste nell'assunzione da parte di un organismo delle sostanze indispensabili per il suo metabolismo e le sue funzioni vitali quotidiane. La dieta di un organismo, \u00e8 ci\u00f2 che mangia o assume. Negli organismi eterotrofi superiori, fatta salva la disponibilit\u00e0 degli alimenti, la dieta viene in gran parte determinata dalla percezione dell'appetibilit\u00e0 dei cibi.\nPer sostenere il metabolismo, gli alimenti svolgono una funzione:\nLe molecole di cui sono composti gli alimenti sono trasformate in energia, tramite la mediazione dell'ATP, di fungere da materiale per la formazione dei tessuti biologici e di catalizzare le reazioni chimiche all'interno dell'organismo, nonch\u00e9 di essere accumulate e/o convertite come riserva in altre sostanze.\nPrincipi nutritivi.\nDagli alimenti l'organismo estrae le sostanze utili al suo metabolismo. Sono i principi nutritivi, tutti o in parte, a seconda dell'organismo considerato, indispensabili alla vita:\nNell'organismo umano.\nPer gli esseri umani gli alimenti sono molteplici, selezionati nel corso dei millenni in funzione della loro reperibilit\u00e0 e della loro possibilit\u00e0 di fornire sostentamento biologico. Ogni popolazione attribuisce agli alimenti e al loro consumo anche significati e valori simbolici e culturali.\nPer esempio, \u00e8 provato che una dieta povera possa avere un impatto dannoso sulla salute umana e animale, causando nell'uomo malattie da carenza, come scorbuto, Beri-beri, rachitismo, mentre una dieta eccessiva pu\u00f2 creare condizioni sanitarie a rischio come l'obesit\u00e0 e comuni malattie croniche sistemiche come le malattie cardiovascolari, il diabete e l'osteoporosi. La \"povert\u00e0\" della dieta viene ovviamente collegata alle esigenze alimentari specifiche dell'organismo considerato, che possono variare considerevolmente anche tra specie affini, dove possono essere differenti gli amminoacidi essenziali o le stesse vitamine. Il ratto, ad esempio, \u00e8 in grado di sintetizzare autonomamente la vitamina C necessaria al proprio organismo, la cavia no.\nL'esistenza di un legame tra ci\u00f2 di cui ci si alimenta, lo stato di salute e lo svilupparsi di alcune malattie, \u00e8 riconosciuta fin dall'antichit\u00e0. Nel 475 a.C. Anassagora sosteneva che nel cibo esistono dei \"principi\" che vengono assorbiti dal corpo umano e usati come componenti \"generativi\" (una prima intuizione dell'esistenza dei principi nutritivi). Nel 400 a.C. Ippocrate diceva \"Lascia che il cibo sia la tua medicina, e la medicina sia il tuo cibo\". Nel 1747 il medico inglese James Lind condusse il primo esperimento di nutrizione, scoprendo che il succo di limone era in grado di far guarire dallo scorbuto. Solo negli anni 1930 si scopr\u00ec che questa propriet\u00e0 era dovuta alla vitamina C contenuta nei limoni.\nAlcune semplici molecole come il glucosio sono assimilate dalle alte vie digerenti per assorbimento dalle mucose. Grazie al processo digestivo, le molecole pi\u00f9 complesse vengono suddivise affinch\u00e9 i loro costituenti semplici possano attraversare la parete intestinale, entrare nel flusso sanguigno, e quindi, raggiungere le singole cellule. Qui saranno utilizzate nei diversi processi metabolici: produzione di energia, costruzione e riparazione dei tessuti, regolazione delle attivit\u00e0 cellulari, produzione di ormoni, anticorpi, enzimi e tutto ci\u00f2 che concorre all'incessante lavoro biochimico necessario al mantenimento della vita.\nVariare il cibo \u00e8 la prima regola per alimentarsi correttamente, garantire il completo apporto degli elementi necessari alla nutrizione e, nello stesso tempo, soddisfare la ricerca del gusto e del piacere.\nLa sicurezza e la salute alimentare sono monitorate dalle agenzie internazionali, come l'International Association for Food Protection, World Resources Institute, Programma alimentare mondiale, Organizzazione delle Nazioni Unite per l'alimentazione e l'agricoltura, e l'International Food Information Council. Essi affrontano questioni come la sostenibilit\u00e0, la diversit\u00e0 biologica, i cambiamenti climatici, l'economia alimentare, la crescita della popolazione, l'approvvigionamento idrico e l'accesso al cibo.\nil cibo \u00e8 un diritto umano derivato dal Convenzione internazionale sui diritti economici, sociali e culturali (CIDESC), riconoscendo il \"diritto ad un adeguato standard di vita, incluso cibo adeguato\", cos\u00ec come il \"diritto fondamentale di essere libero dalla fame\".\nLe fonti del cibo.\nGli alimenti hanno origine da tutto il mondo naturale e non: animali, piante, funghi, batteri, composti inorganici, alimenti di sintesi.\nAlcuni tipi di funghi commestibili e batteri sono utilizzati sia come alimenti veri e propri, che nella preparazione di alimenti fermentati e marinati come pane, vino, birra, formaggio, i sottaceti e lo yogurt. Le alghe in molte culture, soprattutto orientali, rappresentano un cibo importante. Inoltre, il sale \u00e8 consumato spesso come condimento, il bicarbonato di sodio e qualche altro sale inorganico viene usato nella preparazione. Queste sono sostanze inorganiche, che insieme all'acqua, costituiscono una parte importante della dieta umana. La sintesi di prodotti alimentari \u00e8 una nuova frontiera, e costituisce un'ulteriore diversificazione dell'origine degli alimenti. Vitamine, supplementi, additivi sono a tutt'oggi spesso di origine sintetica.\nVegetali: frutta, verdura, semi, tuberi, alghe e fiori.\nVi sono circa 2.000 specie di piante che si coltivano per l'alimentazione. La maggior parte di tutti gli alimenti vegetali consumati dagli esseri umani, per il fatto di servire da riserva per lo sviluppo del vegetale stesso sono semi. Questi includono i cereali (quali mais, frumento e riso) e i legumi (quali i fagioli, i piselli e le lenticchie). Alcuni semi vengono spesso utilizzati, spremendoli, per produrre gli oli, compreso il girasole, la colza ed il sesamo.\nI frutti sono un prodotto giunto a maturazione fornito da alcune piante. I frutti attraggono gli animali e compongono una parte significativa delle diete della maggior parte delle culture. Possono contribuire a fornire notevole apporto energetico per la ricchezza di carboidrati (banane, platano). Determinati frutti, quali la zucca e la melanzana, sono utilizzate e mangiate come verdure\nTra gli alimenti vi sono le verdure: verdure di radice (quali le carote) e i tuberi (patate, manioca), gli ortaggi freschi (quali spinaci e lattuga), le verdure con il gambo (quali i germogli e l'asparago, le verdure dell'inflorescenza (quali i carciofi ed il broccolo), le alghe.\nI fiori commestibili per esempio sono la viola del pensiero, calendula, nasturzio, girasole, ecc.\nProdotti di origine animale.\nAnche gli animali, dai cnidari come le meduse, ai mammiferi, passando per gli insetti, dai molluschi e crostacei, ai vertebrati, tutti sono usati come alimento umano. La carne \u00e8 un esempio di un prodotto costituito dai tessuti muscolari o da organi. Il latte, il formaggio, il burro, costituiscono invece un esempio di prodotti animali derivati: uccelli, pesci, e moltissimi altri animali producono le uova, spesso commestibili, mentre le api producono il miele, un dolcificante, popolare in molte culture.\nCarni.\nLa carne si produce per successive fasi: dai luoghi di allevamento al mattatoio per la macellazione, dove si esegue lo sventramento, l'appenditura, la spartizione e la rappresentazione. Questa preparazione viene eseguita solitamente nei mattatoi. Molti paesi regolano i mattatoi secondo una specifica legge \"umanitaria\". Per esempio gli Stati Uniti hanno stabilito la Legge umanitaria di macello del 1958, che obbliga lo stordimento dell'animale prima della sua uccisione.\nProduzione e preparazione.\nGli alimenti sono ottenuti tradizionalmente attraverso l'agricoltura, l'allevamento la pesca, la caccia, ed altri metodi in funzione dal luogo di origine. Nel corso del tempo vi \u00e8 stata, attraverso una lenta presa di consapevolezza, di una tendenza crescente verso pratiche agricole pi\u00f9 sostenibili.\nAlcuni alimenti possono essere utilizzati direttamente, molti altri subiscono specifiche preparazioni, per ottenerne una maggiore digeribilit\u00e0, per motivi di sicurezza sanitaria, per rendere il loro sapore pi\u00f9 gradevole. Per esempio: lavare, tagliare, assettare o aggiungere altri alimenti o ingredienti, quali le spezie, mescolare, riscaldare o raffreddare, sottoporre a fermentazione, o combinare con un altro alimento. Una preparazione pu\u00f2 contribuire ad aumentare il gusto o l'estetica, un'altra pu\u00f2 contribuire a conservare pi\u00f9 a lungo l'alimento.\nCucina.\nCon il termine \"cucinare\" si intende una vasta gamma di metodologie, di attrezzi e di combinazioni degli ingredienti per migliorare il sapore o la digeribilit\u00e0 dell'alimento. Cucinare il cibo, conosciuto come arte culinaria, richiede generalmente la selezione, la misura e la combinazione degli ingredienti rispettando una specifica procedura, necessaria per raggiungere un buon risultato. Per il successo sono necessari: variabilit\u00e0 degli ingredienti, adeguate condizioni ambientali, attrezzi e abilit\u00e0 nella cottura, e una passione per la cucina. Le diversit\u00e0 tra le cotture dipendono da fattori nutrizionali, estetici, agricoli, economici, culturali e religiosi.\nLa cottura richiede il riscaldamento degli alimenti, i quali subiscono, sia trasformazioni meccaniche che chimiche, cos\u00ec da cambiarne il sapore, la struttura, l'apparenza e le propriet\u00e0 nutrizionali. La cottura propriamente detta, richiede che l'acqua sia portata al punto di ebollizione attraverso l'uso di un contenitore, metodo usato fin dall'antichit\u00e0. Ci sono prove archeologiche di alimenti arrostiti anni fa.\nAttrezzature e metodi di cottura.\nPer cucinare gli alimenti vi sono molti strumenti. I forni sono fondamentali per la cottura. Offrono un metodo che secca gli alimenti. Esistono diverse tipologie di forni. Gli indiani usano il \"Tandoor\", un forno cilindrico in argilla che funziona a una temperatura elevata, che pu\u00f2 raggiungere i . mentre le cucine occidentali usano generalmente forni a temperatura variabile, come i forni convenzionali, dal tostapane a forni non radianti calore, come il forno a microonde. I forni per funzionare possono utilizzare legna, carbone, gas, elettrico, o petrolio.\nPer cucinare molte culture usano le griglie. Una griglia funziona grazie ad una fonte di calore posizionata sotto di essa, solitamente dotata di copertura. Il barbecue americano ne \u00e8 un esempio: pu\u00f2 usare come fonte di calore, legno, carbone o trucioli. Lo stile messicano del barbecue \u00e8 denominato \"barbacoa\", solitamente usato per cuocere carne di pecora. In Argentina, si usa una griglia a cielo aperto, o un fuoco in terra, su cui solitamente viene cotto un animale intero.\nCibo crudo.\nDeterminate culture si cibano di animali o verdure non cucinate. Il sushi nel Giappone \u00e8 un tipico esempio di pietanza che si compone anche di pesce crudo finemente affettato mediante affilatissimi coltelli, in sashimi, in nigiri, o negli stili del maki.. In Italia, il carpaccio \u00e8 un piatto crudo fatto di carne affettata in modo molto sottile, solitamente lasciato marinare con un aceto o limone, e con l'olio di oliva.\nIl crudismo \u00e8 un movimento salutista che promuove una dieta principalmente vegetariana basata su frutta e cereali in grani.\nVendita e consumazione dei pasti in loco.\nMolte culture preparano alimenti all'interno di taverne e ristoranti per poi rivenderli ai clienti per un immediato consumo. Il concetto della preparazione dell'alimento a scopo commerciale nel mondo occidentale, ha probabilmente origine durante l'impero romano nella citt\u00e0 di Pompei. In Cina, durante la \"Dinastia Song\" si ha notizia di vendite urbane di alimenti preparati. \u00c8 probabile che i primi ristoranti della storia in Europa siano stati i negozi di caff\u00e8 risalenti al XVII secolo. Nel 2005 negli Stati Uniti si sono spesi in un anno 496 miliardi di dollari per i pranzi fuori sede, che avvengono per il 40% in ristoranti veri e propri, per il 37,2% nei ristoranti a servizio limitato (alimenti a preparazione rapida), per il 4,7% in hotel ed in motel, per il 6,6% in scuole o in universit\u00e0, per il 5,4% in distributori automatici, per il 4,0% nei posti di ricreazione e per il 2,2% in altri luoghi.\nIndustria alimentare.\nGli alimenti confezionati sono preparati al di fuori delle mura domestiche e destinati all'acquisto. Si va dal caso pi\u00f9 semplice del macellaio che prepara la carne, al pi\u00f9 complesso, prodotto dalla moderna industria alimentare internazionale. Le prime tecniche erano limitate a conservare, confezionare e trasportare gli alimenti disponibili e riguardavano principalmente al suo trattamento con il sale, con lo zucchero, con l'aceto, con il fumo, fino alla fermentazione e alla caseificazione. L'era moderna vide la nascita dell'industria alimentare. Questo sviluppo crebbe smisuratamente grazie ai nuovi consumi di massa e le emergenti nuova tecnologia, come la molatura, la conservazione, il confezionamento l'etichettatura, e il trasporto. Questo port\u00f2 al vantaggio di disporre di alimenti gi\u00e0 preparati, ma a scapito della loro qualit\u00e0.\nAll'inizio del XXI secolo si venne a formare una struttura a due livelli: alcune multinazionali internazionali che controllano una vasta gamma di marche alimentari molto conosciute, e una moltitudine di piccole aziende alimentari locali o nazionali. Avanzate tecnologie sono inoltre intervenute a modificare l'industria alimentare: sistemi di controllo computerizzati, metodi sofisticati di lavorazione ed imballaggio, progressi nella logistica e nella distribuzione, possono ulteriormente aumentare la qualit\u00e0 dei prodotti, migliorare la sicurezza degli alimenti, e ridurre i costi.\nCommercio.\nEsportazioni ed importazioni internazionali.\nLa banca mondiale ha segnalato che nel 2005 l'Unione europea era il maggiore importatore di alimenti, seguita dagli U.S.A. e dal Giappone. Gli alimenti sono commercializzati a livello globale. La loro variet\u00e0 e la loro disponibilit\u00e0 non \u00e8 pi\u00f9 limitata dalla loro diversit\u00e0 o coltivati localmente o dalle limitazioni di crescita locale in un periodo dell'anno particolare. Fra il 1961 e il 1999 vi \u00e8 stato un aumento del 400% nelle esportazioni in tutto il mondo. Alcuni paesi ora dipendono economicamente dalle loro esportazioni: in alcuni casi ne rappresentano pi\u00f9 dell'80%.\nNel 1994 oltre 100 paesi firmarono in Uruguay un accordo generale sulle tariffe e sul commercio per regolare il drammatico aumento della liberalizzazione commerciale. Ci\u00f2 ha incluso un accordo per ridurre le sovvenzioni pagate ai coltivatori.\nVendita al dettaglio.\nLa vendita dell'alimento unisce il produttore al consumatore. \u00c8 una catena di attivit\u00e0 che porta l'alimento \"... dal cancello dell'azienda agricola alla mensola del supermercato ...\". Persino la vendita di un singolo prodotto alimentare pu\u00f2 essere un processo complicato che coinvolge molti produttori ed aziende. Questi catena di attivit\u00e0 include sia le aziende trasportatrici degli ingredienti che le aziende che stampano le etichette. Il sistema di commercializzazione dell'alimento \u00e8 il pi\u00f9 grande datore di lavoro non governativo diretto ed indiretto negli Stati Uniti.\nNel XX secolo i supermercati hanno sviluppato il metodo del self-service e della spesa per mezzo dei carrelli: questo ha potuto offrire un alimento di qualit\u00e0 ad un costo pi\u00f9 contenuto, grazie alle economie di massa e ai ridotti costi del personale. Con il passare degli anni i supermercati sono stati ulteriormente rivoluzionati tramite lo sviluppo degli ipermercati: ampi supermercati di solito situati fuori citt\u00e0, con disponibilit\u00e0 di una vasta gamma di alimenti provenienti da tutto il mondo.\nLa vendita al dettaglio degli alimenti, invece, \u00e8 un mercato a due stadi, in cui un piccolo numero di aziende molto grandi, generalmente multinazionali, controllano moltissimi supermercati. In questo modo sono in grado di controllare il potere di acquisto dei consumatori, influenzando profondamente i coltivatori e i loro processi di produzione. Solo il dieci per cento della spesa del consumatore va ai coltivatori, mentre percentuali maggiori vanno alla pubblicit\u00e0, al trasporto ed all'intermediazione.\nQuestioni sanitarie.\nCarestia, fame, aiuto alimentare.\nLa malnutrizione \u00e8 una conseguenza della privazione di alimenti, ed \u00e8 collegata spesso alla carestia. Questa pu\u00f2 avere un effetto devastante e diffuso sulla salute umana e sulla mortalit\u00e0. Durante periodi di scarsit\u00e0 alimentare vengono utilizzate diverse forme di razionamento. Nel mondo, circa 815 milioni di persone sono sottonutrite, mentre pi\u00f9 di bambini muoiono ogni giorno per cause relative alla fame.\nL'aiuto alimentare pu\u00f2 aiutare le comunit\u00e0 che soffrono a causa della loro scarsit\u00e0. Pu\u00f2 essere gestito per migliorare le vite delle persone a breve termine, per consentire un successivo recupero e per riavviare l'autoproduzione locale. Per contro, l'aiuto alimentare mal gestito pu\u00f2 generare diversi problemi: interrompe i mercati locali e scoraggia le produzioni alimentari. A volte pu\u00f2 svilupparsi un ciclo di dipendenza. La relativa misura, o il minacciato ritiro, a volte \u00e8 usato come uno strumento politico per influenzare una nazione. Gli sforzi internazionali di distribuire aiuti alimentari ai paesi pi\u00f9 bisognosi sono coordinati spesso da un programma mondiale di alimentazione.\nSicurezza.\nI pi\u00f9 frequenti problemi causati alla salute dal consumo alimentare sono di origine microbiologica. I batteri della salmonella, per esempio, sono una delle cause pi\u00f9 diffuse di malattie, specialmente a causa della scarsa cottura del pollo e delle uova. La cosiddetta \"intossicazione alimentare\", \u00e8 generalmente causata da batteri, da tossine, da virus, e da parassiti. Ogni anno, circa 7 milioni di persone soffrono di intossicazione alimentare. I due fattori pi\u00f9 comuni che conducono alla malattia alimentare batterica sono la contaminazione trasversale di alimenti pronti, ed il controllo improprio della temperatura degli alimenti crudi.\nPi\u00f9 raramente, pu\u00f2 anche accadere che l'alimento sia contaminato chimicamente: per esempio da scorretto immagazzinaggio, o dall'uso di saponi e di disinfettanti non appropriati. L'alimento pu\u00f2 anche essere alterato da una vasta gamma di corpi estranei provenienti dalla fabbricazione, a seguito cottura, dall'imballaggio, dalla distribuzione o dalla vendita. Questi corpi estranei possono includere parassiti, capelli, estremit\u00e0 di sigaretta, trucioli e tutti gli altri agenti inquinanti. In ogni caso tutti gli alimenti vanno incontro a una progressiva ed inevitabile trasformazione dal punto di vista chimico, microbiologico, fisico, organolettico e strutturale nel tempo, in accordo alla Prima Legge di Parisi della Degradazione Alimentare.\nL'intossicazione alimentare \u00e8 stata riconosciuta come malattia dell'uomo fin da Ippocrate. L'alimento contaminato o alterato posto in vendita, era un fatto comunemente accettato, fino a quando venne introdotta l'igiene e la refrigerazione. La scoperta delle tecniche per la sterilizzazione batterica usando il calore ed altri studi microbiologici, (Louis Pasteur), hanno contribuito ad ottenere la moderna qualit\u00e0 moderna, oggi presente nelle nazioni sviluppate. Ci\u00f2 \u00e8 stato ulteriormente sostenuto tramite il lavoro di Justus von Liebig, che ha contribuito allo sviluppo di tecniche per l'immagazzinaggio dell'alimento e di metodi moderni di conservazione. Durante gli anni pi\u00f9 recenti, una miglior comprensione delle malattie causate dagli alimenti ha condotto allo sviluppo sistematico di moderne metodologie quali l'analisi dei rischi e i punti di controllo critici (HACCP), in grado di ridurre il pericolo contaminazioni.\nAllergie.\nAlcuni individui hanno una particolare sensibilit\u00e0 o allergie ad alimenti innocui per la maggior parte delle persone. Ci\u00f2 accade quando il sistema immunitario della persona confonde, per esempio, una proteina dell'alimento con un agente estraneo e nocivo, per cui lo attacca. Circa il 2% degli adulti e l'8% dei bambini sono portatori di allergie a qualche alimento. La quantit\u00e0 della sostanza dell'alimento richiesta per provocare una reazione in un individuo varia particolarmente da individuo a individuo, e pu\u00f2 essere abbastanza irrisoria. In alcuni casi, le tracce di alimento presente nell'aria, percepite attraverso l'odore, possono provocare reazioni mortali in individui estremamente sensibili. Le allergie alimentari producono frequentemente sintomi quali diarrea, le eruzioni cutanee, il rigonfiamento, il vomito ed il rigurgito. I disturbi digestivi si sviluppano solitamente in mezz'ora dall'ingestione.\nRaramente, le allergie da alimento possono condurre ad un'emergenza medica, quali shock anafilattico, ipotensione e perdita di coscienza. Il trattamento iniziale solitamente prevede la somministrazione in emergenza di adrenalina.\nDieta e carenze dietetiche.\nLe abitudini dietetiche svolgono un ruolo significativo nella salute e nella mortalit\u00e0 di tutti gli esseri umani. La scarsa assunzione delle vitamine e dei minerali pu\u00f2 causare malattie che possono avere effetti gravi sulla salute. Per esempio, il 30% della popolazione mondiale ha problemi di sviluppo, o \u00e8 a rischio per lo sviluppo, a causa di mancanza dello iodio. Si stima che almeno 3 milioni di bambini siano ciechi a causa della mancanza della vitamina A. I livelli di calcio, vitamina D fosforo nell'organismo sono soggetti ad una regolazione reciproca: il consumo di entrambi pu\u00f2 condizionarne l'assorbimento. Il kwashiorkor \u00e8 una sindrome, pi\u00f9 frequente nell'infanzia, causata da carenza di proteine nella dieta.\nFattori di scelta alimentare.\nMolte culture hanno differenziato i loro alimenti per modalit\u00e0 di preparazione, cottura e metodi di produzione. Anche se gli esseri umani sono onnivori, le culture delle varie popolazioni nel mondo hanno privilegiato il consumo di alcuni alimenti e definito altri come tab\u00f9. Le scelte dietetiche possono cos\u00ec anche rappresentare le culture e svolgere un ruolo nella religione. Per esempio, soltanto gli alimenti \"casher\" sono consentiti dall'Ebraismo e soltanto alimenti di \"\u1e25al\u0101l/haram\" dall'Islam, nella dieta dei credenti.\nI fattori che condizionano le scelte alimentari sono dunque relativi a contesti socio-economici, famigliari, affettivi, religiosi, di salute.\nAlcuni esempi\nDieta, morale, etica.\nI vegetariani scelgono di rinunciare all'alimento proveniente dalle fonti animali o varianti di essi. Altri scelgono una dieta pi\u00f9 sana, priva di grassi animali o di zucchero raffinato, aumentando il consumo di fibra e di antiossidanti dietetici. L'obesit\u00e0, un problema serio nel mondo occidentale, conduce con maggiori probabilit\u00e0 di contrarre malattie di cuore, il diabete e altre malattie. Pi\u00f9 recentemente, le abitudini dietetiche sono state influenzate dalle preoccupazioni che numerose persone hanno circa gli effetti possibili sulla salute o sull'ambiente degli alimenti geneticamente modificati. Ulteriori preoccupazioni causate dall'agricoltura industriale, riguardano la protezione degli animali, la salute umana e l'ambiente. Queste preoccupazioni stanno avendo un effetto sulle abitudini dietetiche umane contemporanee. Ci\u00f2 ha condotto all'emersione della preferenza per l'alimento organico e locale.\nIl diritto al cibo.\nSecondo lo studioso Andrea Braggio la commercializzazione avrebbe trasformato l'uomo in un numero, un indefinito dato statistico, una pedina sulla scacchiera delle forze di mercato e dei profitti aziendali. La commercializzazione dei concetti, dei valori, dei modi di guardare il mondo avrebbe permeato tutti gli aspetti della vita. L'economia commerciale e la necessit\u00e0 dei profitti sarebbero diventati la norma in politica, nella salute, nell'istruzione e nei trasporti.\nA suo giudizio, l'uomo vede e valuta ora il mondo attraverso il prisma difettoso dei mercati e in ci\u00f2 risiederebbe il suo sprofondamento nell'infelicit\u00e0, nel credere per esempio che la gioia passi attraverso il possesso di oggetti o che tutto abbia un prezzo. Incapace di emergere pienamente, il grande potenziale di ogni uomo sarebbe bloccato dall'attuale sistema economico e dai suoi valori di riferimento. La vita delle persone sarebbe sotto il dominio delle logiche di un mercato che per\u00f2 non avrebbe alcun riguardo n\u00e9 dell'uomo n\u00e9 dell'ambiente in cui l'uomo vive.\nQuesto avrebbe agevolato una sorta di processo di smarrimento, in cui le persone avrebbero presto ignorato le altre dimensioni dell'essere umano: la spiritualit\u00e0, la socialit\u00e0, l'affettivit\u00e0, la gratuit\u00e0. Tutti questi fattori insieme troverebbero piena espressione e verrebbero riassunti nel principio etico della condivisione, che pu\u00f2 esplicarsi sia come accesso comune a un patrimonio di nozioni e conoscenze, com'\u00e8 per esempio nel web, sia come equa distribuzione di beni materiali come il cibo. La condivisione non \u00e8 dunque considerata come un vago ideale, ma come un principio guida per la condotta, capace di promuovere e favorire in modo concreto le giuste relazioni fra gli uomini basate sulla cooperazione e sulla condivisione delle risorse mondiali. \nLa mancanza della condivisione pu\u00f2 generare un senso di insoddisfazione e di vuoto a cui si tenta di reagire attraverso i consumi. \nLa filosofia della condivisione ritiene per\u00f2 che un numero sempre maggiore di individui in tutto il mondo si starebbe accorgendo che il benessere si raggiunge solo in parte con la disponibilit\u00e0 di beni e molto di pi\u00f9 organizzando il tempo in modo da lasciare pi\u00f9 spazio alle relazioni familiari e sociali. Emerge l'idea di poter vivere una vita pi\u00f9 appagante dove per esempio il gusto della bella opera prevali sull'efficienza produttivistica in una societ\u00e0 dove sia affermato il primo fondamentale diritto da tutelare: il diritto al cibo.\nI filosofi della condivisione ritengono che sia necessario un sistema alimentare sano per affrontare le sfide urgenti del nostro tempo. I costi crescenti dell'energia e del cibo, un clima che cambia, minori riserve di acqua, una popolazione in crescita e il paradosso della fame e dell'obesit\u00e0 diffuse impongono un approccio radicalmente diverso al cibo e all'agricoltura.\nIl sistema alimentare deve essere riorganizzato sulla base della salute: per le comunit\u00e0, per le persone, per gli animali e per il mondo naturale. La qualit\u00e0 del cibo, e non soltanto la sua quantit\u00e0, dovrebbe orientare l'agricoltura. Il modo in cui l'uomo produce, distribuisce e prepara il cibo deve onorare le diverse culture, fornendo non solo un sostentamento ma anche giustizia, bellezza e piacere.\nI filosofi della condivisione ritengono che i governi abbiano il dovere di proteggere la popolazione dalla malnutrizione, dal cibo malsicuro e dallo sfruttamento e di difendere dal degrado la terra e l'acqua da cui l'uomo dipende. Individui, produttori e organizzazioni hanno il dovere di creare sistemi regionali in grado di rispettare e onorare i lavoratori della terra senza i quali nessuno sopravviverebbe.\nIl regime controllato delle multinazionali, che domina i sistemi alimentari del pianeta, \u00e8 distruttivo dal punto di vista ambientale, volatile dal punto di vista finanziario, e ingiusto dal punto di vista sociale.\nPer risolvere la crisi alimentare occorre trasformare il sistema alimentare \u00e8 dunque vista favorevolmente la richiesta di un cambiamento di paradigma locale e globale in direzione di una \"sovranit\u00e0 alimentare\". Essa consiste nel diritto delle persone ad avere cibo sano e culturalmente appropriato prodotto con metodi ecologicamente sani e sostenibili e il loro diritto di delineare i propri sistemi alimentari e agricoli.\nLa sovranit\u00e0 alimentare.\nLa produzione e il consumo del cibo si basano in misura fondamentale su considerazioni locali. Una risposta all'odierna crisi alimentare e a quelle future \u00e8 possibile soltanto con un cambiamento di paradigma in direzione di una sovranit\u00e0 alimentare generale. Piccoli agricoltori, pastori, pescatori, popolazioni indigene e altri hanno delineato un sistema alimentare fondato sul diritto umano ad avere cibo adeguato e su politiche di produzione alimentare che aumentano la democrazia in sistemi alimentari localizzati e garantiscono la massimizzazione dell'uso sostenibile delle risorse naturali. La sovranit\u00e0 alimentare tiene in considerazione tutti i problemi ricorrenti individuati dalla World Food Conference del 1974. Mette al centro il cibo per le persone; valorizza i fornitori di cibo; localizza i sistemi alimentari; garantisce il controllo della comunit\u00e0 e collettivo sulla terra, l'acqua e la diversit\u00e0 genetica; onora e accresce il sapere e le capacit\u00e0 locali; lavora con la natura. La sovranit\u00e0 alimentare \u00e8 in netto contrasto con le attuali politiche neoliberiste sul commercio e gli aiuti che pretendono di affrontare la questione della sicurezza alimentare del mondo. Queste politiche escludono alcuni attori; sono indifferenti a coloro che producono il cibo.\nI dodici principi per un cibo e un'agricoltura sani.\nSecondo i filosofi della condivisione, i governi e le istituzioni internazionali devono rispettare e adottare la sovranit\u00e0 alimentare. Essi ritengono inoltre che il diritto al cibo prevalga sugli accordi commerciali e altre politiche internazionali. Nell'attuale emergenza alimentare i negoziati commerciali relativi al cibo e all'agricoltura devono cessare e deve iniziare il lavoro per un nuovo dialogo sul commercio sotto gli auspici dell'ONU. Le politiche di aggiustamento strutturale imposte dalla Banca mondiale e dal Fmi, l'accordo sull'agricoltura della Wto e il paradigma del libero mercato hanno minato le economie locali e nazionali, eroso l'ambiente e danneggiato i sistemi alimentari locali provocando l'odierna crisi alimentare.\nI filosofi della condivisione approvano in pieno i dodici princ\u00ecpi della \"dichiarazione per un cibo e un'agricoltura sani\" che devono orientare la politica alimentare e agricola per fare s\u00ec che contribuisca alla salute e alla ricchezza delle nazioni e del mondo. Una politica alimentare e agricola sana: costituisce il fondamento di societ\u00e0 sicure e prospere, comunit\u00e0 sane e persone sane; d\u00e0 a tutti accesso a cibi acquistabili e nutrienti; impedisce lo sfruttamento degli agricoltori, dei lavoratori e delle risorse naturali, il predominio dei genomi e dei mercati e il trattamento crudele degli animali da parte di qualunque nazione, societ\u00e0 o individuo; accresce la dignit\u00e0, la sicurezza e la qualit\u00e0 della vita di tutti coloro che lavorano per nutrire gli altri; impegna risorse per insegnare ai bambini le tecniche e le conoscenze essenziali per la produzione, la preparazione, la nutrizione e il piacere del cibo; protegge le risorse finite dei suoli produttivi, l'acqua dolce e la diversit\u00e0 biologica; cerca di eliminare i combustibili fossili da ogni anello della catena alimentare e di sostituirli con risorse ed energie rinnovabili; prende spunto da una base biologica anzich\u00e9 industriale; alimenta la diversit\u00e0 in tutte le sue forme: diversit\u00e0 delle specie domestiche e selvatiche, diversit\u00e0 dei cibi, dei sapori e delle tradizioni, diversit\u00e0 della propriet\u00e0; richiede un dibattito nazionale sulle tecnologie impiegate nella produzione e permette alle regioni di adottare proprie linee guida in questo campo; impone la trasparenza affinch\u00e9 i cittadini sappiano com'\u00e8 prodotto il cibo che mangiano, da dove viene e che cosa contiene; promuove strutture economiche e sostiene programmi per agevolare lo sviluppo di reti regionali di fattorie e il cibo giusto e sostenibile.\nLa dichiarazione universale dei diritti dell'uomo del 1948, la Convenzione internazionale sui diritti economici, sociali e culturali (\"International Covenant on Economic Social and Cultural Rights\", Icescr) e la Convenzione sui diritti dell'infanzia, tra gli altri, propugnano il diritto al cibo. Esso \u00e8 stato definito legalmente dal Committee for Economic, Social and Cultural Rights degli Stati Uniti (1999) come \u00abil diritto di ogni uomo, donna e bambino soli e in comunione con altri di avere sempre accesso materiale ed economico a cibo sufficiente o ai mezzi per procacciarselo in modo conforme alla dignit\u00e0 umana\u00bb. Secondo i filosofi della condivisione, poich\u00e9 la grande maggioranza di coloro che soffrono la fame nel mondo sono piccoli contadini o lavoratori senza terra, il diritto al cibo deve essere inteso come diritto a nutrire s\u00e9 e la propria famiglia. L'Icescr sottolinea tre responsabilit\u00e0 specifiche dello Stato: rispettare, tutelare e tradurre in pratica il diritto al cibo. Le prime due implicano che i governi devono fare s\u00ec che n\u00e9 lo Stato n\u00e9 gli individui facciano alcunch\u00e9 che privi le persone dei mezzi per nutrirsi. Le responsabilit\u00e0 di rispettare e tutelare sono fondamentali per il concetto di diritto legale al cibo, che spesso \u00e8 interpretato falsamente come il diritto di ricevere cibo o aiuti alimentari. L'obbligo di tradurre in pratica il diritto al cibo significa che i governi devono facilitare l'accesso al cibo e alle risorse per produrre cibo, e quando l'accesso non \u00e8 possibile con i propri mezzi i governi hanno la responsabilit\u00e0 di fornirlo direttamente."}
{"id": "2837923", "revid": "287204", "url": "https://it.wikipedia.org/wiki?curid=2837923", "title": "Adam Szalai", "text": ""}
{"id": "2837934", "revid": "36426", "url": "https://it.wikipedia.org/wiki?curid=2837934", "title": "Amlash", "text": "Amlash (farsi \u0627\u0645\u0644\u0634) \u00e8 il capoluogo dello shahrest\u0101n di Amlash, circoscrizione Centrale, nella provincia di Gilan. Aveva, nel 2006, una popolazione di 15.047 abitanti. \nStoria e ritrovamenti.\nScavi archeologici clandestini (attestati dal 1959) portano alla luce, nei dintorni di Amlash, una serie di reperti, i pi\u00f9 antichi dei quali risalgono alla fine del secondo millennio a.C.; altri sono attribuibili alla cultura Sassanide mentre per altri \u00e8 difficile individuare periodo e cultura a causa della decontestualizzazione e di possibili contraffazioni."}
{"id": "2837938", "revid": "287204", "url": "https://it.wikipedia.org/wiki?curid=2837938", "title": "Torneo di Wimbledon 1912", "text": "Il Torneo di Wimbledon 1912 \u00e8 stata la 36\u00aa edizione del Torneo di Wimbledon e seconda prova stagionale dello Slam per il 1912.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il neozelandese Anthony Wilding\nche ha sconfitto in finale in 4 set il britannico Arthur Gore con il punteggio di 6-4 6-4 4-6 6-4.\nNel singolare femminile si \u00e8 imposta la britannica Ethel Larcombe che ha battuto in finale in 2 set la connazionale Charlotte Cooper Sterry.\nNel doppio maschile hanno trionfato Herbert Roper-Barrett e Charles Dixon.\nRisultati.\nSingolare maschile.\n Anthony Wilding ha battuto in finale Arthur Gore 6-4 6-4 4-6 6-4\nSingolare femminile.\n Ethel Larcombe ha battuto in finale Charlotte Cooper 6-3, 6-1\nDoppio maschile.\n Herbert Roper-Barrett / Charles Dixon hanno battuto in finale Max D\u00e9cugis / Andr\u00e9 Gobert 3-6, 6-3, 6-4, 7-5"}
{"id": "2837943", "revid": "6923", "url": "https://it.wikipedia.org/wiki?curid=2837943", "title": "\u0160koda Octavia (1959)", "text": "La \u0160koda Octavia \u00e8 una vettura utilitaria prodotta dalla casa automobilistica cecoslovacca \u0160koda Auto nei propri impianti di Mlad\u00e1 Boleslav dal 1959 al 1971 in un totale di 365.379 esemplari.\nContesto.\nLa vettura venne presentata nel gennaio del 1959 con il nome femminile di \"Octavia\" secondo una vecchia tradizione anteguerra della \u0160koda.\nLa vettura succedeva alla vecchia \u0160koda 440 di cui manteneva l'impostazione tecnica generale; era stato ridisegnato il frontale e le sospensioni anteriori a molle e con ammortizzatori telescopici.\nLe berline vennero prodotte fino al 1969, in numeri ridotti anche dopo la presentazione del nuovo modello \u0160koda 1000 MB avvenuta nel 1964. Nel 1961 venne prodotta una versione \"giardiniera\" che rimase in produzione fino al 1971. Dalla Octavia deriv\u00f2 la Felicia, una cabriolet sportiva prodotta sempre dal 1959 al 1969.\nIl nome Octavia venne riutilizzato nel 1996 per designare la nuova berlina di livello superiore \u0160koda Octavia.\nLa configurazione era con motore anteriore e trazione posteriore, i freni erano a tamburo sulle quattro ruote mentre il cambio era a 4 rapporti pi\u00f9 retromarcia con comando al volante.\nSia la versione berlina che quella familiare erano dotate di solo 2 porte e potevano ospitare 4 persone.\nLe autovetture montavano un motore da 1089\u00a0cm\u00b3 che sviluppava la potenza di 40\u00a0CV, (pi\u00f9 tardi elevata a 50 CV), e uno da 1221\u00a0cm\u00b3 con potenze tra 34 e 41\u00a0CV a seconda della versione. Le station wagon montavano invece solo la versione da 1,2 litri. Le massime velocit\u00e0 raggiunte, in base al modello, erano di 110-130 km/h."}
{"id": "2837946", "revid": "1305772", "url": "https://it.wikipedia.org/wiki?curid=2837946", "title": "Association Sportive de Saint-\u00c9tienne 1941-1942", "text": "La pagina raccoglie i dati riguardanti l'Association Sportive de Saint-\u00c9tienne nelle competizioni ufficiali della stagione 1941-1942.\nStagione.\nNella stagione 1941-42 il Saint-\u00c9tienne giunse quarto nel campionato dello Stato francese e fu eliminato al primo turno della coppa nazionale a causa di una sconfitta per 4-0 contro l'Annecy.\nOrganigramma societario.\nArea direttiva\nArea tecnica"}
{"id": "2837947", "revid": "287204", "url": "https://it.wikipedia.org/wiki?curid=2837947", "title": "Torneo di Wimbledon 1911", "text": "Il Torneo di Wimbledon 1911 \u00e8 stata la 35\u00aa edizione del Torneo di Wimbledon e seconda prova stagionale dello Slam per il 1911.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il neozelandese Anthony Wilding\nche ha sconfitto in finale il britannico Herbert Roper Barrett che si \u00e8 ritirato sul punteggio di 6-4 4-6 2-6 6-2.\nNel singolare femminile si \u00e8 imposta la britannica Dorothea Lambert-Chambers \nche ha battuto in finale in 2 set la connazionale Dora Boothby.\nNel doppio maschile hanno trionfato Andr\u00e9 Gobert e Max D\u00e9cugis.\nRisultati.\nSingolare maschile.\n Anthony Wilding ha battuto in finale Herbert Roper Barrett che si \u00e8 ritirato sul punteggio di 6-4 4-6 2-6 6-2\nSingolare femminile.\n Dorothea Lambert-Chambers ha battuto in finale Dora Boothby 6-0, 6-0\nDoppio maschile.\n Andr\u00e9 Gobert / Max D\u00e9cugis hanno battuto in finale Josiah George Ritchie / Anthony Wilding 9-7, 5-7, 6-3, 2-6, 6-2"}
{"id": "2837950", "revid": "3115", "url": "https://it.wikipedia.org/wiki?curid=2837950", "title": "Adelaide di Vermandois", "text": "Origine.\nAdelaide, secondo il \"De Genere Comitum Flandrensium, Not\u00e6 Parisienses\" era figlia del Conte di Vermandois e di Valois, Erberto IV e della moglie, Adelaide del Vexim o di Valois, che secondo la \"Chronica Albrici Monachi Trium Fontium\", era figlia di Rodolfo IV di Vexin e di Adele di Bar-sur-Aube.Erberto IV di Vermandois, secondo il documento n\u00b0 30 del \"The cartulary and charters of Notre-Dame of Hombli\u00e8res\" era figlio del Conte di Vermandois, Ottone I e di Pavia, i cui ascendenti erano sconosciuti.\nBiografia.\nNel 1075, il re di Francia, Filippo I, aveva iniziato ad espropriare i possedimenti del giovane Conte del Vexin e di Valois, Simone, che era fratello di Adelaide del Vexim o di Valois, la madre di Adelaide, che per due anni, cerc\u00f2 di resistere, combattendo, ma nel 1077, dopo essere stato privato del Vexin, Simone, dovette chiedere la pace, e si ritir\u00f2 a vita monastica, lasciando la contea di Valois, alla sorella, Adelaide ed al marito, Erberto IV di Vermandois, i genitori di Adelaide, che in quel periodo si era sposata con Ugo il Grande, che secondo l'Actus 10 del \"Hugonis Floriacensis, Liber qui Modernorum Regum Francorum continet\" era il figlio terzogenito del re di Francia, Enrico I, e di Anna di Kiev, che era figlia di Jaroslav I il Saggio sovrano della Rus' di Kiev.\nSuo padre, Erberto IV, mor\u00ec nel 1180 e, nelle contee di Vermandois e di Valois, gli succedette il figlio maschio, il fratello di Adelaide, Oddone I detto \"l\u2019Insens\u00e9\", che secondo il \"De Genere Comitum Flandrensium, Not\u00e6 Parisienses\" era (\"Odoni fatuo\") sciocco.In seguito alla destituzione di suo fratello Oddone, detto l\"'Insensato\", da conte di Vermandois e conte di Valois, Adelaide gli succedette, portando il titolo come dote matrimoniale al suo sposo, Ugo il Grande.\nNel 1096, suo marito, Ugo il Grande, si aggreg\u00f2 ai Crociati, che partivano per la Terra Santa, a capo del contingente francese: infatti il cronachista Guglielmo, arcivescovo della citt\u00e0 di Tiro, nell'odierno Libano, nel Caput XVII del suo Historia rerum in partibus transmarinis gestarum, lo elenca (\"dominus Hugo Magnus, domini Philippi Francorum regis frater\") tra i personaggi pi\u00f9 importanti che partirono per la prima crociata, tra cui, Roberto II delle Fiandre, Roberto II di Normandia (\"dominus Robertus, Flandrensium comes; dominus item Robertus, comes Normannorum, domini Willelmi Anglorum regis filius\"), Raimondo IV di Tolosa (\"dominus Raimundus, comes Tolosanus et Sancti Aegidii\") i fratelli, Goffredo di Buglione, Baldovino e Eustachio (\"Godefridus, Lotharingiae dux, et cum eo fratres ejus, dominus videlicet Balduinus, et dominus Eustachius\"), e tanti altri.\nIl cronachista della Prima Crociata, Alberto, canonico e custode della chiesa di Aquisgrana, nel suo \"HISTORIA HIEROSOLYMITANAE EXPEDITIONIS\", narra che l'Imperatore bizantino, Alessio I Comneno, fece incarcerare Ugo il Grande ed altri Franchi e che li liber\u00f2, dopo l'intervento di altri Crociati.Ugo si comport\u00e0 valorosamente ad Antiochia.\nSuo marito, Ugo il Grande, fu inviato a Costantinopoli, per chiedere aiuti ad Alessio I, ma avendo ottenuto un rifiuto, non fece pi\u00f9 ritorno ad Antiochia e, nel 1098, ritorn\u00f2 in Francia.\nUgo il Grande, nel 1101 organizz\u00f2 un esercito, con Guglielmo IX d'Aquitania, Oddone I di Borgogna (che assieme ad Ugo non aveva adempiuto al voto di partecipare alla crociata), e Guelfo IV di Baviera. Questo esercito, che si era reso colpevole di saccheggi attraversando il territorio bizantino, giunto a Costantinopoli, si divise in due colonne; la colonna di Ugo, venne attaccato e distrutto in un'imboscata da Qilij Arslan, dove Ugo venne ferito. I sopravvissuti raggiunsero Tarso, in Cilicia, dove Ugo di Vermandois, il 18 agosto, mor\u00ec per le ferite riportate.\nRimasta vedova, Adelaide, si rispos\u00f2 con Rinaldo II conte di Clermont, figlio di Ugo I e di Margherita di Roucy.\nNel 1114, Adelaide, secondo il \"Cartulaire de l'Abbaye de SaintCorneille de Compi\u00e8gne 877-1216\", assieme ai figli fece due donazioni:\nNel 1117, il re di Francia, Luigi VI il Grosso, le restitu\u00ec la contea di Amiens, che era stata sottratta a suo zio, Simone.\nLasci\u00f2 in eredit\u00e0 il Vermandois al figlio Rodolfo e l'Ami\u00e9nois alla figlia di secondo letto Margherita, sposata al conte della Fiandra Carlo I.\nCon la morte di Adelaide, avvenuta nel 1122 circa, si estingue definitivamente il casato carolingio.Il Valois ed il Vermandois, erano andati al figlio Rodolfo, alla morte del padre, mentre l'Ami\u00e9nois, and\u00f2 alla figlia di secondo letto Margherita, sposata al conte della Fiandra Carlo I.\nFigli.\nAdelaide a Ugo diede nove figli:\nAdelaide a Rinaldo diede un'unica figlia:"}
{"id": "2837951", "revid": "729019", "url": "https://it.wikipedia.org/wiki?curid=2837951", "title": "Tommy Ray Franks", "text": "Biografia.\nNato come Tommy Ray Bentley nello stato dell'Oklahoma, venne adottato da Ray e Lorene \"Pete\" Parker Franks. Studi\u00f2 al Robert E. Lee High School a Midland (Texas) ed all'University of Texas at Austin.\nRiconoscimenti.\nHa ricevuto una medaglia presidenziale della libert\u00e0 (Presidential Medal of Freedom) per i suoi meriti nel campo militare. Si tratta di una decorazione conferita dal Presidente degli Stati Uniti ed \u00e8, assieme alla Congressional Gold Medal concessa con un atto del Congresso, la massima decorazione degli Stati Uniti."}
{"id": "2837953", "revid": "204012", "url": "https://it.wikipedia.org/wiki?curid=2837953", "title": "Tommy Franks", "text": ""}
{"id": "2837955", "revid": "104458", "url": "https://it.wikipedia.org/wiki?curid=2837955", "title": "Sergio Rigoni (sciatore)", "text": "Biografia.\nIn carriera ha preso parte a un'edizione dei Mondiali juniores, Kranj 2006, ottenendo come miglior risultato il 31\u00ba posto nell'inseguimento. Gareggia prevalentemente in Alpen Cup; in Coppa del Mondo ha esordito il 13 febbraio 2009 a Valdidentro (66\u00b0). Ai Mondiali di Lahti 2017, suo esordio iridato, si \u00e8 classificato 46\u00ba nella 50 km e 45\u00ba nell'inseguimento; ai XXIII Giochi olimpici invernali di , sua prima presenza olimpica, si \u00e8 classificato 72\u00ba nella 15 km e 48\u00ba nell'inseguimento."}
{"id": "2837959", "revid": "287204", "url": "https://it.wikipedia.org/wiki?curid=2837959", "title": "Bulgarelli", "text": ""}
{"id": "2837961", "revid": "287204", "url": "https://it.wikipedia.org/wiki?curid=2837961", "title": "Torneo di Wimbledon 1910", "text": "Il Torneo di Wimbledon 1910 \u00e8 stata la 34\u00aa edizione del Torneo di Wimbledon e seconda prova stagionale dello Slam per il 1910.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il neozelandese Anthony Wilding\nche ha sconfitto in finale in 4 set il britannico Arthur Gore con il punteggio di 6-4 7-5 4-6 6-2.\nNel singolare femminile si \u00e8 imposta la britannica Dorothea Lambert-Chambers \nche ha battuto in finale in 2 set la connazionale Dora Boothby.\nNel doppio maschile hanno trionfato Anthony Wilding e Josiah George Ritchie.\nRisultati.\nSingolare maschile.\n Anthony Wilding ha battuto in finale Arthur Gore 6-4 7-5 4-6 6-2\nSingolare femminile.\n Dorothea Lambert-Chambers ha battuto in finale Dora Boothby 6-2, 6-2\nDoppio maschile.\n Anthony Wilding / Josiah George Ritchie hanno battuto in finale Herbert Roper-Barrett / Arthur Gore 6-1, 6-1, 6-2"}
{"id": "2837965", "revid": "767487", "url": "https://it.wikipedia.org/wiki?curid=2837965", "title": "Assi alla ribalta", "text": "Assi alla ribalta \u00e8 un film del 1954, diretto dai registi Ferdinando Baldi e Giorgio Cristallini.\nTrama.\nUn direttore di un'agenzia di investigatori scopre che un ladro di gioielli frequenta il teatro. Cos\u00ec d\u00e0 l'incarico a due goffi e pasticcioni detective di sorvegliare tutti i teatri della zona.I due investigatori entreranno di teatro in teatro assistendo a vari spettacoli di rivista italiani."}
{"id": "2837966", "revid": "765341", "url": "https://it.wikipedia.org/wiki?curid=2837966", "title": "Disegni di Pisanello", "text": " \nLa vastissima produzione di disegni di Pisanello testimonia un'attivit\u00e0 molto feconda, a differenza delle poche testimonianze pittoriche sicure che ci sono pervenute. Indubbiamente come disegnatore fu tra i pi\u00f9 grandi della sua epoca.\nCaratteristiche.\nIn uno degli studi pi\u00f9 completi sulla grafica pisanelliana, della Fossi Todorow (1966), vengono elencati 463 fogli gravitanti attorno al nome dell'artista, ma ne vengono accettati come sicuramente autografi solo 80. Il dibattito sull'autografia o meno dell'opera grafica \u00e8 uno dei pi\u00f9 accesi e controversi in merito all'artista, con accrescimenti e sfrondature diversi da studioso a studioso. Molti appaiono infatti nelle raccolte i disegni di artisti della cerchia, di scolari, imitatori e copiatori, mentre non mancano soggetti pi\u00f9 generici, riscontrabili nei molti taccuini, repertori di modelli, fogli di figurini e bestiari che circolavano all'epoca, soprattutto in Lombardia e in Italia settentrionale.\nIl gruppo pi\u00f9 nutrito di disegni dell'artista e della sua cerchia \u00e8 il Codice Vallardi del Cabinet des Dessins del Louvre (378 fogli). Segue, a distanza, la raccolta della Biblioteca Ambrosiana (26 fogli), mentre altri fogli sparsi si trovano in collezioni e musei di tutto il mondo. Pi\u00f9 studiosi si sono cimentati nella suddivisione e riunione per gruppi dei fogli, arrivando anche a ipotesi suggestive, come quella di un taccuino usato dall'artista nei suoi viaggi o di un \"album rosso\".\nI disegni di Pisanello testimoniano la versatilit\u00e0 e l'accuratezza con il quale l'artista studi\u00f2 la natura, arrivando a vertici di verosimiglianza mai raggiunti prima. \u00c8 con lui che la produzione grafica arriva alla dignit\u00e0 di arte autonoma: i suoi studi di figure infatti non sono sempre modelli per realizzare qualcos'altro, n\u00e9 solo studi preparatori, ma riproduzioni dal vero, condotte con la minuzia di un'indagine che oggi diremmo \"scientifica\". Per esempio negli studi destinati a definire la scena del \"San Giorgio e la principessa\" (in larga parte al Cabinet des Dessins del Louvre) sono presenti animali, ritratti e specie botaniche, di una potenza espressiva che sembra voler indagare anche i sentimenti e le emozioni.\nNegli studi e copie di sarcofagi antichi, eseguiti a Roma nel 1431-1432, si nota come Pisanello e i suoi seguaci fossero stati contagiati dall'interesse per l'antico, inaugurato dal Petrarca nelle corti settentrionali. L'atteggiamento dell'artista verso le opere antiche \u00e8 per\u00f2 ancora medievale, come dimostra ad esempio il disegno della sua bottega alla Biblioteca Ambrosiana con figure copiate dal sarcofago di Marte e Rea Silvia di palazzo Mattei a Roma: le figure copiate sono accostate con estrema libert\u00e0, senza interesse al contenuto narrativo dell'episodio; esse sono solo fonti per un repertorio, da riassemblare a piacimento per ottenere nuove composizioni.\nElenco.\nL'elenco seguente si basa sulla selezione di Renzo Chiarelli (1966), a sua volta ispirato al corpus descritto dalla Fossi Todorow (1966). Si tratta di disegni sicuramente autografi e di disegni attribuiti in maggioranza al maestro. Non sono compresi i disegni della cerchia, pur facenti parte di raccolte con altri disegni autografi."}
{"id": "2837967", "revid": "767487", "url": "https://it.wikipedia.org/wiki?curid=2837967", "title": "Astaneh-ye Ashrafiyeh", "text": "\u0100st\u0101neh-ye Ashrafiyeh (farsi \u0622\u0633\u062a\u0627\u0646\u0647 \u0627\u0634\u0631\u0641\u06cc\u0647) \u00e8 il capoluogo dello shahrest\u0101n di Astaneh-ye-Ashrafiyeh, circoscrizione Centrale, nella provincia di Gilan. Aveva, nel 2006, una popolazione di 36.298 abitanti. Si trova sulla riva destra del fiume Sepid, a poca distanza dal mar Caspio. Vi si trova il mausoleo di Seyed Jalal od-Din Ashraf, fratello di \u02bfAl\u012b al-Ri\u1e0d\u0101. La zona produce riso, arachidi, soia, t\u00e8 ed erbe medicinali."}
{"id": "2837976", "revid": "1573940", "url": "https://it.wikipedia.org/wiki?curid=2837976", "title": "Chiesa di San Giuseppe Patriarca (Nard\u00f2)", "text": "La chiesa di San Giuseppe Patriarca \u00e8 una chiesa del centro storico di Nard\u00f2, in provincia di Lecce. Edificata nel 1758, sorge nel luogo in cui l'antica confraternita di San Giuseppe possedeva sin dal 1625 la propria sede religiosa. \nDescrizione.\nLa chiesa fu costruita sul luogo di una struttura preesistente, risalente al XVI secolo, di modesta dimensione con oratorio e sacrestia. L'edificio, terminato al tempo del vescovo Petruccelli, come specifica l'iscrizione sul portale d'ingresso, risente molto dell'influsso del panorama architettonico leccese, in particolare della chiesa di San Matteo e della sua facciata a tamburo, di chiara derivazione borrominiana. L'attuale redazione della chiesa presenta un prospetto composto da un grande e slanciato avamposto a semicerchio, con nel mezzo un'artistica finestra e l'iscrizione a grandi caratteri \"DE DOMO DAVID\", il motto della confraternita che regge la chiesa: a sinistra si eleva un piccolo campanile. L'interno presenta una pianta ottagonale, semplice nelle proporzioni e nelle linee che si intersecano nel ricamo dell'altare maggiore, valorizzato da un pregevole bassorilievo, di autore ignoto, rappresentante la \"Fuga in Egitto\"; vi sono tre altari barocchi in pietra con grandi pale su tela raffiguranti san Giuseppe, nel maggiore, in quello a destra sant'Apollonio e una seconda piccola tela con l'immagine di sant'Agata, in quello di sinistra sant'Oronzo e una seconda tela con l'immagine di sant'Agostino. Due altri quadri su tela, posti su colonne, raffigurano il \"Beato transito\" e lo \"Sposalizio di san Giuseppe\". Sulle colonne che sostengono la volta ci sono le quattro raffigurazioni degli evangelisti, mentre, sopra il pergamo, sono dipinte le immagini della \"Vergine col Bambino\" e della \"Nascita di Ges\u00f9 adorato dai Magi\".\nAccanto alla chiesa vi \u00e8 l'oratorio e sala delle riunioni della Confraternita, con un altare dedicato al \"SS. Crocefisso\", con una croce di legno e simulacro in cartapesta di Ges\u00f9 Crocifisso, san Giovanni Evangelista e la Maddalena ai piedi."}
{"id": "2837978", "revid": "767487", "url": "https://it.wikipedia.org/wiki?curid=2837978", "title": "Kiashahr", "text": "K\u012b\u0101shahr (farsi \u06a9\u06cc\u0627\u0634\u0647\u0631) \u00e8 una citt\u00e0 dello shahrest\u0101n di Astaneh-ye-Ashrafiyeh, circoscrizione di Kiashahr, nella provincia di Gilan. Aveva, nel 2006, una popolazione di 13.762 abitanti."}
{"id": "2837979", "revid": "287204", "url": "https://it.wikipedia.org/wiki?curid=2837979", "title": "Gran Premio motociclistico dell'Ulster", "text": "Il Gran Premio motociclistico dell'Ulster \u00e8 una gara motociclistica, che si svolge sul circuito di Dundrod, nei dintorni di Belfast, nell'Ulster. Tra il 1949 e il 1971 \u00e8 stato valido per il motomondiale.\nStoria.\nNato nel 1922 per iniziativa di Thomas Moles, uomo politico, giornalista e appassionato motociclista, il GP dell'Ulster si svolse per la prima volta il 14 ottobre di quell'anno su un circuito stradale a Clady (nella Contea di Antrim) lungo 33 chilometri e caratterizzato da un rettilineo di 11\u00a0km. A quella prima edizione parteciparono 75 piloti, suddivisi in quattro classi (classe 250, 350, 600 e oltre 600): il vincitore assoluto della prova fu Hubert Hassall su Norton.\nNel 1935, 1938 e 1939 il GP dell'Ulster fu valido per il Campionato d'Europa (nel 1935 come prova unica): da ricordare, nel 1939, la vittoria di Dorino Serafini con la Gilera Rondine sovralimentata.\nLa gara riprese (dopo l'interruzione della Seconda guerra mondiale) nel 1947, sempre a Clady, ma in una versione ridotta del circuito (da 26,5\u00a0km) per via della costruzione di una base della RAF nella zona occidentale del tracciato: venne comunque mantenuto il lunghissimo rettilineo che lo caratterizzava. Nel 1948 fu di nuovo valido come Campionato Europeo in prova unica (la gara della 500 vide la vittoria di Enrico Lorenzetti su Moto Guzzi) e dalla stagione seguente venne incluso nel Motomondiale.\nDal 1953 la gara si spost\u00f2 a Dundrod, a causa della pericolosit\u00e0 del circuito di Clady (nel 1951 erano morti durante alcune prove Sante Geminiani e Gianni Leoni). Su questo circuito, lungo circa 12\u00a0km, il Motomondiale correr\u00e0 sino al 1971.\nNel 1972 la gara non venne disputata a seguito dei fatti del Bloody Sunday e venne esclusa dal Mondiale. Ripresa a livello nazionale dal 1973, tra il 1979 e il 1990 fu una delle gare del Campionato mondiale Formula TT e ancor oggi si disputa nel mese di agosto, con i festeggiamenti per il 90\u00ba anniversario organizzati per l'edizione 2012.\nIl pilota pi\u00f9 vincente al GP dell'Ulster \u00e8 Joey Dunlop, vincitore in 24 occasioni; dietro di lui in questa classifica figurano Philip McCallen (14 vittorie) e Brian Reid (9)."}
{"id": "2837982", "revid": "767487", "url": "https://it.wikipedia.org/wiki?curid=2837982", "title": "Psicanalista per signora", "text": "Psicanalista per signora (\"Le Confident de ces dames\") \u00e8 un film del 1959 diretto da Jean Boyer.\nTrama.\nGiuliano Goberti \u00e8 un mirabile veterinario di una piccola cittadina di provincia. Tutti i suoi clienti sono affascinati dai suoi modi brillanti di curare gli animali e qualche volta gli chiedono anche alcuni consigli medici per la propria salute. Le prescrizioni sono sempre: andare in campagna e respirare molta aria di montagna. Cos\u00ec Goberti si guadagna tutta la fama del paese di quelli vicini, ma non sa che il medico della cittadina \u00e8 rimasta sola e senza clienti. Un giorno i due s'incontrano e propongono di aiutarsi. Infatti nel paese di Fegarolo vive una vecchia contessa che dedica molta cura alle sue bestie, mentre il nipote spendaccione vuole far morire gli animali e la zia stessa per intascare l'eredit\u00e0, consigliandole medicinali di bassa qualit\u00e0. Allora i due dottori intervengono, dando nuovamente coraggio all'anziana contessa, e allontanano definitivamente il crudele nipote affinch\u00e9 tutti possano stare felici e contenti una buona volta."}
{"id": "2837983", "revid": "647919", "url": "https://it.wikipedia.org/wiki?curid=2837983", "title": "Giustiniano I il Grande", "text": ""}
{"id": "2837984", "revid": "339392", "url": "https://it.wikipedia.org/wiki?curid=2837984", "title": "Costantino VII il Porfirogenito", "text": ""}
{"id": "2837990", "revid": "287204", "url": "https://it.wikipedia.org/wiki?curid=2837990", "title": "Torneo di Wimbledon 1909", "text": "Il Torneo di Wimbledon 1909 \u00e8 stata la 33\u00aa edizione del Torneo di Wimbledon e seconda prova stagionale dello Slam per il 1909.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il britannico Arthur Gore\nche ha sconfitto in finale in 5 set il connazionale Arthur Gore con il punteggio di 6-8 1-6 6-2 6-2 6-2.\nNel singolare femminile si \u00e8 imposta la britannica Dora Boothby\nche ha battuto in finale in 2 set la connazionale Agnes Morton.\nNel doppio maschile hanno trionfato Arthur Gore e Herbert Roper-Barrett.\nRisultati.\nSingolare maschile.\n Arthur Gore ha battuto in finale Josiah Ritchie 6-8 1-6 6-2 6-2 6-2\nSingolare femminile.\n Dora Boothby ha battuto in finale Agnes Morton 6-4, 4-6, 8-6\nDoppio maschile.\n Arthur Gore / Herbert Roper-Barrett hanno battuto in finale Stanley Doust / Harry Parker 6-2, 6-1, 6-4"}
{"id": "2837991", "revid": "445493", "url": "https://it.wikipedia.org/wiki?curid=2837991", "title": "Jurij Zdovc", "text": ""}
{"id": "2837998", "revid": "79968", "url": "https://it.wikipedia.org/wiki?curid=2837998", "title": "Biblioteca Mario Rostoni", "text": ""}
{"id": "2838002", "revid": "110157", "url": "https://it.wikipedia.org/wiki?curid=2838002", "title": "Rehburg-Loccum", "text": "Rehburg-Loccum \u00e8 una citt\u00e0 di 10.526 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI)."}
{"id": "2838004", "revid": "122246", "url": "https://it.wikipedia.org/wiki?curid=2838004", "title": "Challenge Cup (pallavolo)", "text": "La Challenge Cup \u00e8 la terza competizione continentale per club di pallavolo. Nata con il nome di \"Coppa CEV\", mantenne la denominazione che ora \u00e8 del secondo trofeo per importanza fino al 2007, quando la riforma delle manifestazioni internazionali rivoluzion\u00f2 l'ordine d'importanza delle coppe."}
{"id": "2838005", "revid": "110157", "url": "https://it.wikipedia.org/wiki?curid=2838005", "title": "Steyerberg", "text": "Steyerberg \u00e8 un comune mercato di 5.321 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI)."}
{"id": "2838018", "revid": "93556", "url": "https://it.wikipedia.org/wiki?curid=2838018", "title": "Siti storici nazionali del Canada", "text": "I siti storici nazionali del Canada (; ) sono luoghi del Canada di particolare valore storico, designati dal Ministero dell'Ambiente canadese su indicazione del Comitato del Canada per i siti storici e i monumenti (Historic Sites and Monuments Board of Canada, HSMBC/Commission des lieux et monuments historiques du Canada, CLMHC). Un'agenzia federale gestisce il programma dei siti storici nazionali canadesi, la Parks Canada. Dall'ottobre del 2018 risultavano designati 987 siti storici, di cui 172 gestiti da Parks Canada. I siti possono essere di propriet\u00e0 nazionale, provinciale, municipale o persino privata; la maggior parte di essi \u00e8 comunque aperta al pubblico. Due siti designati come siti storici del Canada si trovano in Francia (il Beaumont-Hamel Newfoundland Memorial e il Canadian National Vimy Memorial).\nEsistono designazioni federali correlate per gli eventi di rilevanza storica nazionale e persone di rilevanza storica nazionale. Siti, eventi e persone sono tipicamente contrassegnati da una targa federale dello stesso stile, ma i marcatori non indicano quale designazione \u00e8 stata data ad un soggetto. Ad esempio il canale Rideau \u00e8 un sito storico nazionale mentre il canale di Welland \u00e8 un evento storico nazionale.\nStoria.\nPrimi sviluppi.\nL'emergere del sentimento nazionalista canadese alla fine del XIX secolo e all'inizio del XX secolo ha portato ad un maggiore interesse per la conservazione dei siti storici del Canada. Ci sono stati precedenti galvanizzanti in altri paesi. Con il sostegno di notabili come Victor Hugo e Eug\u00e8ne Viollet-le-Duc, la \"Commission des monuments historique\" \u00e8 stata creata in Francia nel 1837; ha pubblicato il suo primo elenco di siti designati, contenente 934 voci, nel 1840. Nel Regno Unito, la National Trust for Places of Historic Interest or Natural Beauty \u00e8 stata creata nel 1894 per proteggere il patrimonio storico e naturale del paese. Mentre negli Stati Uniti non esisteva un servizio dei parchi nazionali fino al 1916, i campi di battaglia della guerra civile furono designati e gestiti dal dipartimento della guerra: Chickamauga e Chattanooga (creato nel 1890), Antietam (1890), Shiloh (1894), Gettysburg (1895), Vicksburg (1899) e Chalmette (1907).\nA livello nazionale, Lord Dufferin, governatore generale dal 1872 al 1878, ha avviato alcuni dei primi e pi\u00f9 importanti sforzi per preservare i siti storici del Canada. \u00c8 stato determinante nel fermare la demolizione delle fortificazioni di Quebec City, ed \u00e8 stato il primo funzionario pubblico a chiedere la creazione di un parco sulle terre vicino alle cascate del Niagara.\nIl tricentenario della fondazione di Qu\u00e9bec del 1908, e l'istituzione nello stesso anno della Commissione Nazionale dei Campi di Battaglia per la conservazione delle pianure di Abraham, ha agito da catalizzatore per gli sforzi federali per designare e preservare i siti storici in tutto il Canada. Allo stesso tempo, il governo federale era alla ricerca di modi per estendere il sistema dei parchi nazionali al Canada orientale. L'est, pi\u00f9 popolato, non aveva le stesse grandi distese di terre non sviluppate della Corona che erano diventate parchi nell'ovest, cos\u00ec il Dominion Parks Branch (il predecessore di Parks Canada) ha guardato alle caratteristiche storiche per fungere da punti focali per i nuovi parchi nazionali. Nel 1914, il ramo Parks Branch ha intrapreso un'indagine sui siti storici in Canada, con l'obiettivo di creare nuove aree ricreative piuttosto che conservare i luoghi storici. Fort Howe, a Saint John \u00e8 stato designato parco storico nazionale nel 1914, denominato \"Fort Howe National Park\". Il forte non era un sito di significativa importanza storica nazionale, ma la sua designazione ha fornito una motivazione per l'acquisto di terreni per un parco. Anche il forte Anne ad Annapolis Royal, in Nuova Scozia, fu designato nel 1917.\nNel 1919, William James Roche, il ministro degli interni, era preoccupato per la sorte dei vecchi posti di commercio di pellicce nel Canada occidentale, veniva anche sollecitato da associazioni storiche di tutto il Canada per ottenere fondi federali per contribuire alla conservazione e commemorazione dei monumenti locali. Allo stesso tempo, il dipartimento di Milizia e Difesa era ansioso di trasferire le vecchie fortezze, e le relative spese, al ramo dei parchi. Roche chiese a James Bernard Harkin, il primo commissario di Dominion Parks, di sviluppare una politica del patrimonio dipartimentale. Harkin riteneva che il ramo dei parchi non avesse le competenze necessarie per gestire le risorse storiche; era turbato dal valore storico relativamente debole di Fort Howe, il primo parco storico del paese, e temeva che i miglioramenti del parco della filiale fossero incompatibili con le caratteristiche del patrimonio di Fort Anne, il secondo parco storico.\nComitato per i siti e monumenti storici del Canada.\nSu raccomandazione di Harkin, il governo cre\u00f2 nel 1919 il comitato consultivo per la preservazione dei siti storici (in seguito denominato comitato per i siti e monumenti storici del Canada) per consigliare il ministro su un nuovo programma di siti storici nazionali. Il brigadier generale Ernest Alexander Cruikshank, una nota autorit\u00e0 della guerra del 1812 e della storia dell'Ontario, fu scelto come primo presidente del consiglio di amministrazione, carica che ricopr\u00ec per vent'anni. Il primo posto designato e classificato nell'ambito del nuovo programma fu il \"Cliff Site\" a Port Dover dove due sacerdoti rivendicarono la sovranit\u00e0 sulla regione del lago Erie per Luigi XIV di Francia nel 1670.\nA causa della mancanza di risorse, il comitato per i siti e monumenti storici del Canada si \u00e8 limitato a raccomandare i siti da designare e il programma si \u00e8 concentrato sulla commemorazione piuttosto che sulla conservazione. Benjamin Sulte, membro del comitato per i siti e monumenti storici del Canada, scrisse a Harkin nel 1919 sulle importanti rovine delle Forges du Saint-Maurice, dimostrando la sua preferenza per l'installazione di una targa piuttosto che per il restauro: \"Tutto quello che si pu\u00f2 fare ai nostri giorni \u00e8 ripulire il cumulo di pietre, per raggiungere i muri di fondazione e piantare un cartello al centro della piazza cos\u00ec scoperta\".\nNei primi anni del programma, i siti storici nazionali furono scelti per commemorare battaglie, uomini importanti, il commercio di pellicce e gli eventi politici; l'attenzione era focalizzata sui \"grandi uomini ed eventi\" che si attribuivano alla fondazione della nazione. Dei 285 siti storici nazionali designati dal 1943, 105 rappresentavano la storia militare, 52 rappresentavano il commercio delle pellicce e l'esplorazione e 43 rappresentavano personaggi famosi (quasi interamente uomini). C'era anche un forte pregiudizio a favore della commemorazione dei siti dell'Ontario rispetto ad altre parti del paese. Ad un certo punto, alcuni membri del comitato per i siti e monumenti storici del Canada conclusero che non c'erano siti nell'isola del Principe Edoardo degni di designazione. L'allora prominenza dei siti dell'Ontario legati alla guerra del 1812 e ai lealisti dell'Impero Unito \u00e8 stata attribuita all'influenza di Cruikshank, con il risultato di una \"vera e propria palizzata di marcatori storici lungo il San Lorenzo\", e nel Niagara, che promuove una dottrina lealista di unit\u00e0 imperiale con la Gran Bretagna, mentre commemora la resistenza all'\"americanismo\". Le proposte di designare siti relativi all'immigrazione di ebrei, neri e ucraini in Canada furono respinte, cos\u00ec come i tentativi di riconoscere i patrioti delle ribellioni del 1837. Tale era la visione della storia canadese da parte del consiglio nella prima met\u00e0 del XX secolo. Il comitato per i siti e monumenti storici del Canada dell'epoca \u00e8 stato descritto dallo storico Yves Yvon J. Pelletier come un \"club per gentiluomini vittoriani\", composto da studiosi storici autodidatti, le cui decisioni sono state prese senza consultazione pubblica e senza il beneficio di un segretariato per approfondire le raccomandazioni dei membri del consiglio.\nI seguenti sono stati membri del comitato per i siti e monumenti storici del Canada:\nEvoluzione del programma.\nCon il passare del tempo e la crescita del sistema, la portata del programma e la natura delle denominazioni si sono evolute. Negli anni '30, l'attenzione del movimento per il patrimonio culturale in Canada si \u00e8 spostata dalla commemorazione alla conservazione e allo sviluppo. Il cambiamento \u00e8 stato pi\u00f9 marcato in Ontario, dove la Niagara Parks Commission stava restaurando Fort George e il dipartimento delle autostrade stava restaurando Fort Henry. Ci volle la grande depressione per creare opportunit\u00e0 per importanti progetti di conservazione del patrimonio culturale a livello federale. Anche se il comitato per i siti e monumenti storici del Canada ha mostrato scarso interesse per questi sforzi, limitandosi ad un ruolo commemorativo, la sezione \"parchi\" ha fatto ampio uso dei fondi governativi per assumere lavoratori per assistere al restauro di vecchi forti.\nNel 1943, il presidente ad interim del comitato per i siti e monumenti storici del Canada, Frederic William Howay, ha esortato i suoi colleghi membri del consiglio di amministrazione a prendere in considerazione una gamma pi\u00f9 ampia di denominazioni e a correggere lo squilibrio geografico e tematico nelle designazioni. In particolare, Howay incoraggi\u00f2 il comitato per i siti e monumenti storici del Canada a prestare maggiore attenzione alla storia economica, sociale e culturale, sollecitando una moratoria su ulteriori designazioni relative alla guerra del 1812. Nel 1951, la Commissione reale per lo sviluppo nazionale nelle arti, lettere e scienze ha evidenziato gli squilibri del programma National Historic Sites, sollecitando un programma pi\u00f9 ambizioso con una maggiore attenzione alla conservazione dell'architettura. Nel 1955, la \"legge sui siti storici e sui monumenti\" fu modificata per consentire la designazione degli edifici a causa della loro et\u00e0 o della loro progettazione, con conseguente nuova attenzione alla designazione del patrimonio edilizio canadese. Gli anni '50 segnarono anche l'inizio dell'era dei \"grandi progetti\", che raggiunse il suo apogeo negli anni '60, quando il governo federale invest\u00ec fondi significativi nel restauro e nella ricostruzione di siti storici nazionali di alto profilo come la Cittadella di Halifax, la fortezza di Louisbourg, le fortificazioni di Quebec e il nucleo storico di Dawson City.\nGli anni '70 hanno segnato l'inizio di un nuovo cambiamento nella natura delle designazioni. Dei 473 siti storici nazionali designati tra il 1971 e il 1993, la precedente categoria dominante di eventi politico-militari rappresentava solo il 12% delle nuove designazioni, con le commemorazioni di tipo \"Battaglia di...\" superate da siti associati alla politica federale. Il pi\u00f9 grande gruppo di designazioni (43 per cento) riguardava gli edifici storici. Negli anni '90, tre gruppi sono stati identificati come sottorappresentati tra i siti storici nazionali: popoli aborigeni, donne e gruppi etnici diversi dai francesi e dagli inglesi. Successivamente sono stati compiuti sforzi per diversificare ulteriormente le denominazioni di conseguenza. Saoy\u00fa-\u0294ehdacho nei territori del nord-ovest \u00e8 stato designato nel 1997, diventando il primo sito storico nazionale sia designato che acquisito sulla base di consultazioni con le popolazioni aborigene, e il pi\u00f9 grande sito storico nazionale sulla superficie terrestre (circa le dimensioni dell'Isola del Principe Edoardo). Fu in questo periodo che l'uso del termine \"parco storico nazionale\", allora ancora usato per la classe dei pi\u00f9 grandi siti storici nazionali gestiti da Parks Canada e considerati di \"straordinario valore per la storia canadese\", fu gradualmente eliminato.\nI cambiamenti non si sono limitati a nuove designazioni, in quanto l'interpretazione di molti siti storici nazionali esistenti non \u00e8 rimasta statica e si \u00e8 evoluta nel tempo. Ad esempio, la commemorazione dei siti storici nazionali nelle praterie relative alla ribellione di Red River e alla ribellione del Nord-Ovest ha attraversato almeno tre fasi fino ad oggi. Negli anni '20, le targhe erette in questi siti hanno contribuito all'espansione del Canada e della civilt\u00e0 occidentale in tutto il nord America. A causa delle pressioni locali, dei cambiamenti al comitato per i siti e monumenti storici del Canada e dell'evoluzione della storiografia, i testi introdotti negli anni '50 evitarono la precedente versione trionfalistica degli eventi, ma evitarono anche qualsiasi analisi delle cause o delle conseguenze degli eventi. A partire dagli anni '70, un approccio mutevole alla conservazione del patrimonio da parte di Parks Canada, unito a un crescente regionalismo e a un movimento per i diritti degli aborigeni pi\u00f9 assertivo, port\u00f2 alla generazione successiva di documenti interpretativi, che includevano un focus sulle societ\u00e0 che l'espansione del XIX secolo del Canada aveva spostato.\nDesignazioni.\nI siti storici nazionali sono organizzati secondo cinque grandi temi: popolamento della terra, governo del Canada, sviluppare le economie, costruire la vita sociale e comunitaria ed esprimere la vita intellettuale e culturale. Per essere commemorato, un sito deve soddisfare almeno uno dei seguenti criteri:\nLa designazione come sito storico nazionale non fornisce alcuna protezione giuridica per gli elementi storici di un sito. Tuttavia, i siti storici possono essere designati a pi\u00f9 di un livello (nazionale, provinciale e comunale), e le designazioni ad altri livelli possono portare con s\u00e9 alcune protezioni legali.\nLa maggior parte dei siti storici nazionali sono contrassegnati da una targa federale con lo stemma del Canada. Negli anni precedenti, queste targhette sono state erette su torri appositamente costruite, e negli anni successivi sono state attaccate ad edifici o a pali indipendenti. Questi marcatori marroni e oro sono tipicamente in inglese e francese, anche se alcuni sono trilingue, dove un'altra lingua \u00e8 rilevante per il soggetto da commemorare."}
{"id": "2838019", "revid": "110157", "url": "https://it.wikipedia.org/wiki?curid=2838019", "title": "Stolzenau", "text": "Stolzenau \u00e8 un comune di 7.472 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI)."}
{"id": "2838021", "revid": "287204", "url": "https://it.wikipedia.org/wiki?curid=2838021", "title": "Torneo di Wimbledon 1908", "text": "Il Torneo di Wimbledon 1908 \u00e8 stata la 32\u00aa edizione del Torneo di Wimbledon e seconda prova stagionale dello Slam per il 1908.\nSi \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. \nIl torneo ha visto vincitore nel singolare maschile il britannico Arthur Gore\nche ha sconfitto in finale in 5 set il connazionale Herbert Roper Barrett con il punteggio di 6-3 6-2 4-6 3-6 6-4.\nNel singolare femminile si \u00e8 imposta la britannica Charlotte Cooper Sterry \nche ha battuto in finale in 2 set la connazionale Agnes Morton.\nNel doppio maschile hanno trionfato Anthony Wilding e Josiah George Ritchie.\nRisultati.\nSingolare maschile.\n Arthur Gore ha battuto in finale Herbert Roper Barrett 6-3 6-2 4-6 3-6 6-4\nSingolare femminile.\n Charlotte Cooper Sterry ha battuto in finale Agnes Morton 6-4, 6-4\nDoppio maschile.\n Anthony Wilding / Josiah George Ritchie hanno battuto in finale Arthur Gore / Herbert Roper Barrett 6-1, 6-2, 1-6, 9-7"}
{"id": "2838022", "revid": "486946", "url": "https://it.wikipedia.org/wiki?curid=2838022", "title": "Sito storico nazionale del Canada", "text": ""}
{"id": "2838024", "revid": "113690458", "url": "https://it.wikipedia.org/wiki?curid=2838024", "title": "Codice Vallardi", "text": "Il Codice Vallardi \u00e8 la raccolta pi\u00f9 cospicua di disegni di Pisanello e della sua cerchia, composto da 378 fogli, molti disegnati anche recto/verso. \u00c8 conservato nel Cabinet des Dessins del Louvre a Parigi.\nStoria.\nLa raccolta prende il nome dall'antiquario Giuseppe Vallardi, che nel 1856 la vendette al Louvre come opera di Leonardo da Vinci. Si tratta di fogli staccati, appartenuti probabilmente a pi\u00f9 taccuini e libri, forse facenti parte in antico di un libro di modelli usato nelle botteghe artistiche.\nI fogli sono stati variamente datati, in relazione ad opere dell'artista, e assegnati al maestro o alla sua cerchia in maniera varia a seconda degli studiosi. secondo le ipotesi pi\u00f9 accreditate i fogli di mano sicura o molto probabile di Pisanello sarebbero una settantina.\nMolto cospicuo \u00e8 il gruppo di fogli relativi a studi preparatori per gli affreschi di Sant'Anastasia a Verona, 65 pezzi. Molti di questi disegni hanno anche un valore storico, oltre che artistico, perch\u00e9 risalgono al concilio di Ferrara del 1438, quando Pisanello, in qualit\u00e0 di pittore ufficiale chiamato da Niccol\u00f2 III d'Este, ritrasse i dignitari bizantini, le loro vesti, i loro cappelli e i loro animali, con un acuto spirito d'osservazione. Interessanti sono anche i fogli riferibili ad opere perdute dell'artista, come gli affreschi con le \"Storie di san Giovanni Battista\" gi\u00e0 nella basilica di San Giovanni in Laterano (1431-1437 circa), o quelli che copiano statue e sarcofagi romani, segnalando il risveglio dell'interesse verso l'arte classica."}
{"id": "2838029", "revid": "287204", "url": "https://it.wikipedia.org/wiki?curid=2838029", "title": "Eystrup", "text": "Eystrup \u00e8 un comune di 3.315 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI) ed \u00e8 parte della comunit\u00e0 amministrativa (\"Samtgemeinde\") di Eystrup."}
{"id": "2838030", "revid": "124536387", "url": "https://it.wikipedia.org/wiki?curid=2838030", "title": "Vladislav Ardzinba", "text": "Biografia.\n\u00c8 stato presidente dal 1994 al 2005 della non riconosciuta, ma \"de facto\" indipendente, Abcasia, separatasi dalla Georgia che ne rivendica la sovranit\u00e0.\n\u00c8 morto nel 2010 all'et\u00e0 di 64 anni."}
{"id": "2838031", "revid": "287204", "url": "https://it.wikipedia.org/wiki?curid=2838031", "title": "Torneo di Wimbledon 1907", "text": "Il Torneo di Wimbledon 1907 \u00e8 stata la 31\u00aa edizione del Torneo di Wimbledon e seconda prova stagionale dello Slam per il 1907. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile l'australiano Norman Brookes che ha sconfitto in finale in 3 set il britannico Arthur Gore con il punteggio di 6-4 6-2 6-2. Nel singolare femminile si \u00e8 imposta la statunitense May Sutton che ha battuto in finale in 2 set la britannica Dorothea Lambert-Chambers. Nel doppio maschile hanno trionfato Norman Brookes e Anthony Wilding.\nRisultati.\nSingolare maschile.\n Norman Brookes ha battuto in finale Arthur Gore 6-4 6-2 6-2\nSingolare femminile.\n May Sutton ha battuto in finale Dorothea Lambert-Chambers 6-1, 6-4\nDoppio maschile.\n Norman Brookes / Anthony Wilding hanno battuto in finale Karl Behr / Beals Wright 6-4, 6-4, 6-2\nDoppio femminile non ufficiale.\n Dorothea Lambert Chambers / Connie Wilson hanno battuto in finale Agnes Morton / Charlotte Sterry 6-4, 6-4, 6-2\nDoppio misto non ufficiale.\n May Sutton / Beals Wright hanno battuto in finale Dora Boothby / Arthur Prebble 6-1 6-3"}
{"id": "2838032", "revid": "228587", "url": "https://it.wikipedia.org/wiki?curid=2838032", "title": "Campionato mondiale per club FIVB", "text": ""}
{"id": "2838034", "revid": "287204", "url": "https://it.wikipedia.org/wiki?curid=2838034", "title": "Gandesbergen", "text": "Gandesbergen \u00e8 un comune di 477 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI) ed \u00e8 parte della comunit\u00e0 amministrativa (\"Samtgemeinde\") di Eystrup."}
{"id": "2838037", "revid": "6923", "url": "https://it.wikipedia.org/wiki?curid=2838037", "title": "George Percy, V duca di Northumberland", "text": "Biografia.\nEra il figlio di Algernon Percy, I conte di Beverly, e di sua moglie, Isabella Susan Burrel, figlia di Peter Burrell. Studi\u00f2 al St. John's College di Cambridge. Suo padre era il figlio di Hugh Percy, I duca di Northumberland.\nCarriera.\nNorthumberland fu un deputato del parlamento per Bere Alston (1799-1830). Nel 1830 quando successe a suo padre nella contea ed entr\u00f2 nella Camera dei lord. Dal 1804 prest\u00f2 servizio come Lord del Tesoro per i successivi due anni. Prest\u00f2 giuramento nel Consiglio privato nel gennaio 1842 e fu nominato Capitano degli Yeomen of the Guard da Sir Robert Peel, incarico che mantenne fino alla caduta del governo nel 1846. Nel febbraio 1865, all'et\u00e0 di 86 anni, succedette a suo cugino come duca di Northumberland.\nNorthumberland \u00e8 stato anche presidente della Royal National Lifeboat Institution e contribu\u00ec alla scelta matrimoniale della regina Vittoria con Alberto di Sassonia-Coburgo-Gotha.\nMatrimonio.\nSpos\u00f2, il 22 giugno 1801, Louisa Stuart-Wortley (?-30 giugno 1848), figlia di James-Archibald Stuart-Wortley-Mackenzie. Ebbero nove figli:\nMorte.\nLady Louisa mor\u00ec nel giugno 1848. Egli le sopravvisse 19 anni e mor\u00ec il 22 agosto 1867, all'et\u00e0 di 89 anni. Fu sepolto nel Northumberland Vault, all'interno dell'Abbazia di Westminster."}
{"id": "2838038", "revid": "767487", "url": "https://it.wikipedia.org/wiki?curid=2838038", "title": "H\u00e4melhausen", "text": "H\u00e4melhausen \u00e8 un comune di 571 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI) ed \u00e8 parte della comunit\u00e0 amministrativa (\"Samtgemeinde\") di Eystrup."}
{"id": "2838040", "revid": "767487", "url": "https://it.wikipedia.org/wiki?curid=2838040", "title": "Baden Powell de Aquino", "text": "Biografia.\nLa formazione.\nBaden Powell, cos\u00ec battezzato in onore di Robert Baden-Powell, fondatore dello scautismo, nacque da genitori discendenti da schiavi. La sua era una famiglia con forte tradizione musicale: il nonno, Vicente Thomas De Aquino, ancora prima dell'abolizione della schiavit\u00f9 avvenuta nel 1888 aveva messo in piedi un'orchestra formata da schiavi neri; il padre, Lilo de Aquino, lavorava come calzolaio e arrotondava le misere entrate suonando la tuba e il violino alle feste di paese.\nTrasferitosi da bambino a Rio de Janeiro con la famiglia, cominci\u00f2 a strimpellare la chitarra della zia stimolato dall'atmosfera casalinga in cui risuonavano melodie di samba; a casa si riunivano nomi famosi della musica brasiliana, fra i tanti Pixinguinha, il fratello China e il sambista Donga. Cos\u00ec il padre lo avvi\u00f2 a studi privati sotto la guida del chitarrista Jaime Florence, attraverso il quale venne a contatto con le opere di Francisco T\u00e1rrega e Andr\u00e9s Segovia. Il giovane Powell mostr\u00f2 una immediata predisposizione per lo strumento; a quindici anni suonava gi\u00e0 da professionista: alla radio, nei nightclub, nei bar di Copacabana e nelle baraccopoli assieme ai mitici suonatori di samba, iniziando anche a comporre.\nLa carriera.\nUna sera del 1955, dopo un'esibizione al Bar Plaza di Copacabana con l'Ed Lincoln Trio, incontr\u00f2 Tom Jobim, e in quel periodo compose \"Deve ser amor\", \"Encontro com a saudade\", \"N\u00e3o \u00e8 bem assim\" e il suo primo successo, \"Samba triste\". Inoltre, attraverso Jobim conobbe Vin\u00edcius de Moraes, trovandosi immerso nella bossa nova, un sound innovativo che stava emergendo dalla rielaborazione dei ritmi samba. Secondo un aneddoto in circolazione nella scena musicale carioca, una sera del 1962, presso il locale Arg\u00e8pe di Rio de Janeiro, Vin\u00edcius avrebbe assistito a un\u2019esibizione strumentale di Baden Powell, rimanendone talmente affascinato da chiedere al chitarrista di divenire il proprio partner musicale. Diversi elementi di questa leggenda sono in contraddizione con la realt\u00e0; comunque sia, qualche giorno dopo i due artisti si incontrarono e si chiusero nella casa di Vin\u00edcius rimanendovi per tre mesi e producendo gemme musicali come \"Consola\u00e7\u00e3o\", \"S\u00f3 por amor\", \"Labareda\", \"O astronauta\", \"Bon dia, amigo\", \"Tempo de amor\", \"Berimbau\", \"Amei tanto\", \"Pra que chorar\", insieme a brani inclusi nell\u2019LP \"Os Afro-sambas\", fra i quali \"Canto de Ossanha\", \"Canto de Xang\u00f4\", \"Canto de Iemanj\u00e1\", \"Lamento de Exu\". Successivamente fu la volta di un tour a Parigi e l'anno dopo del secondo LP, \"\u00c0 vontade\".\nDeterminanti nella formazione musicale e culturale di Powell furono i mesi che il chitarrista trascorse a Bahia. Qui venne a contatto con il sincretismo religioso e le tradizioni proprie dell'eredit\u00e0 africana che si ritrova in particolar modo nella cultura bahiana, assieme ai rituali e alle danze marziali, il candombl\u00e9 e la capoeira. Sull'onda di quella esperienza, che fece virare lo stile nascente in Afro-samba, Powell compose \"Canto de Ossanha\", divenuto popolare tramite l'interpretazione di Elis Regina, e \"Berimbau\", in cui il musicista imita il suono dello strumento importato dagli schiavi provenienti dell'Angola percuotendo abilmente le corde della chitarra. Altre composizioni che scrisse insieme a Vin\u00edcius furono \"Al\u00e9m do amor\", \"Valsa sem nome\", \"Can\u00e7\u00e3o do amor ausente\", \"Deixa\", \"Tempo feliz\".\nIl 1964 fu l'anno del colpo di Stato militare che instaur\u00f2 la dittatura in Brasile. A seguito della censura imposta dal regime, come altri musicisti connazionali Baden Powell prese la via dell'esilio trasferendosi nel continente europeo, dove risiedette per una ventina d'anni, dapprima in Francia (dove il chitarrista brasiliano suon\u00f2 assieme a Stan Getz e a Thelonious Monk), e poi in Germania, acquisendo popolarit\u00e0 anche negli Stati Uniti col suo stile originale che mescolava influssi samba, musica classica e jazz; ai primi anni europei risale la registrazione insieme al flautista Herbie Mann di \"Samba de ben\u00e7\u00e3o\", che fu inserita nella colonna sonora del film \"Un uomo una donna\". Inoltre si esib\u00ec con i chitarristi Jim Hall e Barney Kessel, e nel 1968 conobbe un giovane Paulo C\u00e9sar Pinheiro, con cui Powell scrisse fra le altre \"Cancioneiro\", \"Samba do Perd\u00e3o\", \"Meu R\u00e9quiem\", \"\u00c9 de Lei\", \"Ref\u00e9m da Solid\u00e3o\", \"Aviso aos Navegantes\", e \"Carta de Poeta\". Negli anni a venire pubblic\u00f2 \"Baden Powell\", contenente \"Manh\u00e3 de Carnaval\" di Luiz Bonf\u00e1; \"Vinte e sete horas de est\u00fadio\", e l'LP \"Baden Powell\", con composizioni di Pixinguinha. Un terzo \"Baden Powell\" fu registrato \"live\" nel 1972 a Parigi.\nA quel tempo il musicista era sposato e con un figlio, ma in seguito inizi\u00f2 a bere e il suo fisico fu ulteriormente indebolito dal diabete; decise nel 1988 di ritornare in Brasile, dove la scena musicale era profondamente mutata grazie alle innovazioni musicali introdotte dalla nuova leva di artisti quali fra gli altri Caetano Veloso e Gilberto Gil. Nel 1994 si esib\u00ec in concerto assieme ai figli, il chitarrista Louis Marcel e il pianista Philippe, concerto immortalato nell'album \"Baden Powell &amp; Filhos\"; l'anno successivo fu a Montreux e il 1996 lo vide in una tourn\u00e9e di nuovo in Francia.\nIl fisico molto debilitato dall'alcol e dal diabete non resistette a una polmonite, e nel settembre 2000 Baden Powell mor\u00ec di setticemia.\nDiscografia.\nCollaborazioni.\nCon Herbie Mann\nCon St\u00e9phane Grappelli"}
{"id": "2838042", "revid": "767487", "url": "https://it.wikipedia.org/wiki?curid=2838042", "title": "Klubbheads", "text": "Klubbheads \u00e8 un gruppo di producer e dj di musica dance olandese. Hanno utilizzato pi\u00f9 di 35 alias per realizzare i loro brani, tra cui Hi_Tack e Drunkenmunky.\nCarriera musicale.\nKoen Groeneveld (DJ Boozy Woozy) e Addy van der Zwan (Itty Bitty) iniziarono a lavorare insieme in una serie di mix commerciali dal titolo \"Turn Up The Bass\". La loro produzione musicale inizi\u00f2 negli anni 90 prima di incontrare Jan Voermans (Greatski) nel 1995. Il trio cre\u00f2 il sublabel Blue Records, facente parte della Mid-Town Records, per pubblicare i loro brani come Klubbheads.\nNel 1996 raggiunsero il manistream e le chart con il brano \"Klubbhopping\" che raggiunse il decimo posto nella UK Singles Chart in maggio. Questo fu seguito da altri due brani che entrarono nella top 40 \"Discohopping\" che raggiunse la trentacinquesima posizione nell'agosto 1997 e \"Kickin' Hard\" nell'agosto 1998 che raggiunse la trentaseiesima posizione.\nNel 1999 co-produssero per il connazionale Dj Jean \"The Launch\" che raggiunse la seconda posizione nel settembre dello stesso anno e in questo momento si separarono dalla Blue Records e fondarono la loro etichetta, la Digidance.\nNel 2003 hanno raggiunto la Billboard Hot Dance Airplay con la loro hit \"E\" (conntenente dei samples della canzone \"Without me\" di Eminem) sotto l'alias di Drunkenmunky. In altri paesi la canzone \u00e8 stata pubblicata col singolo \"E (As In Eveline)\", ma la canzone non conteneva i samples di \"Without Me\". La loro canzone \"Yeah!\" contenente i samples della canzone \"Yeah!\" di Usher ottenne un successo simile. Nel 2005 campionarono la canzone di Rune RK \"Calabria\" sotto il nome Dirty Laundry. \"Calabria\" \u00e8 stata una delle canzoni pi\u00f9 campionate nelle produzioni dance.\nNel 2006 con l'alias Hi-Tack hanno pubblicato il remix della canzone \"Say Say Say\", originariamente di Paul Mc Cartney e Michael Jackson, con il titolo \"Say Say Say (Waiting 4 U)\" che raggiunse la quarta posizione nella UK Singles Chart. La canzone entr\u00f2 anche nella Billboard Hot Dance Airplay chart negli Stati Uniti, entrando direttamente in diciottesima posizione il 6 marzo 2006. Oltre a questa hanno anche prodotto il remix della cover di FilterFunk (il dj olandese Sander van Doorn) della canzone \"Message in a Bottle\" dei Police.\nVoermans pose fine alla loro collaborazione nella primavera 2005 dopo dieci anni di lavori insieme. Groeneveld e van der Zwan continuano a lavorare insieme in una nuova etichetta la Unit 54, mentre Voermans rimane con la Digidance."}
{"id": "2838046", "revid": "110157", "url": "https://it.wikipedia.org/wiki?curid=2838046", "title": "Hassel (Weser)", "text": "Hassel (Weser) \u00e8 un comune di 1.870 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI) ed \u00e8 parte della comunit\u00e0 amministrativa (\"Samtgemeinde\") di Eystrup."}
{"id": "2838047", "revid": "287204", "url": "https://it.wikipedia.org/wiki?curid=2838047", "title": "Coppa CEV", "text": ""}
{"id": "2838048", "revid": "14691", "url": "https://it.wikipedia.org/wiki?curid=2838048", "title": "Viaggi Last minute", "text": ""}
{"id": "2838052", "revid": "110157", "url": "https://it.wikipedia.org/wiki?curid=2838052", "title": "Hoya (Germania)", "text": "Hoya \u00e8 una citt\u00e0 di 3.780 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI) ed \u00e8 parte della comunit\u00e0 amministrativa (\"Samtgemeinde\") di Grafschaft Hoya."}
{"id": "2838055", "revid": "184755", "url": "https://it.wikipedia.org/wiki?curid=2838055", "title": "Carroll", "text": ""}
{"id": "2838057", "revid": "228587", "url": "https://it.wikipedia.org/wiki?curid=2838057", "title": "Carthage", "text": ""}
{"id": "2838059", "revid": "339392", "url": "https://it.wikipedia.org/wiki?curid=2838059", "title": "Lew Djomin", "text": ""}
{"id": "2838063", "revid": "729019", "url": "https://it.wikipedia.org/wiki?curid=2838063", "title": "Thomas Grenville", "text": "Biografia.\nFiglio di George Grenville ed Elizabeth, figlia di Sir William Wyndham, venne educato all'\u00c9cole Militaire di Parigi ed a Eton insieme ai fratelli William Wyndham Grenville, I barone Grenville e George Nugent-Temple-Grenville, I marchese di Buckingham.\nNel 1779 divenne colonnello dell'80\u00ba reggimento di fanteria e membro della Camera dei Lords.\nFu ambasciatore in Francia nel 1782, prima di essere sostituito da Alleyne FitzHerberth, I barone di St. Helen.\nNel 1807 fu presidente della Board of Control e dal 1806 al 1807 Primo Lord dell'Ammiragliato.\nInoltre fu curatore della biblioteca del British Museum fino al 1830. Dal 1798 entr\u00f2 a far parte del Consiglio Privato di Sua Maest\u00e0."}
{"id": "2838065", "revid": "767487", "url": "https://it.wikipedia.org/wiki?curid=2838065", "title": "Ardwick Association Football Club 1890-1891", "text": "Questa pagina raccoglie i dati riguardanti l'Ardwick Association Football Club nelle competizioni ufficiali della stagione 1890-1891.\nStagione.\nLa stagione 1890-91 \u00e8 stata la prima nella quale l'Ardwick A.F.C. ha partecipato ad una competizione calcistica nazionale, dopo aver trascorso i primi anni della sua esistenza giocando solo alcune amichevoli contro squadre locali oltre alla recente partecipazione alla Manchester Cup.\nLa squadra ha iniziato il suo cammino in FA Cup nell'ottobre 1890 vincendo largamente la prima partita contro il Liverpool Stanley, ma \u00e8 stata eliminata dal torneo prima della gara successiva in programma contro l'Halliwell."}
{"id": "2838068", "revid": "88740", "url": "https://it.wikipedia.org/wiki?curid=2838068", "title": "Castine", "text": ""}
{"id": "2838069", "revid": "339392", "url": "https://it.wikipedia.org/wiki?curid=2838069", "title": "Basilio II il Bulgaroctono", "text": ""}
{"id": "2838073", "revid": "945903", "url": "https://it.wikipedia.org/wiki?curid=2838073", "title": "McCoy Tyner Plays Ellington", "text": "McCoy Tyner Plays Ellington \u00e8 il sesto album del pianista jazz statunitense McCoy Tyner, pubblicato dalla casa discografica Impulse! Records nell'agosto del 1965.\nMusicisti.\nDuke's Place / Caravan / Searchin' / Satin Doll\nSolitude / Mr. Gentle and Mr. Cool / Gypsy Without a Song / It Don't Mean a Thing (If It Ain't Got That Swing) / I Got It Bad (and That Ain't Good) / Gypsy Without a Song (alternate take)"}
{"id": "2838075", "revid": "228587", "url": "https://it.wikipedia.org/wiki?curid=2838075", "title": "Castle Hill", "text": ""}
{"id": "2838078", "revid": "1305772", "url": "https://it.wikipedia.org/wiki?curid=2838078", "title": "Caswell", "text": ""}
{"id": "2838082", "revid": "125983822", "url": "https://it.wikipedia.org/wiki?curid=2838082", "title": "Elisabetta di Danimarca (1485-1555)", "text": "Biografia.\nEra figlia di Giovanni di Danimarca, re di Danimarca, Norvegia e Svezia, e di Cristina di Sassonia.\nVenne data in moglie al Principe elettore Gioacchino I di Brandeburgo che spos\u00f2 a Stendal il 10 aprile 1502.\nDal matrimonio nacquero cinque figli:\nElisabetta fu una fervente sostenitrice del Protestantesimo: nel 1523 assistette ad un sermone di Martin Lutero divenendone seguace e nel 1527 coron\u00f2 la sua convinzione religiosa ricevendo pubblicamente la comunione secondo il rito protestante. A questo gesto, che poteva provocare un sanguinoso conflitto tra il Brandeburgo e il Vaticano, suo marito Gioacchino, rimasto cattolico, replic\u00f2 chiedendo la riunione nel 1528 di un concilio clericale che lo consigliasse sul da farsi: l'opinione della chiesa fu di imprigionare l'eretica moglie, passibile anche di ripudio e condanna a morte.\nElisabetta per\u00f2 non aspett\u00f2 che venisse eseguita la condanna e scapp\u00f2 press\u00f2 la corte di suo zio Giovanni, Principe Elettore di Sassonia. Da l\u00ec ricevette il supporto di tutte le monarchie pratostanti, compreso quello dello stesso Lutero.\nImpossibilitata a professare liberamente la propria fede religiosa se fosse tornata nel Brandeburgo, la principessa prese residenza vicino Wittenberg senza poter rivedere i figli, a cui il padre aveva vietato ogni contatto con la madre.\nElisabetta rimase vedova l'11 luglio 1535 e ricevette l'invito dei figli a fare ritorno. Questi per\u00f2 cambiarono idea quando la loro madre chiese che le terre appartenenti alla sua dote fossero dichiarate protestanti.\nIl ritorno in Brandeburgo avvenne dieci anni dopo nel 1545."}
{"id": "2838085", "revid": "297802", "url": "https://it.wikipedia.org/wiki?curid=2838085", "title": "Math-rock", "text": ""}
{"id": "2838086", "revid": "1573940", "url": "https://it.wikipedia.org/wiki?curid=2838086", "title": "Chiesa di Santa Teresa (Nard\u00f2)", "text": "La chiesa di Santa Teresa, con l'annesso convento, \u00e8 un complesso monastico situato nel centro storico di Nard\u00f2, in provincia di Lecce.\nDescrizione.\nChiesa e monastero furono realizzati in due momenti differenti della storia della citt\u00e0. Il monastero fu edificato nel 1699 per volont\u00e0 di suor Teresa Adami di Nard\u00f2 che, vestito l'abito dei carmelitani, lo diresse per molti anni come superiora. L'approvazione e il riconoscimento di tale monastero di clausura da parte della Santa Sede avvenne il 17 gennaio 1699, a seguito dell'interessamento del cardinale Giuseppe Renato Imperiali, che lo sostenne con generose donazioni. Passati circa cinquant'anni dalla fondazione, le suore promossero l'erezione della chiesa dedicata a santa Teresa di Ges\u00f9, in ricordo della loro fondatrice. Le suore, pur prive di mezzi, ne cominciarono la costruzione durante l'episcopato di Francesco Carafa (1736-1754), fino al completamento ella consacrazione compiuta dal vescovo Marco Petruccelli il 10 novembre 1769. La fabbrica \u00e8 molto articolata, a partire dalla facciata esterna costruita intorno al 1750, modulata secondo due ordini sovrapposti che si ripetono anche nelle due ali concave che contengono la scalinata. Architettonicamente l'edificio sacro si ripropone come una reinterpretazione, in stile rococ\u00f2, della chiesa della Purit\u00e0, eretta da Ferdinando Sanfelice circa quarant'anni prima.L'interno \u00e8 a navata unica e su ogni parete si aprono le cappelle incorniciate, entro le estremit\u00e0 concave, da paraste. La volta a crociera \u00e8 ricca di altorilievi a stucco, cos\u00ec come tutto l'apparato decorativo dell'interno. Sono presenti tre altari: quello maggiore conserva la pala raffigurante l\"'Estasi di santa Teresa\" di Vincenzo Fato (XVIII secolo); nella cappella di destra \u00e8 conservata la pala raffigurante \"Santa Teresa e san Giuseppe\", sempre di Vincenzo Fato (1760); la cappella di sinistra \u00e8 dedicata a \"San Giovanni della Croce\". Di pregevole fattura, inoltre, il pulpito in legno, opera di un artigiano meridionale della met\u00e0 del XVIII secolo, e la cantoria con organo, risalente alla met\u00e0 del Settecento."}
{"id": "2838089", "revid": "339392", "url": "https://it.wikipedia.org/wiki?curid=2838089", "title": "Michele IV il Paflagonio", "text": ""}
{"id": "2838090", "revid": "1305772", "url": "https://it.wikipedia.org/wiki?curid=2838090", "title": "Champions League di pallavolo", "text": "La Champions League \u00e8 la prima competizione continentale per club di pallavolo. Il torneo era conosciuto con il nome di \"Coppa dei Campioni\" fino al 2000."}
{"id": "2838092", "revid": "3535", "url": "https://it.wikipedia.org/wiki?curid=2838092", "title": "Patto del R\u00fctli", "text": ""}
{"id": "2838097", "revid": "767487", "url": "https://it.wikipedia.org/wiki?curid=2838097", "title": "Ardwick Association Football Club 1891-1892", "text": "Questa pagina raccoglie i dati riguardanti l'Ardwick Association Football Club nelle competizioni ufficiali della stagione 1891-1892.\nStagione.\nNella stagione 1891-92 l'Ardwick A.F.C ha partecipato alla terza e ultima edizione della Football Alliance, prima della sua fusione con la Football League.\nRosa.\n || "}
{"id": "2838099", "revid": "1245083", "url": "https://it.wikipedia.org/wiki?curid=2838099", "title": "Classe Mike", "text": ""}
{"id": "2838100", "revid": "26891", "url": "https://it.wikipedia.org/wiki?curid=2838100", "title": "K-278 Komsomolec (sottomarino)", "text": ""}
{"id": "2838102", "revid": "1305772", "url": "https://it.wikipedia.org/wiki?curid=2838102", "title": "Epipactis ioessa", "text": "Epipactis ioessa ) \u00e8 una piccola pianta erbacea appartenente alla famiglia delle Orchidacee, endemica dell'Italia meridionale.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"ioessa\") deriva dal greco e indica il colore prevalentemente violaceo (\"iov\" = viola) di questa pianta.\nDescrizione.\n\u00c8 una pianta erbacea perenne alta da 15 a 25\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma.\nFoglie.\nLe foglie, intere e poche (3 - 4), sono distribuite lungo tutto il fusto a disposizione pi\u00f9 o meno spiralata (o pi\u00f9 precisamente distica). La forma \u00e8 ovato-lanceolata con apice appuntito che diventa pi\u00f9 lanceolata verso l'infiorescenza. Sono sessili, appena amplessicauli (quelle inferiori). La lamina \u00e8 percorsa da diverse nervature longitudinali (foglie di tipo parallelinervie). \nInfiorescenza.\nL'infiorescenza \u00e8 un racemo terminale, lasso (massimo 10 fiori). I fiori sono patenti (o pi\u00f9 o meno penduli), disposti unilateralmente e pedicellati (colore dei pedicelli: rosso-purpureo). Alla base del pedicello sono presenti delle brattee a forma lanceolata pi\u00f9 lunghe del fiore; quelle superiori sono pi\u00f9 ridotte. I fiori sono resupinati, ruotati sottosopra tramite torsione del pedicello. Lunghezza del pedicello: 1 \u2013 2\u00a0mm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori sono colorati di verde brillante con sfumature violacee.\nFrutti.\nIl frutto \u00e8 una capsula obovoide (o esagonale) a pi\u00f9 coste. Anche le capsule, come i fiori, sono orizzontali o pendule. Nell'interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta avviene in due modi:\nDistribuzione e habitat.\nQuesta specie \u00e8 un endemismo dei monti del Pollino (Basilicata).\nAltitudine del ritrovamento: 1530 .\nL'habitat tipico di questa orchidea sono le faggete ombrose e fresche su substrato acido.\nSistematica.\nLe Orchidaceae \u00e8 una delle famiglie pi\u00f9 vaste della divisione tassonomica delle Angiosperme; comprende 788 generi e pi\u00f9 di 18500 specie. Il genere \"Epipactis\" comprende circa 70 specie diffuse in Europa, in Asia e in America, delle quali circa una decina sono spontanee della flora italiana. \nIl Sistema Cronquist assegna la famiglia delle Orchidaceae all'ordine Orchidales mentre la moderna classificazione APG la colloca nel nuovo ordine delle Asparagales. Sempre in base alla classificazione APG sono cambiati anche i livelli superiori (vedi tabella iniziale).\nIl genere \"Epipactis\", insieme al genere \"Cephalanthera\", appartiene (secondo la suddivisione pi\u00f9 in uso tra i botanici) alla sottofamiglia delle Epidendroideae caratterizzata dall'avere lo stame (l'unico fertile) ripiegato sopra il ginostemio e il labello composto da due pezzi distinti: ipochilo e epichilo; e al livello inferiore alla trib\u00f9 delle \"Neottieae\", una delle trib\u00f9 nelle quali si usa suddividere le orchidee (relativamente alle specie spontanee del territorio italiano).\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nComunque l'orchidea di questa voce \u00e8 abbastanza distinguibile dalle altre \"Epipactis\" soprattutto per la sua diffusa colorazione violacea.\nConservazione.\nLa Lista rossa IUCN classifica \"Epipactis ioessa\" come specie in pericolo di estinzione (\"Endangered\").\n\u00c8 una pianta protetta quindi ne \u00e8 vietata la raccolta."}
{"id": "2838103", "revid": "267975", "url": "https://it.wikipedia.org/wiki?curid=2838103", "title": "Chiesa di San Giovanni da Capistrano (Monaco di Baviera)", "text": ""}
{"id": "2838107", "revid": "945903", "url": "https://it.wikipedia.org/wiki?curid=2838107", "title": "The Real McCoy (McCoy Tyner)", "text": "The Real McCoy \u00e8 il settimo album in ordine di pubblicazione del pianista jazz statunitense McCoy Tyner, e il primo pubblicato con la Blue Note Records nell'ottobre 1967. \nRegistrato nel 1967, \u00e8 il primo lavoro dopo il periodo con John Coltrane; vede la partecipazione di Joe Henderson, Ron Carter ed Elvin Jones."}
{"id": "2838110", "revid": "767487", "url": "https://it.wikipedia.org/wiki?curid=2838110", "title": "Ardwick Association Football Club 1892-1893", "text": "Questa pagina raccoglie i dati riguardanti l'Ardwick Association Football Club nelle competizioni ufficiali della stagione 1892-1893.\nStagione.\nLa stagione 1892-1893 \u00e8 stata la seconda per l'Ardwick A.F.C nei campionati calcio. A seguito della fusione tra Football Alliance e Football League, la squadra \u00e8 stata assegnata alla nuova Second Division nella stagione inaugurale del calcio a due livelli in Inghilterra. La stagione ha segnato anche l'inizio dei 100 anni esatti trascorsi in Football League prima di lasciarla nel 1992 in luogo della Premier League della quale \u00e8 stata cofondatrice.\nRisultati.\nFA Cup.\nTurno preliminare.\nReplay"}
{"id": "2838114", "revid": "767487", "url": "https://it.wikipedia.org/wiki?curid=2838114", "title": "Mirror Cube", "text": "Il Mirror Cube (noto anche come Mirror Blocks, Bump o Bump Cube) \u00e8 un twisty puzzle cubico, variante del tradizionale Cubo di Rubik.\nStoria.\nIl Mirror Cube \u00e8 stato inventato, con il nome di \"Bump Cube\", da Hidetoshi Takeji nel 2006, partecipando nello stesso anno alla \"Puzzle Design Competition\".\nDescrizione.\nIl Mirror Cube \u00e8 meccanicamente uguale al cubo di Rubik, ma i 27 cubetti, anzich\u00e9 differire per colore, differiscono per forma e hanno tutti lo stesso colore, solitamente argento. La posizione risolutiva del puzzle \u00e8 l'unica in cui quest'ultimo ha una forma cubica.\nPermutazioni.\nIl Mirror Cube pu\u00f2 assumere formula_1 diverse posizioni, come il cubo di Rubik.\nRecord.\nLa risoluzione di questo cubo figura tra gli eventi WCA non ufficiali, i risultati dei quali sono collezionati dal sito \"speedcubing.com\". Il record sulla singola risoluzione appartiene a Wataru Hashimura che lo ha risolto in 20.93 secondi, mentre la migliore media di 5 risoluzioni, stabilita dallo stesso Hashimura, \u00e8 di 25.60 secondi."}
{"id": "2838121", "revid": "287204", "url": "https://it.wikipedia.org/wiki?curid=2838121", "title": "HMS Ocean (R68)", "text": "La HMS \"Ocean\" (Pennant number R68), quinta nave da guerra britannica a portare questo nome, \u00e8 stata una portaerei leggera classe Colossus della Royal Navy. Venne costruita nei cantieri Alexander Stephen and Sons di Glasgow, venendo impostata l'8 novembre 1942, varata l'8 luglio 1944 ed entr\u00f2 in servizio nell'agosto 1945, subito dopo la conclusione della seconda guerra mondiale.\nServizio.\nNel marzo 1944 il Governo Australiano propose di acquistare una portaerei leggera, identificata nell'\"Ocean\". Il progetto per\u00f2 decadde nel giugno 1945 e la nave entr\u00f2 quindi in servizio nella Royal Navy.\nIl 4 dicembre seguente, ebbe luogo sulla \"Ocean\" il primo appontaggio di un aereo a reazione su una portaerei, effettuato dal pilota Eric Brown a bordo di un Sea Vampire specificatamente modificato. L'ultimo apparecchio Fairey Swordfish ad effettuare una missione ufficiale da una portaerei britannica part\u00ec sempre dalla \"Ocean\", nel mese di ottobre dello stesso anno.\nNel 1948, l'unit\u00e0 appoggi\u00f2 il ritiro delle truppe britanniche dalla Palestina in seguito alla fine del mandato. In seguito venne dislocata due volte in Corea durante il conflitto nella zona, per la prima volta tra il maggio e l'ottobre 1952 e la seconda tra maggio e novembre 1953.\nNell'agosto 1954 venne trasferita nello Squadrone di addestramento della \"Home Fleet\", partecipando comunque attivamente agli scontri successivi alla crisi di Suez del 1956. Inizialmente la nave venne utilizzata come trasporto truppe e se ne progett\u00f2 anche la conversione in nave trasporto e ospedale, ma prima che i lavori venissero terminati venne deciso l'utilizzo della nave come portaelicotteri. Nel primo attacco su larga scala effettuato con elicotteri, avvenuto il 6 novembre, Westland Whirlwind e Bristol Sycamore decollati dalla \"Ocean\" e dalla \"Theseus\", sbarcarono 425 uomini del 45\u00b0 Commando e pi\u00f9 di 20 tonnellate di attrezzature a Porto Said in soli 90 minuti.\nIn seguito alla soluzione della crisi, la nave non rientr\u00f2 pi\u00f9 in servizio attivo, venendo trasferita in riserva nel 1958 e successivamente demolita nel 1962 a Faslane."}
{"id": "2838123", "revid": "123393493", "url": "https://it.wikipedia.org/wiki?curid=2838123", "title": "Dollaro di Terranova", "text": "Il dollaro \u00e8 stata la valuta della colonia e del Dominion di Terranova dal 1865 fino al 1949, quando Terranova divenne una provincia del Canada. Era suddiviso in 100 \"cent\".\nStoria.\nNel 1865 Terranova adott\u00f2 il sistema aureo e il dollaro sostitu\u00ec la sterlina con un tasso di 1 dollaro = 4 shilling e 2 penny (50 penny) di sterlina britannica, leggermente pi\u00f9 alto del dollaro canadese (che valeva 4s 1,3d). Il significato di questo tasso era che due cent valevano in questo modo un penny della precedente sterlina. Sembra un compromesso tra l'adottare il sistema britannico o quello americano.\nEbbe anche l'effetto di allineare la nuova unit\u00e0 di Terranova alle valute presenti nelle colonie britanniche nei Caraibi orientali. Il dollaro delle Indie occidentali britanniche discendeva direttamente la cosiddetto dollaro spagnolo (real da 8). \nTerranova fu unica nell'Impero britannico in quanto fu l'unica a introdurre le proprie monete d'oro assieme al proprio standard aureo. Le monete d'oro da due dollari di Terranova furono coniate in modo intermittente fino alla crisi bancaria di Terranova del 1894. Nel 1895, un seguito a questa crisi, le banche canadesi entrarono in Terranova e il valore del dollaro di Terranova fu allineato a quello del dollaro canadese, con una svalutazione del 1,4%. Il dollaro di Terranova fu sostituito da quello canadese alla pari quando Terranova si un\u00ec alla Confederazione canadese nel 1949.\nLe altre colonie britanniche dell'America settentrionale hanno adottato l'unit\u00e0 statunitense circa nello stesso periodo in cui Terranova adott\u00f2 l'unita delle Indie occidentali. La piccola disparit\u00e0 tra le due \u00e8 dovuta al fatto che nel 1792, Alexander Hamilton al ministero del tesoro statunitense prese il peso medio da monete usate del dollaro spagnolo come misura per la nuova unit\u00e0 monetaria statunitense.\nLa monetazione decimale di Terranova corrispondeva esattamente alle unit\u00e0 in dollari usate nelle altre colonie britanniche dell'America del Sud. La Guyana britannica us\u00f2 una contabilit\u00e0 basata sul dollaro spagnolo, ma assieme alla monete della sterlina britannica.\nMonete.\nNel 1865, furono introdotte monete nei valori di 1, 5, 10 e 20 cent e da 2 dollari. La moneta da 1 cent fu battuta in bronzo, quelle da 5, 10 e 20 cent in argento e i 2 dollari (denominati anche \"Two Hundred Cents\" e \"One Hundred Pence\") in oro. Monete d'argento da 50 cent furono introdotte nel 1870, mentre i 20 cent furono rimpiazzati dai 25 cent nel 1917. Una moneta da 1 cent pi\u00f9 piccola fu introdotta nel 1938.\nBanconote.\nNel 1865, una banca, la \"Commercial Bank of Newfoundland\" inizi\u00f2 a emettere banconote denominate in sterline e dollari, usando un tasso di cambio di 4 dollari = 1 sterlina. Questo tasso coincideva con quello usato in Canada nel periodo, e quindi pu\u00f2 essere che queste banconote non erano state pensate per il dollaro di Terranova. Negli anni 1880 sia la Commercial Bank che la \"Union Bank of Newfoundland\" emisero banconote denominate solo in dollari. \nFurono emessi tagli da 2, 5, 10, 20 e 50 dollari. Tuttavia nel 1894 entrambe le banche fallirono.\nIl Department of Public Works introdusse blglietti di cassa governativi nel 1901 con tagli da 40, 50 e 80 cent, 1 e 5 dollari. Nel 1910 furono aggiunti i 25 cent e i 2 dollari. Nel 1920 il tesoro introdusse i biglietti da 1 e 2 dollari."}
{"id": "2838126", "revid": "729019", "url": "https://it.wikipedia.org/wiki?curid=2838126", "title": "Stazione di Nuoro", "text": "La stazione di Nuoro \u00e8 una stazione ferroviaria al servizio della citt\u00e0 di Nuoro, capolinea della ferrovia a scartamento ridotto per Macomer.\nStoria.\nLa storia delle ferrovie a Nuoro ha inizio negli ultimi anni dell'Ottocento: dopo essere stata tagliata fuori (tra vive proteste delle popolazioni locali) dalla rete ferroviaria delle Ferrovie Reali, la citt\u00e0 barbaricina fu raggiunta nel 1889 dalla ferrovia a scartamento ridotto che da l\u00ec in poi l'avrebbe collegata con Macomer e con la Dorsale Sarda, oltre che con Chilivani tramite lo snodo di Tirso dal 1893 al 1969. Con l'apertura della Macomer-Nuoro fu inaugurata anche la prima stazione cittadina, costruita nell'area dove poi sorse piazza Italia.\nNegli anni cinquanta nell'ambito del piano di ammodernamento della rete ferroviaria a scartamento ridotto della Sardegna varie modifiche furono apportate al tracciato della Macomer-Nuoro, e contestualmente fu deciso l'arretramento della stazione cittadina in via Lamarmora, a poco meno di un chilometro di distanza da quella originaria. Il nuovo impianto, gestito dalle Ferrovie Complementari della Sardegna, fu inaugurato il 12 maggio 1958. Successivamente la gestione della stazione pass\u00f2 alle Ferrovie della Sardegna (frutto della fusione delle FCS con le Strade Ferrate Sarde) nel 1989, ente che nel 2008 ha mutato ragione sociale in ARST Gestione FdS, la quale \u00e8 stata assorbita dall'ARST nel 2010: da allora la stazione \u00e8 sotto il controllo diretto di quest'ultima azienda. Sempre all'inizio degli anni importanti lavori sono stati eseguiti nello scalo, con il fine di trasformarlo in un centro intermodale passeggeri: tali lavori per quanto riguarda la parte ferroviaria sono stati ultimati nel 2012.\nStrutture e impianti.\nLa stazione di Nuoro \u00e8 stata costruita come capolinea orientale della ferrovia Macomer-Nuoro, e dal 2012 comprende al suo interno due binari a scartamento da 950 mm: essi terminano tronchi all'interno del fabbricato viaggiatori e sono utilizzati per le attivit\u00e0 connesse al servizio di trasporto pubblico, proprio a tal fine sono dotati di banchine poste ai lati del sedime, unite tra di loro oltre l'asse estremo della linea. Il binario posto pi\u00f9 a sud \u00e8 quello di corsa della linea per Macomer, mentre il secondo \u00e8 dotato anche di un prolungamento tronco posto oltre la comunicazione con il primo in uscita dalla stazione. Tale prolungamento consente inoltre l'accesso alla piattaforma girevole dell'impianto.\nSino al 2010, anno di inizio dei lavori di trasformazione della stazione in centro intermodale (completati solo per la parte ferroviaria), la dotazione binari dell'impianto era decisamente pi\u00f9 ampia, consistente in undici unit\u00e0: dinanzi al fabbricato viaggiatori erano posti tre binari per il servizio passeggeri; dal primo e dal terzo era inoltre accessibile il fascio rimesse e merci, comprendente tre tronchini che raggiungevano la rimessa locomotive della stazione (poi demolita) e l'ex area merci, comprendente un magazzino con copertura e piano caricatore, anch'essi smantellati negli anni dieci come i binari tronchi che afferivano in questa parte della stazione. Quest'area, che in passato era utilizzata anche per il rimessaggio degli autobus delle ex FdS, \u00e8 destinata nei progetti ad ospitare un terminal per le autolinee ed un parcheggio per gli autoveicoli privati.\nLa gestione del traffico ferroviario avviene in loco da parte del Dirigente Movimento della stazione, la quale \u00e8 dotata di un fabbricato viaggiatori composto da un edificio a due piani a pianta rettangolare con un corpo aggiunto sul solo piano terra, ampliato negli anni dieci con l'inglobamento del terminal passeggeri, da allora sormontato da una copertura.\nMovimento.\nLa stazione \u00e8 attiva dal punto di vista ferroviario nei giorni feriali, con collegamenti espletati dall'ARST da e verso Macomer, oltre che coi vari centri che la ferrovia attraversa nel tragitto verso il suo capolinea occidentale.\nServizi.\nNel fabbricato viaggiatori sono ospitati una serie di servizi all'utenza, tra cui una sala d'attesa ed una biglietteria a sportello.\nInterscambi.\nDinanzi al fabbricato viaggiatori, in via Lamarmora, \u00e8 presente una fermata servita dagli autobus dell'ARST, che permettono di raggiungere varie localit\u00e0 del circondario e i principali centri dell'isola. Inoltre da qui partono le autocorse sostitutive del servizio ferroviario per Macomer nei giorni festivi. Anche la locale azienda trasporti, l'ATP, effettua fermate dinanzi all'impianto, sia in via Lamarmora che in via Ciusa Romagna, collegando la stazione con le altre zone della citt\u00e0."}
{"id": "2838129", "revid": "455699", "url": "https://it.wikipedia.org/wiki?curid=2838129", "title": "Teatro degli Animosi di Carrara", "text": ""}
{"id": "2838130", "revid": "455699", "url": "https://it.wikipedia.org/wiki?curid=2838130", "title": "Giovanni Antonio Cibei", "text": ""}
{"id": "2838131", "revid": "290948", "url": "https://it.wikipedia.org/wiki?curid=2838131", "title": "Ossido di disprosio", "text": "L'ossido di disprosio, formula chimica Dy2O3, \u00e8 l'ossido del disprosio.\n\u00c8 una polvere bianca leggermente igroscopica utilizzata nel campo delle ceramiche, vetri, laser e lampade. "}
{"id": "2838132", "revid": "121912412", "url": "https://it.wikipedia.org/wiki?curid=2838132", "title": "Sito nucleare di Marcoule", "text": "Il sito nucleare di Marcoule \u00e8 un importante sito nucleare francese \u2013 situato sul territorio dei comuni di Chusclan e Codolet (vicino a Bagnols-sur-C\u00e8ze nel Gard), sulla riva destra del Rodano \u2013 \u00e8 uno dei 10 centri di ricerca del Commissariat \u00e0 l'\u00e9nergie atomique et aux \u00e9nergies alternatives (CEA) e fu creato nel 1955.\nSu questo sito nucleare sono state sviluppate le prime attivit\u00e0 industriali e militari legate al plutonio in Francia, ma anche le prime produzioni civili di energia elettrica (reattori UNGG). Le ricerche riguardano anche il ciclo di vita del combustibile nucleare e i progetti di reattori nucleari. La fine vita di alcune installazioni nucleari, fa s\u00ec che il complesso sia interessato da cantieri di smantellamento di impianti e dal lancio di nuovi progetti.\nSul sito di Marcoule vi lavorano alcune migliaia persone, delle quali sono dipendenti del CEA e 725 sono dipendenti di Orano (ex Areva).\nInstallazioni nucleari.\nAtalante.\nL'installazione nucleare di base (INB) n\u00b0 148 , creata nel 1989 nel centro CEA di Marcoule, raggruppa le attivit\u00e0 di ricerca e di sviluppo in materia di ritrattamento del combustibile nucleare, di trattamento degli effluenti organisti, di studi sui rifiuti ad alta attivit\u00e0 (HLW), di produzione e valorizzazione degli attinoidi.\nCentraco.\nL'installazione nucleare di base (INB) n\u00b0 160 , creata nel 1996 e messa in servizio nel 2008 e gestita dalla SOCODEI (filiale di EDF), ha come obiettivo di ordinare, decontaminare, valorizzare, trattare e condizionare i rifiuti e gli effluenti radioattivi.\nIl , in uno dei forni dell'installazione Centraco (che ha per obiettivo il trattamento e condizionamento di rifiuti radioattivi a bassa e bassissima attivit\u00e0 sia per fusione che per incenerimento), si \u00e8 verificata un'esplosione che ha provocato la morte di una persona e il ferimento di altre quattro, una delle quali in maniera grave. L'autorit\u00e0 di sicurezza nucleare francese ha fatto sapere che non ci sono state fuoriuscite di materiale radioattivo e l'evento \u2013 classificato come \"accident industriel\" e non \"accident nucl\u00e9aire\" \u2013 \u00e8 stato il 29 settembre classificato al livello 1 \u00abanomalia\u00bb nella scala INES.\nDiadem.\nL'installazione del CEA in corso di costruzione sar\u00e0 destinata alo stoccaggio dei rifiuti irradianti e di smantellamento (in particolare di Ph\u00e9nix) che non potranno essere stoccati nell'installazione a Cadarache.\nGammatec.\nL'installazione nucleare de base (INB) n\u00b0 170 Gammatec, creata en 2008 e gestita da Isotron France SAS, \u00e8 uno ionizzatore che ha per obiettivo il trattamento, attraverso la ionizzazione dei materiali, di prodotti e materiali a fini industriali e di ricerca e sviluppo.\nPh\u00e9nix.\nL'installazione nucleare de base (INB) n\u00b0 71 Ph\u00e9nix, situata sul centro CEA di Marcoule, era un reattore nucleare dimostrativo elettrogeno della filiera dei reattori nucleari veloci autofertilizzanti al sodio.\nMelox.\nL'installazione nucleare de base (INB) n\u00b0 151 MELOX \u00e8 uno stabilimento di fabbricazione di combustibile nucleare gestito da Melox SA (filiale di Orano (ex Areva)); lo stabilimento Melox fu creato nel 1990 inizialmente per riciclare, nelle centrali elettronucleari dotate di reattori ad acqua pressurizzata, il plutonio che si forma nel cuore di questi reattori; lo stabilimento Melox, dopo l'arresto dell', \u00e8 diventato l'unico stabilimento in Francia di produzione di combustibile nucleare MOX."}
{"id": "2838134", "revid": "442848", "url": "https://it.wikipedia.org/wiki?curid=2838134", "title": "Rio Vaup\u00e9s", "text": "Il Rio Vaup\u00e9s (in portoghese Fiume Uaupes), \u00e8 un fiume amazzonico ed \u00e8 affluente del Rio Negro. Il fiume attraversa la Colombia, dipartimento di Guaviare e dipartimento di Vaup\u00e9s e il Brasile-Amazonas. Ha una lunghezza totale di 1.050\u00a0km.\nGeografia.\nIl fiume nasce nella cordigliera orientale delle Ande colombiane nel dipartimento di Guaviare, ad ovest della citt\u00e0 di Calamar."}
{"id": "2838136", "revid": "729019", "url": "https://it.wikipedia.org/wiki?curid=2838136", "title": "Battaglia di Sandfontein", "text": "La battaglia di Sandfontein venne combattuta nell'Africa Tedesca del Sud-Ovest durante la prima guerra mondiale. Si concluse con una vittoria tedesca.\nLa battaglia.\nNei primi giorni della guerra, i sudafricani pianificarono l'invasione della confinante colonia tedesca. Il comandante in capo, Jan Smuts, decise di dividere le sue forze in tre tronconi:\nLo scontro avvenne con la Force A, che era comandata da Henry Lukin ed era forte di 1.800 uomini. Presso il fiume Orange, il comandante sudafricano decise di inviare un'avanguardia di 300 uomini con due cannoni. La decisione di non impiegare tutta la forza fu dovuta ad una sua valutazione, secondo la quale aveva mezzi di trasporto sufficienti per appena 800 soldati. Il piccolo contingente di avanguardia super\u00f2 il fiume, ma senza alcun supporto. Il 26 settembre, i tedeschi, con una forza di 1.200 uomini e tre batterie, affrontarono e distrussero completamente l'avanguardia di Lukin."}
{"id": "2838137", "revid": "125276476", "url": "https://it.wikipedia.org/wiki?curid=2838137", "title": "Ann Lee", "text": "Biografia.\nTrasferitasi per vivere in Italia verso la fine del 1980, \u00e8 stato scoperto il suo talento canoro che \u00e8 stato spesso utilizzato in seguito in vari singoli dance sotto diversi alias, tra i quali Whigfield, Charme, Annalise, Anne, Ally &amp; Jo, DJ Space'C, A Kay BJ, Alex, Wienna,TH Express... Il suo primo singolo solista, pubblicato con il suo nome nel 1999 \u00e8 stato \"2 Times\", la quale \u00e8 diventata una hit di grande successo ed \u00e8 entrata nelle top 10 delle classifiche di Austria, Francia, Germania, Italia, Paesi Bassi, Norvegia, ed anche in Australia e Nuova Zelanda, ha raggiunto la seconda posizione in Belgio e Inghilterra e la prima in Danimarca. Negli Stati Uniti la canzone \u00e8 stata utilizzata come colonna sonora del film \"Top model per caso\" (\"Head over Heels\").\nIl suo secondo singolo \"Voices\" non ha ottenuto lo stesso successo del primo, anche se \u00e8 entrato nelle top 10 di Danimarca, Repubblica Ceca e Spagna. Nel 2007 Ann \u00e8 tornata con un nuovo album \"So Alive\" con il singolo \"Catches Your Love\". Finora le sue pubblicazioni sono rese disponibili solo per il download digitale. Il 31 gennaio 2008 \u00e8 apparsa sulla BBC nello show \"Never Mind the Buzzcocks\". L'8 luglio 2009 Ann ha pubblicato un nuovo singolo \"2 People\" con l'etichetta Off Limits e sempre con la stessa etichetta l'11 dicembre 2009 ha dato la sua voce per il singolo di Favretto \"I get the Feeling\".\nNel dicembre 2020, grazie all\u2019idea di Roby Giordana e Dj Jump partecipa al remix dell' L'Amour toujours di Gigi D'agostino; il ricavato del brano \u00e8 stato donato a scena unita per sostenere i lavoratori dello spettacolo fermi da mesi a causa della pandemia, al progetto hanno aderito Kim Lukas, Nathalie Aarts, Emanuele Caponetto, Neja, Haiducii, Kronos, Regina Brothers M-Violet, Lady Hellen e tanti altri artisti del panorama dance anni 90, il disco \u00e8 stato prodotto dalla New Music International con la partecipazione di Mania 90.\nDiscografia.\nAltre canzoni.\nCome \"A.Gordon\"\nCome \"Lolita\"\nCome \"Virginelle\"\nCome \"Annalise\"\nCome \"Ally &amp; Jo\""}
{"id": "2838145", "revid": "30497251", "url": "https://it.wikipedia.org/wiki?curid=2838145", "title": "LIDAR", "text": ""}
{"id": "2838147", "revid": "148107", "url": "https://it.wikipedia.org/wiki?curid=2838147", "title": "Ossido di olmio", "text": "L'ossido di olmio \u00e8 un composto chimico di un elemento di terra rara olmio e ossigeno, di formula chimica Ho2O3. Insieme all'ossido di disprosio(III) (Dy2O3), l'ossido di olmio \u00e8 una delle pi\u00f9 potenti sostanze paramagnetiche conosciute. L'ossido, chiamato anche olmia, si presenta come una componente secondaria del minerale di ossido di erbio chiamato erbia. Tipicamente gli ossidi dei lantanidi trivalenti coesistono in natura e la separazione di questi componenti richiede metodi specializzati. \nL'ossido di olmio viene utilizzato nella realizzazione di vetri colorati speciali. Il vetro contenente ossido di olmio e soluzioni di ossido di olmio presentano una serie di picchi di assorbimento ottico acuti nell'intervallo spettrale visibile. Sono quindi tradizionalmente utilizzati come comodo standard di calibrazione per spettrofotometri ottici.\nPropriet\u00e0.\nAspetto.\nL'ossido di olmio ha alcuni cambi di colore abbastanza drastici a seconda delle condizioni di illuminazione. Alla luce del giorno, \u00e8 di colore giallo. Sotto luce tricromatica, \u00e8 un rosso fuoco ardente, quasi indistinguibile dal modo in cui l'ossido di erbio appare sotto la stessa illuminazione. Ci\u00f2 \u00e8 legato alle nette bande di emissione dei fosfori. L'ossido di olmio ha un ampio intervallo di banda di 5,3 eV e dovrebbe quindi apparire incolore. Il colore giallo ha origine da abbondanti difetti del reticolo (come le lacune di ossigeno) ed \u00e8 correlato alle transizioni interne degli ioni Ho3+.\nStruttura cristallina.\nL'ossido di olmio ha una struttura cubica, ma piuttosto complessa, con molti atomi per unit\u00e0 di cellula e una grande costante reticolare di 1,06 nm. Questa struttura \u00e8 caratteristica degli ossidi di elementi pesanti di terre rare, come l'ossido di terbio(III) (Tb2O3), l'ossido di disprosio (Dy2O3), l'ossido di erbio (Er2O3), l'ossido di tulio (Tm2O3), l'ossido di itterbio (Yb2O3) e l'ossido di lutezio (Lu2O3). Il coefficiente di dilatazione termica di Ho2O3 \u00e8 anche relativamente grande, pari a circa formula_1.\nCaratteristiche chimiche.\nIl trattamento dell'ossido di olmio con acido cloridrico o con cloruro di ammonio fornisce il corrispondente cloruro di olmio:\nStoria.\nL'olmio (da \"Holmia\", nome latino di Stoccolma) fu scoperto da Marc Delafontaine e Jacques-Louis Soret nel 1878, che notarono le anormali bande di assorbimento spettrografico dell'elemento allora sconosciuto (lo chiamarono \"Elemento X\"). Pi\u00f9 tardi nel 1878, Per Teodor Cleve scopr\u00ec indipendentemente l'elemento mentre stava lavorando sulla terra di erbia (ossido di erbio).\nUtilizzando il metodo sviluppato da Carl Gustaf Mosander, Cleve per prima cosa rimosse tutti i contaminanti noti dall'erbia. Il risultato di quello sforzo furono due nuovi materiali, uno marrone e uno verde. Chiam\u00f2 la sostanza marrone holmia (dal nome latino della citt\u00e0 natale di Cleve, Stoccolma) e quella verde thulia. In seguito si scopr\u00ec che l'olmia era l'ossido di olmio e la tulia era ossido di tulio.\nDistribuzione.\nL'ossido di olmio si presenta in tracce nei minerali gadolinite, monazite e in altri minerali delle terre rare. L'olmio metallico si ossida facilmente nell'aria. Con il valore di 1,4 mg/kg, l'olmio \u00e8 il 56\u00ba elemento pi\u00f9 abbondante nella crosta terrestre. Le principali aree minerarie sono Cina, Stati Uniti, Brasile, India, Sri Lanka e Australia con riserve di ossido di olmio stimate in 400.000 tonnellate.\nProduzione.\nPer effettuare l'estrazione dell'ossido di olmio le miscele minerali vengono frantumate e macinate. La monazite, a causa delle sue propriet\u00e0 magnetiche, pu\u00f2 essere separata da ripetute separazioni elettromagnetiche. Dopo la separazione, il materiale viene trattato con acido solforico concentrato caldo per produrre solfati solubili in acqua di numerosi elementi di terre rare. I filtrati acidi sono parzialmente neutralizzati con idrossido di sodio a pH 3-4. Il torio precipita dalla soluzione sotto forma di idrossido e viene rimosso. Successivamente, la soluzione viene trattata con ossalato di ammonio per convertire le terre rare nei loro ossalati insolubili. Gli ossalati vengono convertiti in ossidi mediante ricottura. Gli ossidi vengono disciolti in acido nitrico che esclude uno dei componenti principali, il cerio, il cui ossido \u00e8 insolubile in HNO3.\nLa routine di separazione pi\u00f9 efficiente per l'ossido di olmio dalle terre rare \u00e8 lo scambio ionico. In questo processo, gli ioni delle terre rare vengono adsorbiti su un'adeguata resina a scambio ionico mediante scambio con idrogeno, ammonio o ioni rameici presenti nella resina. Gli ioni di terre rare vengono quindi selettivamente eliminati da un idoneo agente complessante, come citrato di ammonio o nitrilotriacetato.\nUsi.\nL'ossido di olmio \u00e8 uno dei coloranti utilizzati per i vetri, a cui conferisce un colore giallo o rosso. Vetri contenenti ossido di olmio e soluzioni di ossido di olmio (generalmente in acido perclorico) hanno stretti picchi di assorbimento ottico nel range 200-900 nm; pertanto sono usati come standard di calibrazione per spettrofotometri ottici e sono disponibili commercialmente. \nCome la maggior parte degli altri ossidi delle terre rare, l'ossido di olmio \u00e8 usato come catalizzatore e nei laser. Il laser ad olmio opera a una lunghezza d'onda di circa 2,08 micron. Questo laser \u00e8 sicuro per gli occhi ed \u00e8 usato in medicina, LIDAR, misure di velocit\u00e0 del vento e monitoraggio dell'atmosfera.\nEffetti sulla salute.\nL'ossido di olmio(III) \u00e8, rispetto a molti altri composti, non molto pericoloso, sebbene una sovraesposizione ripetuta possa causare granuloma ed emoglobinemia. Ha una bassa tossicit\u00e0 orale, cutanea e per inalazione e non \u00e8 irritante. L'LD50 \u00e8 maggiore di 1 g per chilogrammo di peso corporeo."}
{"id": "2838151", "revid": "116944", "url": "https://it.wikipedia.org/wiki?curid=2838151", "title": "Impero Romulano", "text": ""}
{"id": "2838152", "revid": "26891", "url": "https://it.wikipedia.org/wiki?curid=2838152", "title": "Air-independent propulsion", "text": ""}
{"id": "2838153", "revid": "116944", "url": "https://it.wikipedia.org/wiki?curid=2838153", "title": "Impero Cardassiano", "text": ""}
{"id": "2838158", "revid": "1915706", "url": "https://it.wikipedia.org/wiki?curid=2838158", "title": "Ossido di tulio", "text": "L'ossido di tulio, formula chimica Tm2O3, \u00e8 l'ossido del tulio.\n\u00c8 stato isolato per la prima volta nel 1878 da un campione impuro di ossido di erbio da Per Teodor Cleve."}
{"id": "2838160", "revid": "174925", "url": "https://it.wikipedia.org/wiki?curid=2838160", "title": "FSV Mainz 05", "text": ""}
{"id": "2838168", "revid": "148107", "url": "https://it.wikipedia.org/wiki?curid=2838168", "title": "Ossido di lutezio", "text": "L'ossido di lutezio, formula chimica Lu2O3, \u00e8 un solido bianco. \u00c8 un ossido di lantanide, noto anche come terra rara.\nStoria.\nNel 1879, Jean Charles Galissard de Marignac (1817-1894), un chimico svizzero, dichiar\u00f2 di aver scoperto l'itterbio, ma in realt\u00e0 aveva trovato una miscela di elementi. Nel 1907, il chimico francese Georges Urbain (1872-1938) rifer\u00ec che l'itterbio era una miscela di due nuovi elementi e non un singolo elemento. Nello stesso periodo, anche altri due chimici, Carl Auer von Welsbach (1858-1929) e Charles James (1880-1928), estrassero l'ossido di lutezio dall'ossido di itterbio. Si ottennero cos\u00ec gli ossidi di due elementi che alla fine furono chiamati itterbio e lutezio. Nessuno di questi chimici fu per\u00f2 in grado di isolare il lutezio puro.\nUsi.\nIl prodotto di Lu2O3 e PdO (formato ad alta pressione e temperatura in presenza di clorato di potassio) ha un'applicazione potenziale nei materiali superconduttori.\nL'ossido di lutezio \u00e8 utilizzato nel campo di laser, ceramiche e vetri. \u00c8 inoltre utilizzato come catalizzatore in reazioni di cracking, alchilazione, idrogenazione e polimerizzazione. Il gap di banda dell'ossido di lutezio \u00e8 di 5,5 eV."}
{"id": "2838171", "revid": "110157", "url": "https://it.wikipedia.org/wiki?curid=2838171", "title": "Ossido di itterbio", "text": "L'ossido di itterbio \u00e8 l'ossido dell'itterbio con formula Yb2O3 ed \u00e8 uno dei composti pi\u00f9 comunemente incontrati dell'itterbio.\nStruttura cristallina.\nHa cristalli cubici e possiede struttura del \"sesquiossido di tipo C delle terre rare\", che \u00e8 correlata alla struttura della fluorite con un quarto degli anioni rimossi, che porta agli atomi di itterbio in due diversi ambienti a sei coordinate (non ottaedrici).\nUsi.\n\u00c8 utilizzato come colorante per vetri e smalti, come dopante per cristalli di granato nei laser e nella produzione delle fibre ottiche."}
{"id": "2838173", "revid": "1573940", "url": "https://it.wikipedia.org/wiki?curid=2838173", "title": "Canthigaster valentini", "text": "Il pesce cofano sellato (Canthigaster valentini [) \u00e8 un pesce osseo d'acqua salata appartenente alla famiglia Tetraodontidae.\nDistribuzione e habitat.\nQuesta specie \u00e8 diffusa nelle barriere coralline dell'Oceano Pacifico e dell'Oceano Indiano, dal Mar Rosso alle coste di Durban, fino al Giappone.\nDescrizione.\nPresenta un corpo ovoidale, con peduncolo caudale sporgente e muso allungato, con labbra a becco. Le pinne dorsale e anale sono arretrate e simmetriche. Le pinne pettorali sono arrotondate, cos\u00ec come le altre. La pinna caudale \u00e8 a delta. La livrea \u00e8 molto interessante: il corpo ha un fondo bianco sporco, con la testa grigio-azzurra, il tutto decorato da pois bruni. Sul dorso compaiono 4 fasce brune fittamente decorate da linee azzurre e rosse, con le due centrali che tendono a scendere verticalmente lungo i fianchi. Le pinne tendono al giallo. \nRaggiunge la dimensione massima di 20 centimetri.\nComportamento.\n\u00c8 un animale sociale, tende a formare grandi banchi di oltre cento individui, spesso con \"Paraluteres prionurus\", ma \u00e8 decisamente territoriale e mal sopporta le intrusioni dei conspecifici.\nRiproduzione.\nLa riproduzione avviene in ogni periodo dell'anno. I maschi controllano un vasto territorio, con un harem di pi\u00f9 femmine, ciascuna controllante un territorio pi\u00f9 piccolo all'interno di quello del maschio dominante. Ogni giorno questo si accoppia con una femmina dell'harem diversa e le uova (giallo/arancioni) fecondate esternamente, sono lasciate sprofondare negli anfratti tra le rocce, i coralli e le alghe. La schiusa avviene dopo 4-5 giorni.\nAlimentazione.\nC. valentini si nutre di alghe, spugne, policheti, cnidarie, molluschi ed echinodermi.\nPericoli per l'uomo.\n\u00c8 estremamente velenoso se mangiato. Questa sua caratteristica \u00e8 conosciuta anche dai predatori, che ne evitano accuratamente la predazione, e da un pesce della famiglia Monacanthidae, \"Paraluteres prionurus\" che si \u00e8 evoluto imitandone forma e livrea per ingannare eventuali predatori. \nAcquariofilia.\nQuesta specie \u00e8 allevata dagli appassionati di acquari di barriera ed \u00e8 commercializzata nei negozi specializzati."}
{"id": "2838190", "revid": "1628923", "url": "https://it.wikipedia.org/wiki?curid=2838190", "title": "Ossido di praseodimio(III)", "text": "L'ossido di praseodimio(III), generalmente chiamato anche ossido di praseodimio, formula chimica Pr2O3, \u00e8 l'ossido del praseodimio.\nUsi.\nL'ossido di praseodimio(III) pu\u00f2 essere usato come dielettrico in combinazione con il silicio. \u00c8 usato anche come colorante per vetri e ceramiche, conferendo un colore giallo. Per la colorazione delle ceramiche \u00e8 utilizzato anche l'ossido di praseodimio(III,IV), Pr6O11."}
{"id": "2838195", "revid": "767487", "url": "https://it.wikipedia.org/wiki?curid=2838195", "title": "The Roses of the Virgin", "text": "The Roses of the Virgin \u00e8 un cortometraggio muto del 1910, prodotto dalla Kalem Company e interpretato da Alice Joyce. Uscito nelle sale il 25 novembre 1910.\nTrama.\nUn giovane scapestrato viene spedito da suo padre nei boschi del Canada, per punirlo di aver trascurato moglie e figlio. Il giovinastro si incapriccia della figlia di un tagliaboschi e cerca di sedurla. La ragazza \u00e8 affascinata dai modi eleganti del nuovo venuto che le regala un mazzo di rose, ma \u00e8 salvata dalla perdizione dall'intervento del fidanzato che le rivela che il suo corteggiatore \u00e8 gi\u00e0 sposato. Le rose, poi, erano state rubate dall'altare di una chiesa ma i fiori saranno restituiti alla Madonna dal bravo giovane.\nProduzione.\nIl fu prodotto nel 1910 dalla Kalem Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale il 25 novembre 1910."}
{"id": "2838196", "revid": "45927", "url": "https://it.wikipedia.org/wiki?curid=2838196", "title": "Assimilazione linguistica", "text": ""}
{"id": "2838197", "revid": "62748", "url": "https://it.wikipedia.org/wiki?curid=2838197", "title": "Kuno di Urach", "text": "Era figlio del conte Egino II di Dettingen (\u20201105), della stirpe dei conti di Urach. Egli godette della fiducia dei papi Pasquale II (1099-1118), Gelasio II (1118-1119) e Callisto II (1119-1124) e fu uno dei pi\u00f9 influenti consiglieri del re di Francia Luigi VI (1108-1137).\nBiografia.\nNel 1080 divenne cappellano di Guglielmo il Conquistatore in Inghilterra.\nVerso il 1090 entr\u00f2 in un eremo nella Piccardia, che nel 1097, con l'autorizzazione del vescovo di Arras, Lamberto, fu trasformato nell'Abbazia di Arrouaise. Qui, insieme a Eldemaro di Tournai e ad un laico di nome Ruggero fond\u00f2 l'Ordine dei Canonici Regolari di Arrouaise per il quale, dopo l'approvazione del vescovo locale Lamberto, ottenne anche quella di papa Pasquale II.\nNel 1108 venne creato da papa Pasquale II cardinale-vescovo di Palestrina (ma la consacrazione ebbe luogo solo nel 1117). Dall'autunno del 1110 fu legato pontificio a Gerusalemme ove nel 1111 tenne un concilio. Tornato nello stesso anno a Roma, dal 1114 al 1121 fu nuovamente legato pontificio, questa volta in Francia ed in Germania. In questa veste segu\u00ec la controversia per le investiture fra il papato e l'imperatore Enrico V (1098-1125). Egli condusse i sinodi di Beauvais (1114), quello di Fritzlar, che nel 1118 conferm\u00f2 l'anatema contro Enrico V, quello di Gandersheim (luglio 1118, che dichiar\u00f2 l'invalidit\u00e0 della nomina del vescovo di Hildesheim Bruning), il Concilio di Soissons del 1115, nel quale fu condannata l'opera di Pietro Abelardo \"Theologia Summi Boni. De Unitate et Trinitate Divina\", quello di Reims del medesimo anno e quello di Ch\u00e2lons-sur-Marne (luglio 1116) e diede ulteriore impulso all'attuazione della Riforma gregoriana.\nNel 1119 partecip\u00f2 in Cluny al conclave che elesse papa Callisto II. Condusse ancora numerose trattative diplomatiche in tutta Europa finch\u00e9, rientrato nella sede di Palestrina, mor\u00ec."}
{"id": "2838204", "revid": "125836075", "url": "https://it.wikipedia.org/wiki?curid=2838204", "title": "Los Angeles Metro Rail", "text": "Los Angeles Metro Rail \u00e8 il sistema di trasporto di massa della contea di Los Angeles. Il servizio \u00e8 controllato dall'Autorit\u00e0 per il trasporto metropolitano della contea di Los Angeles ed \u00e8 la discendente indiretta dei sistemi chiamati Pacific Electric Railway e Los Angeles Railway, che sono stati attivi dall'inizio del ventesimo secolo. Attualmente sono presenti quattro linee di metrotranvia e due linee di metropolitana, per un totale di 130\u00a0km e 70 stazioni. Il sistema metropolitano trasporta oltre 300\u00a0000 passeggeri giornalieri nei giorni lavorativi. I servizi Metro Rail sono affiancati dai servizi Metro Busway.\nSistema.\nL'Autorit\u00e0 per il trasporto metropolitano della contea di Los Angeles controlla le sei linee attraverso la contea di Los Angeles. A differenza dei servizi Metro Busway, l'icona delle linee Metro Rail \u00e8 circolare e non quadrata.\nMetropolitana tradizionale.\nLa metropolitana di Los Angeles \u00e8 il principale sistema di trasporto di massa cittadino. Dopo la chiusura delle linee del tram avvenuta nel 1963 in favore dell'utilizzo dell'automobile invece che un sistema di trasporto di massa, l'immenso volume di traffico generato dalle automobili di oltre 14 milioni di abitanti della grande area metropolitana spinsero a rinnovare la progettazione del trasporto di massa. Negli anni ottanta gli elettori della contea di Los Angeles approvarono un aumento della pressione fiscale di mezzo punto percentuale per costruire una rete metropolitana e di metropolitana leggera. Da allora il progetto ha avuto sviluppo, non senza alcune controversie.\nLa prima linea, la \"linea A\", inaugurata nel 1990, ha un percorso sotterraneo di circa 1.5\u00a0km, la parte restante corre in superficie e sopraelevata. La prima linea completamente sotterranea \u00e8 la \"linea B\", inaugurata nel 1993 dopo sette anni di costruzione. In origine \u00e8 stata concepita come una linea con due biforcazioni, successivamente venne divisa in due linee, la \"linea B\" che corre dal centro di Los Angeles verso Hollywood e North Hollywood dopo l'estensione del 2000 costata 1.5 miliardi di dollari per la costruzione di un doppio tunnel di 4.8\u00a0km, e la \"linea D\" che corre da Wilshire Boulevard verso Koreatown. Nel 2007, Finmeccanica si \u00e8 aggiudicata la fornitura di tram e treni per la linea C della metropolitana di Los Angeles\n, preceduto nel 2008 da un contratto da 300 milioni di dollari per 100 nuovi treni.\nNel giugno del 2008, le due linee raccoglievano una media giornaliera di 153.928 passeggeri, che la rendono il nono sistema di trasporto pi\u00f9 affollato degli Stati Uniti. Considerando la lunghezza complessiva della linea, la metropolitana di Los Angeles trasporta 8,846 passeggeri per miglio, rendendola la sesta pi\u00f9 affollata per lunghezza, molto lontana dai sistemi di trasporto di New York, Washington D.C., Boston ed anche il sistema sopraelevato di Chicago.\nTutte le stazioni sotterranee differiscono esteticamente le une dalle altre, infatti, lo 0.5% del budget totale destinato alla costruzione delle stazioni \u00e8 stato riservato alle decorazioni artistiche. A causa della vicinanza della citt\u00e0 alla faglia geologica, i tunnel sono stati costruiti per resistere a terremoti di magnitudo 7,5. Entrambe le linee sono dotate di un terzo binario che fornisce la corrente ai treni, rendendo questi treni incompatibili con i binari della altre tre linee.\nMetropolitana leggera.\nLa prima metropolitana moderna di Los Angeles, la linea A, \u00e8 stata inaugurata nel 1990, 27 anni dopo che erano stati eliminati gli autobus. Delle sei linee di metropolitana, quattro (la A, la C, la E e la L) sono configurate come le linee ferroviarie. Queste linee usano catenaria superiore per alimentare i treni, rendendo questi treni incompatibili con le due linee pi\u00f9 antiche. Come risultato, la linea A termina la sua corsa alla stazione 7th St piuttosto che continuare verso la Union Station e i passeggeri devono spostarsi dalla linea A e dalla miriade di altri servizi ferroviari.\nLa linea A e la linea L viaggiano soprattutto a livello stradale, passando sotto terra o su percorsi sopraelevati nelle zone pi\u00f9 popolose che incontrano. La linea C \u00e8 totalmente separata dal traffico civile visto che si trova in mezzo alle corsie della Interstate 105 e prosegue verso sud su un percorso sopraelevato.\nIl sistema di trasporti \u00e8 il terzo pi\u00f9 utilizzato degli USA con circa 127.300 passeggeri medi nei giorni feriali (dato del 2007).\nInoltre, la linea A \u00e8 la seconda pi\u00f9 grande linea degli USA con 72.295 passeggeri dietro la linea Verde di Boston che ne conta 235.300, la linea \u00e8 dotata di pi\u00f9 stazioni ma di lunghezza inferiore.\nOrari.\nTutti i sistemi di trasporto di Los Angeles effettuano servizio regolare dalle 5 del mattino fino a mezzanotte, sette giorni la settimana. Esistono servizi limitati su particolari linee che effettuano servizio tra la mezzanotte e le 5 del mattino. I sistemi ferroviari sono chiusi tra le 2 e le 3:30 del mattino.\nTariffe.\nIl sistema di pagamento \u00e8 basato sulla prova di pagamento. Almeno due emettitrici automatiche per biglietti sono posizionate all'esterno di tutte le stazioni. Ispettori e controllori vigilano il sistema e denunciano gli individui senza biglietto.\nIl 28 febbraio 2008 \u00e8 stata annunciata l'installazione di tornelli agli ingressi. \u00c8 stato calcolato che la Metro perde ogni anno 5.5 milioni di dollari a causa del sistema d'onore. Le barriere migliorano anche la sicurezza a tutte le stazioni, forniscono statistiche migliori e danno la possibilit\u00e0 di applicare una tariffazione per zone.\nLa seguente tabella mostra le tariffe del Metro, valevoli dal 15 settembre 2014. Tutti gli abbonamenti vengono venduti sulle tariffe applicate alle TAP card. Le TAP card sono delle card tariffarie dove gli utenti possono aggiungere del credito o un pass and pay as you go; sono validi su tutti i bus e treni Metro come anche la maggior parte dei bus cittadini."}
{"id": "2838205", "revid": "767487", "url": "https://it.wikipedia.org/wiki?curid=2838205", "title": "The Bolted Door (film 1911)", "text": "The Bolted Door \u00e8 un cortometraggio muto del 1911, prodotto dalla Kalem Company e interpretato da Alice Joyce. Usc\u00ec nelle sale il 4 gennaio 1911.\nTrama.\nElsa e Jack sono entrambi poveri. Innamorato della ragazza, Jack - per poterla sposare - parte in cerca di fortuna. Rivede la sorella che, sposata, \u00e8 madre di una bambina, Edith. Il tempo passa, ma Jack non ritorna ancora a casa. Edith, stanca di aspettarlo, accetta di sposare il suo capo. Jack, dopo la morte della sorella, si prende cura della piccola Edith che, con la sua presenza, addolcisce il dolore del giovane per l'abbandono di Elsa. Passano alcuni anni. Un giorno, Elsa e Jack si incontrano, ospiti dello stesso albergo. L'amore tra i due sembra riaccendersi: il matrimonio di Elsa non \u00e8 stato felice e la donna vorrebbe riallacciare i rapporti con l'ex fidanzato. Jack, per\u00f2, rifiuta di tornare al passato, non potendo dimenticare che lei ha preferito il denaro all'amore, sposando un uomo ricco senza amarlo.\nProduzione.\nIl film fu prodotto nel 1910 dalla Kalem Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale statunitensi il 4 gennaio 1911."}
{"id": "2838216", "revid": "1628923", "url": "https://it.wikipedia.org/wiki?curid=2838216", "title": "Ossido di praseodimio(III,IV)", "text": "L'ossido di praseodimio(III,IV), formula chimica Pr6O11, \u00e8 un ossido del praseodimio.\nUsi.\n\u00c8 una polvere cristallina di colore marrone scuro, utilizzato per la colorazione delle ceramiche e dei vetri."}
{"id": "2838217", "revid": "307923", "url": "https://it.wikipedia.org/wiki?curid=2838217", "title": "Ossido di praseodimio", "text": ""}
{"id": "2838218", "revid": "1573940", "url": "https://it.wikipedia.org/wiki?curid=2838218", "title": "Procapra", "text": "Procapra \u00e8 un genere della famiglia dei Bovidi comprendente tre specie di gazzelle asiatiche:"}
{"id": "2838219", "revid": "2126794", "url": "https://it.wikipedia.org/wiki?curid=2838219", "title": "Ceyhan (citt\u00e0)", "text": "Ceyhan \u00e8 una citt\u00e0 della Turchia (103.800 ab. nel 2007) centro dell'omonimo distretto della provincia di Adana. Sorge sulle rive del fiume Ceyhan."}
{"id": "2838221", "revid": "767487", "url": "https://it.wikipedia.org/wiki?curid=2838221", "title": "The Runaway Engine", "text": "The Runaway Engine \u00e8 un cortometraggio muto del 1911. Il nome del regista non viene riportato nei titoli. Il film fu prodotto dalla Kalem Company e interpretato da Alice Joyce e da William Clarence Rowe.\nTrama.\nFiglia di un ingegnere delle ferrovie, Grace lavora come telegrafista. Dopo essere stata salvata dall'aggressione di due vagabondi da quello che lei crede un operaio della ferrovia, si innamora di lui. Allan, il suo salvatore, \u00e8 in realt\u00e0 il figlio del presidente della ferrovia e lavora come un semplice operaio perch\u00e9 ha voluto cominciare dalla gavetta. La coppia, che vuole sposarsi, chiede la benedizione a Peters, telegrafandogli la notizia, ma l'uomo si oppone a quelle nozze. Anzi, prende un treno per raggiungere il figlio, a cui vuole impedire qualsiasi colpo di testa.\nA Grace, sul posto di lavoro, arriva la notizia che una locomotiva senza guida sta correndo sui binari dove \u00e8 previsto l'arrivo del treno su cui si trova Peters. La ragazza corre a cercare suo padre, senza riuscire a trovarlo. L'unico modo per salvare il treno \u00e8 quello di fermare in qualsiasi modo la locomotiva impazzita e Grace, salita su un altro treno, le si lancia contro, saltando gi\u00f9 dal treno appena un momento prima dello schianto. Peters, dopo essere sceso dal treno, soccorre la ragazza salva ma un po' malconcia. Ammirato per il suo coraggio, ritira qualsiasi obiezione sulle nozze del figlio.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale il 6 gennaio 1911,"}
{"id": "2838224", "revid": "253269", "url": "https://it.wikipedia.org/wiki?curid=2838224", "title": "Hildegard Knef", "text": "Biografia.\nHildegard Knef fu la prima attrice tedesca ad approdare a Hollywood nel secondo dopoguerra, ed \u00e8 a tutt'oggi una delle pochissime artiste europee ad aver lavorato anche a Broadway, dove furoreggi\u00f2 al fianco di Don Ameche dal febbraio 1955 all'aprile 1956 in ben 478 rappresentazioni di \"Silk Stockings\", versione musicale di Cole Porter del celebre film \"Ninotchka\" di Ernst Lubitsch.\nInterpret\u00f2 il primo film tedesco del dopoguerra, \"Gli assassini sono tra noi\", pellicola \"cult\" diretta nel 1946 da Wolfgang Staudte, e vinse nel 1948 il premio per la migliore interpretazione femminile al Festival di Locarno con il film \"Film ohne Titel\", diretto da Rudolf Jugert. Dopo un primo soggiorno a Hollywood, rivelatosi frustrante e infruttuoso per la riluttanza dei produttori americani a far lavorare un'attrice tedesca a guerra appena conclusa, torn\u00f2 in Germania per sostenere il ruolo principale in \"La peccatrice\" (1950) di Willi Forst, suscitando un violento scandalo per una breve scena in cui appariva integralmente nuda.\nRichiamata a Hollywood dalla 20th Century Fox che l'aveva messa sotto contratto (dopo aver modificato il suo nome in Hildegarde Neff), recit\u00f2 al fianco di celebri attori in film importanti come \"I dannati\" (1951) di Anatole Litvak con Oskar Werner, \"Corriere diplomatico\" (1952) di Henry Hathaway con Tyrone Power, \"Le nevi del Chilimangiaro\" (1952) di Henry King con Gregory Peck. Tornata in Europa, affianc\u00f2 James Mason in \"Accadde a Berlino\" (1953) di Carol Reed. In Francia intrecci\u00f2 una breve relazione con Boris Vian e recit\u00f2 in diversi film fra cui \"Henriette\" (1952) di Julien Duvivier e \"Landru\" (1963) di Claude Chabrol. Nel 1976 vinse il premio come miglior attrice al Festival internazionale del cinema di Karlovy Vary con il film \"Jeder Stirbt f\u00fcr Sich Allein\", tratto dall'omonimo romanzo di Hans Fallada, e nel 1978 fu diretta da Billy Wilder in \"Fedora\" con William Holden. Apparve infine in un horror italiano diretto da Fabrizio Laurenti, \"La casa 4\" (1988).\nCome cantante fu attiva per pi\u00f9 di mezzo secolo a partire dal 1951, venendo spesso paragonata a Marlene Dietrich. Colse il suo pi\u00f9 grande successo nel 1968 con \"F\u00fcr mich soll's rote Rosen regnen\", un brano che riesegu\u00ec in una seconda versione nel 1992 duettando con gli Extrabreit: originariamente melodico, il pezzo fu trasformato in una canzone punk rock, accompagnata anche da un videoclip che rivela il notevole affiatamento tra la diva e la scatenata band della NDW, guidata da Kai Havaii.\nLa Knef pubblic\u00f2 alcuni libri di memorie e una biografia su Romy Schneider, di cui era amica.\nMalata di tumore, mor\u00ec nel 2002 in un ospedale berlinese per una polmonite che aveva contribuito a peggiorare il quadro clinico.\nNel 2009 il regista Kai Wessel ha girato un film sulla vita dell'attrice, \"Hilde\".\nVita privata.\nHildegard Knef si spos\u00f2 una prima volta nel 1947, per poi divorziare cinque anni dopo. Nel 1962 pass\u00f2 a nuove nozze, con l'attore David Anthony Palastanga, noto anche come David Cameron. I due ebbero una figlia, Christina Antonia. Dopo aver divorziato dal secondo marito la Knef si un\u00ec in matrimonio nel 1977 con Paul Freiher von Schell, che le rimase accanto sino alla fine."}
{"id": "2838226", "revid": "1628923", "url": "https://it.wikipedia.org/wiki?curid=2838226", "title": "Ossido di promezio", "text": "L'ossido di promezio, formula chimica Pm2O3, \u00e8 l'ossido del promezio.\n\u00c8 la forma pi\u00f9 comune di promezio."}
{"id": "2838231", "revid": "76963", "url": "https://it.wikipedia.org/wiki?curid=2838231", "title": "Ute Katharina Kampowsky", "text": "Biografia.\nNata e cresciuta a Greifswald, si \u00e8 formata artisticamente studiando recitazione, dal 2001 al 2004, presso l'Accademia teatrale dell'isola di Usedom. Debutta come attrice teatrale per poi recitare per il cinema e la televisione.\nNel 2009 interpreta il ruolo di \"Annika Bruckner\" nella soap opera tedesca \"Sturm der Liebe\", in onda in Italia con il titolo di \"Tempesta d'amore\", prima come co-protagonista della quarta stagione e poi come prima protagonista della quinta fino alla puntata 934, nel corso della quale il suo personaggio muore."}
{"id": "2838236", "revid": "45927", "url": "https://it.wikipedia.org/wiki?curid=2838236", "title": "Assimilazione regressiva", "text": ""}
{"id": "2838244", "revid": "767487", "url": "https://it.wikipedia.org/wiki?curid=2838244", "title": "The Trail of the Pomas Charm", "text": "The Trail of the Pomas Charm \u00e8 un cortometraggio del 1911. Non risulta il nome del regista del film, prodotto dalla Kalem Company e interpretato da Alice Joyce, Carlyle Blackwell e George Melford. Il western usc\u00ec nelle sale il 3 febbraio 1911.\nTrama.\nIn occasione di una festa indiana, il Gran Capo getta dall'alto un melone, che cade rompendosi. La trib\u00f9 si mette a mangiare i pezzi del melone che sono bene auguranti. Chino la Sguardo, la figlia del Gran Capo, viene chiesta in moglie da Giorno Azzurro: felice, la ragazza diventa la squaw del coraggioso guerriero. Qualche giorno pi\u00f9 tardi, alla trib\u00f9 si aggrega una famiglia di indiani erranti la cui figlia \u00e8 la bella Nawona. Giorno Azzurro \u00e8 attratto dalla nuova venuta e le sue attenzioni provocano la gelosia della moglie. Nawona, per\u00f2, intreccia una relazione con Dick, un minatore bianco sfortunato: la giovane, per aiutarlo, ruba alla trib\u00f9 il portafortuna. Avvisato da Chino lo Sguardo, Giorno Azzurro segue Nawona e la vede consegnare l'amuleto al minatore. Quando gli indiani vengono a sapere del furto, decidono di andarsi a riprendere il loro talismano e attaccano Dick. Nawona, allora, corre a cercare aiuto dai cow boy di un ranch vicino. Il loro intervento salva il giovane che chiede loro come fossero a conoscenza dell'attacco. Venuto a sapere che erano stati avvisati da Nawona, la quale \u00e8 rimasta al ranch, Dick la raggiunge e le dice che l'amuleto gli ha in effetti portato fortuna, facendogli conoscere lei.\nProduzione.\nProdotto dalla Kalem Company\nDistribuzione.\nIl film - un cortometraggio in una bobina - usc\u00ec nelle sale statunitensi il 3 febbraio 1911, distribuito dalla General Film Company."}
{"id": "2838252", "revid": "110157", "url": "https://it.wikipedia.org/wiki?curid=2838252", "title": "Alfredo Avantifiori", "text": "Biografia.\nNato a Roma, dopo aver lavorato per lungo tempo nei nightclub, negli anni sessanta inizi\u00f2 a scrivere canzoni per Gabriella Ferri, Erica Grassi, Paola Musiani, Lando Fiorini e Rita Pavone, usando lo pseudonimo Alavan.\nSempre negli stessi anni \u00e8 insegnante di pianoforte di Claudio Baglioni, come racconter\u00e0 in seguito lo stesso cantante romano. Per il cantante romano scriver\u00e0 in seguito la musica della canzone \"Annabell Lee\", pubblicata solo nel 2006 nell'album \"Tutti qui\".\nHa lavorato per Corrado al Rally Canoro di RMC (Radio Montecarlo). Per otto anni \u00e8 stato selezionatore del Festival degli sconosciuti di Ariccia, organizzato da Teddy Reno e vinto nel 1965 da Loredana Bufalieri con una canzone scritta da Avantifiori, \"\u00c8 giusto\", arrangiata da Ennio Morricone Altri brani composti da lui sono \"Un'altra estate\" per Franco Leo e \"Palla pallina\" per Rita Pavone, con il testo scritto da Castellano e Pipolo. \nNel 1979-1980 realizza per l'emittente romana GBR le musiche per la sigla del programma \"Ferefen Fen Fen\", eseguito da I pagliacci con Crispino, alias Plinio Dalpi. Nel 1992 ha selezionato cantanti per \"La corrida\" presentata da Corrado Mantoni. Nel 1995 \u00e8 entrato all'accademia di Achille Togliani, di cui per anni \u00e8 stato pianista in vari tour, dove \u00e8 rimasto a insegnare canto e musica sino al 2004."}
{"id": "2838253", "revid": "767487", "url": "https://it.wikipedia.org/wiki?curid=2838253", "title": "The Broken Trail", "text": "The Broken Trail \u00e8 un cortometraggio del 1911. Non si conosce il nome del regista. Il film fu prodotto dalla Kalem Company e interpretato da Alice Joyce, George Melford e Carlyle Blackwell.\nTrama.\nUna famigliola di coloni viene attaccata dagli indiani che uccidono i genitori. I bambini si salvano perch\u00e9 Jack, il pi\u00f9 piccolo, \u00e8 nascosto tra l'erba, mentre il pi\u00f9 grande, Dick, \u00e8 via, a raccogliere la legna. Il ragazzo riesce a fuggire senza farsi vedere trovando poi rifugio in una capanna di coloni che lo accolgono come loro figlio. Il piccolo Jack, invece, viene raccolto dai soldati che arrivano sul luogo del massacro attirati dal fumo dell'incendio e che gli mettono al collo il medaglione della madre morta.\nI due ragazzi crescono ignari uno dell'altro. Anni dopo, si incontrano senza riconoscersi. Innamorati della stessa ragazza, diventano rivali e Dick gioca uno scherzo malevolo per mettere fuori gioco Jack. Quando per\u00f2 scopre che il giovane \u00e8 il fratello perduto, preso dal rimorso, si perde tra le montagne.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale statunitensi il 10 febbraio 1911."}
{"id": "2838258", "revid": "767487", "url": "https://it.wikipedia.org/wiki?curid=2838258", "title": "Joachim Witt", "text": "Biografia.\nMusicista dance, ha spopolato nelle discoteche europee soprattutto all'inizio della sua attivit\u00e0. Nella seconda met\u00e0 degli anni ottanta si \u00e8 orientato verso la NDW, approdando infine al gothic rock nel decennio successivo."}
{"id": "2838260", "revid": "767487", "url": "https://it.wikipedia.org/wiki?curid=2838260", "title": "The Lost Ribbon", "text": "The Lost Ribbon \u00e8 un cortometraggio del 1911 (il regista non viene riportato nei titoli), prodotto dalla Kalem Company e interpretato da Alice Joyce, Carlyle Blackwell e George Melford.\nTrama.\nJennie, la figlia di un allevatore di bestiame, vive col padre nel West, corteggiata da tutti i cow boy che lavorano alla fattoria. Ma lei ha occhi solo per Dick. A lui d\u00e0, come pegno d'amore, un nastro tagliato in due, di cui lei si tiene una parte. Ma il nastro di Jennie entra in possesso di uno dei pretendenti che lei ha respinto, Frank, che lo mostra a Dick, raccontandogli di averlo avuto dalla ragazza. I due uomini, litigando, passano presto alle mani, mentre alla fattoria una banda di indiani attacca Jennie e suo fratello che si rifugiano al piano superiore. Dick e Frank, per porre fine alla lite, decidono di andare da Jennie per dirimere la questione e arrivano sulla scena proprio quando gli indiani stanno abbattendo la porta dietro cui si trova la ragazza con il fratello. L'intervento dei cow boy li salva dalla banda di indiani e alla fine Frank si trova a dover confessare che il suo pezzo di nastro lo ha avuto perch\u00e9 Jennie lo aveva perso.\nProduzione.\nIl film - conosciuto anche con il titolo Saved from Indians fu prodotto dalla Kalem Company\nDistribuzione.\nIl film - un cortometraggio di una bobina - usc\u00ec nelle sale statunitensi il 17 febbraio 1911, distribuito dalla General Film Company.\nData di uscita.\nIMDb\nAlias"}
{"id": "2838265", "revid": "33751", "url": "https://it.wikipedia.org/wiki?curid=2838265", "title": "Astara", "text": "\u0100st\u0101r\u0101 (farsi \u0622\u0633\u062a\u0627\u0631\u0627) \u00e8 una citt\u00e0 dell'Iran occidentale, capoluogo dello shahrest\u0101n di Astara, circoscrizione Centrale, nella provincia di Gilan. Aveva, nel 2006, una popolazione di 40.664 abitanti. Si trova sul mar Caspio al confine con l'Azerbaigian ed \u00e8 un importante centro commerciale tra l'Iran e il Caucaso.\nLa lingua del luogo era il talish, anche se attualmente se ne \u00e8 ridotto l'uso a causa dell'immigrazione azera e del commercio con l'Azerbaijan. Dall'altra parte del confine esiste una citt\u00e0 dallo stesso nome (Astara) che fu ceduta nel 1813 dalla Persia con il Trattato di Golestan."}
{"id": "2838267", "revid": "767487", "url": "https://it.wikipedia.org/wiki?curid=2838267", "title": "Rachel (film 1910)", "text": "Rachel \u00e8 un cortometraggio muto del 1910, prodotto dalla Kalem Company e interpretato da Alice Joyce e George Melford. Il regista non viene citato nei titoli.\nTrama.\nLa storia \u00e8 ambientata nelle campagne russe. Il figlio di un principe conosce e si innamora di Rachel, una bella e giovane contadina, figlia di un pastore che lavora nella tenuta di suo padre. Il principe caccia via il pastore, ritenendosi offeso dall'uomo. Questi, allora, si unisce a frange estremiste di nichilisti. Il principe muore e i nichilisti organizzano un attentato contro la vita del nuovo principe. Rachel, che non ha mai saputo che il suo innamorato era in verit\u00e0 il figlio del principe, accetta la missione. Sar\u00e0 lei a infiltrarsi nel palazzo e a uccidere il principe. Ma, riconosciuto l'amante, gli confessa ci\u00f2 che stava per fare. Il giovane la lascia andare libera. Lei torna dai cospiratori: si rende conto del destino che l'aspetta e, prima di raggiungere gli altri, si suicida.\nProduzione.\nIl film fu prodotto dalla Kalem Company nel 1910.\nDistribuzione.\nIl film - un cortometraggio in una bobina - usc\u00ec nelle sale il 7 dicembre 1910, distribuito dalla General Film Company."}
{"id": "2838269", "revid": "1699816", "url": "https://it.wikipedia.org/wiki?curid=2838269", "title": "Norm il Genio", "text": ""}
{"id": "2838271", "revid": "729019", "url": "https://it.wikipedia.org/wiki?curid=2838271", "title": "Battaglia di Trekkopjes", "text": "La battaglia di Trekkopjes, il 26 aprile 1915, fu un assalto effettuato dai tedeschi contro la citt\u00e0 di Trekkopjes, controllata dai sudafricani, durante la Campagna dell'Africa Tedesca del Sud-Ovest nella prima guerra mondiale. Il maggiore sudafricano Skinner ricevette l'ordine di difendere Trekkopjes, e prese contatto con una colonna tedesca che stava avanzando sulla citt\u00e0. L'attacco delle truppe germaniche venne respinto grazie all'intervento di alcuni blindati, che consentirono ai sudafricani di vincere. La battaglia di Trekkopjes costitu\u00ec l'ultima offensiva tedesca nell'Africa Tedesca del Sud-Ovest, che rimasero sulla difensiva per tutto il resto della campagna.\nAntefatto.\nIn seguito alla perdita di significanti porzioni di territorio per opera dei sudafricani, l'esercito tedesco nell'Africa del Sud-Ovest, sotto il comando di Franke, inizi\u00f2 i preparativi per un'offensiva. Nella seconda met\u00e0 di aprile, decisero di attaccare la citt\u00e0 di Trekkopjes, che era sotto il controllo nemico. Lo scopo era quello di interrompere l'avanzata sudafricana. L'azione fu preceduta da alcune missioni di ricognizione aerea, in modo da sapere la consistenza delle truppe sudafricane a difesa del centro abitato.\nLa battaglia.\nLa notte del 25 aprile, i tedeschi si avvicinarono alla citt\u00e0, e tentarono di demolire la ferrovia per impedire l'arrivo dei rifornimenti ai sudafricani. Tuttavia, a causa dell'oscurit\u00e0, i tedeschi si smarrirono e demolirono per errore la parte di linea davanti alle forze avanzanti, e non dietro. La mattina del 26 aprile, le truppe germaniche attaccarono le linee sudafricane dopo un cannoneggiamento. I sudafricani contrattaccarono con i blindati (che erano stati scambiati dalla ricognizione aerea per cisterne per il trasporto dell'acqua), ed i tedeschi abbandonarono il campo.\nConseguenze.\nNonostante le basse perdite, i tedeschi si demoralizzarono enormemente per la sconfitta. Per il resto della campagna, rimasero sulla difensiva, e si arresero dopo la battaglia di Otavi, nel mese di luglio."}
{"id": "2838282", "revid": "287204", "url": "https://it.wikipedia.org/wiki?curid=2838282", "title": "Guadalevin", "text": ""}
{"id": "2838285", "revid": "1573940", "url": "https://it.wikipedia.org/wiki?curid=2838285", "title": "Lavandvil", "text": "Lavandv\u012bl (farsi \u0644\u0648\u0646\u062f\u0648\u06cc\u0644) \u00e8 una citt\u00e0 dello shahrest\u0101n di Astara, circoscrizione di Lavandvil, nella provincia di Gilan. Aveva, nel 2006, una popolazione di 6.372 abitanti. "}
{"id": "2838287", "revid": "121741382", "url": "https://it.wikipedia.org/wiki?curid=2838287", "title": "Valduc", "text": "Il Centre du CEA de Valduc \u00e8 un centro di ricerca e di produzione di armi nucleari appartenente al Commissariat \u00e0 l'\u00e9nergie atomique et aux \u00e9nergies alternatives (CEA) e situato nel comune francese di Salives (nel dipartimento della C\u00f4te-d'Or, nella regione della Borgogna), a 45\u00a0km a nord-ovest di Digione.\nIl Centro CEA di Valduc fu creato nel 1957, come estensione del centro di Bruy\u00e8res-le-Ch\u00e2tel. Il CEA ha acquisito un terreno di 588 ettari, dei quali 413 boscati, ma il centro propriamente detto occupa solo 180 ettari. Il centro costituisce un pilastro essenziale della missione di difesa nazionale consistente a garantire la forza di dissuasione nucleare, esso \u00e8 una \"installation nucl\u00e9aire de base secr\u00e8te\" (INBS) e vi sono 17 \"installations nucl\u00e9aires de base\" (INB).\nNel 1961 \u00e8 messo in servizio un reattore a neutroni veloci chiamato \"Rachel\", probabilmente il primo reattore nucleare veloce utilizzato per delle ricerche in Francia (la prima criticit\u00e0 fu il ).\nIl centro di Valduc disponeva anche dei seguenti reattori di ricerca: \"Caliban\", \"Mir\u00e8ne\", \"Prospero\" e \"Sil\u00e8ne\".\nDurante gli anni 1960, Valduc assicura la promozione al grado in ingegnere di giovani tecnici e ricercatori del CEA sotto la responsabilit\u00e0 del professore Jean-Jacques Gallay.\nNel 1996, la ristrutturazione della \"Direction des applications militaires\" rappruppa a Valduc le attivit\u00e0 e gli impiegati del CEA di Bruy\u00e8res-le-Ch\u00e2tel riguardanti le materie nucleari.\nIn un settore di 40 ettari del centro di Valduc, l'Arm\u00e9e de l'air ha tenuto, dal 1980 al 1993, un centro di assemblaggio di testate nucleari per l'Arm\u00e9e de l'air e l'Arm\u00e9e de terre (in particolare ASMP e Had\u00e8s).\nIl , un giornalista di France Info rivela che il sito di ricerca utilizza delle pentole a pressione, come quelle che si trovano in commercio, per trasportare, all'interno del sito, dei \"materiali sensibili\", come i lingotti di plutonio. Si apprende allora che industria nucleare utilizza delle pentole a pressione da decenni, che esse sono anche omologate dall'Autorit\u00e9 de s\u00fbret\u00e9 nucl\u00e9aire (ASN), e che esse sono scelte come recipienti grazie al loro eccellente rapporto qualit\u00e0/prezzo.\nOgni anni, delle associazioni manifestano davanti al CEA di Valduc in occasione delle commemorazioni dei bombardamenti atomici di Hiroshima e Nagasaki. Un digiuno internazionale contro l'armamento nucleare ha quindi luogo a Valduc, ma che a Parigi, B\u00fcchel in Germania e Burghfield nel Regno Unito. All'occasione dei 70 anni del bombardamento di Hiroshima, l', la manifestazione davanti al sito di Valduc riunisce una trentina di militanti antinucleari."}
{"id": "2838290", "revid": "767487", "url": "https://it.wikipedia.org/wiki?curid=2838290", "title": "The Mission Carrier", "text": "The Mission Carrier \u00e8 un cortometraggio muto del 1911 di cui non si conosce il nome del regista. Prodotto dalla Kalem Company e distribuito dalla General Film Company, aveva come interpreti Alice Joyce e Carlyle Blackwell.\nProduzione.\nIl film fu prodotto dalla Kalem Company.\nDistribuzione.\nIl film - un cortometraggio di una bobina - usc\u00ec nelle sale statunitensi il 10 marzo 1911, distribuito dalla General Film Company."}
{"id": "2838292", "revid": "98077", "url": "https://it.wikipedia.org/wiki?curid=2838292", "title": "Azione di spoglio", "text": ""}
{"id": "2838295", "revid": "767487", "url": "https://it.wikipedia.org/wiki?curid=2838295", "title": "Se vincessi cento milioni", "text": "Se vincessi cento milioni \u00e8 un film del 1953 diretto da Carlo Campogalliani e Carlo Moscovini strutturato in cinque episodi.\nTrama.\nIl tifoso.\nUn tifoso spera che la sua squadra del cuore un giorno riesca ad arrivare prima in classifica. Un giorno le sue richieste sono esaudite e, scommettendo, il giovane vince molti soldi, coi quali potr\u00e0 andare in vacanza alle Hawaii.\nL'indossatrice.\nUna semplice indossatrice \u00e8 innamorata di un suo superiore; la ragazza spera di poter vincere un bel gruzzoletto per unirsi cos\u00ec al suo amato. Ci riesce, ma quando si presenta finalmente al suo Mario, scopre che l'uomo ha gi\u00e0 un'altra.\nIl principale.\nUgo \u00e8 un imprenditore che possiede una fabbrica di birra, ma al contrario delle sue aspettative \u00e8 odiato da tutti gli amici e perfino dai dipendenti. Quando vince una grossa somma decide di vendicarsi una volta per tutte licenziando tutto il personale: chiude la fabbrica e se ne va dalla sua citt\u00e0 sgommando su un'auto sportiva e facendo a tutti il gesto dell'ombrello.\nIl pensionato.\nUn povero anziano non riceve pi\u00f9 da molto tempo la sua pensione. Quando la vicenda finalmente si sblocca e i soldi stanno per tornare ad essere consegnati \u00e8 troppo tardi: l'uomo infatti si \u00e8 gi\u00e0 tolto la vita.\nIl promesso... sposato.\nAngelo e Stella stanno per sposarsi, mentre il padre del fortunato, modesto direttore di un agriturismo, riceve una grossa somma. L'uomo ne approfitta subito per ristrutturare l'edificio e poter cos\u00ec ricevere pi\u00f9 turisti, coinvolgendo non solo la sua famiglia, ma anche quella della sposa."}
{"id": "2838303", "revid": "6923", "url": "https://it.wikipedia.org/wiki?curid=2838303", "title": "Hugh Percy, I duca di Northumberland", "text": "Biografia.\nNato Hugh Smithson, era il figlio di Sir Langdale Smithson, e di sua moglie, Philadelphia Revely. Discendeva da un'antica famiglia di piccoli proprietari terrieri delle West Midlands. Alla morte del nonno paterno, nel 1733, eredit\u00f2 il titolo di Baronetto.\nCarriera.\nAssunse un ruolo piuttosto importante in politica come seguace di Lord Bute, ed \u00e8 stato uno dei consiglieri confidenziali di Giorgio III. Ha ricoperto la carica di Lord luogotenente d'Irlanda (1763-1765) e quella di Master of the Horse (1778-1780).\nNel 1756 fu insignito dell'Ordine della Giarrettiera e dal 1762 entr\u00f2 a far parte del Consiglio Privato di Sua Maest\u00e0. al 1763 fu Cancelliere d'Inghilterra, fino a quando gli succedette Simon Harcourt, I conte Harcourt. Nel 1766 la contea di Northumberland divenne ducato ed inoltre gli venne attribuito il titolo di barone Lovaine nel giugno 1784 con una specifica speciale perch\u00e9 passasse al secondogenito Algernon\nFu anche mecenate del Canaletto e si contese con Francis Greville, I conte di Warwick, il possesso di alcune sue opere. Ricostru\u00ec Stanwick Park (1739-1740), fu uno dei 175 commissari per la costruzione del Ponte di Westminster, e fece costruire un osservatorio astronomico, si disegno di Robert Adam, a Ratcheugh Crag, a Longhoughton. Thomas Chippendale gli dedic\u00f2 il suo \"Gentleman &amp; Cabinet maker's director\" (1754).\nI duchi furono i protettori di Robert Adam che progett\u00f2 per loro gli interni neoclassici di Northumberland House, la loro casa londinese, demolita poi verso il 1870 in occasione della creazione di Trafalgar Square: la loro sala degli specchi \u00e8 oggi ospitata nel Victoria and Albert Museum. Adam lavor\u00f2 per il duca anche nella realizzazione degli interni di Syon House mentre ad Alnwick Castle, in Northumberland, il duca ingaggi\u00f2 James Wyatt.\nMatrimonio.\nSpos\u00f2, il 16 luglio 1740, Lady Elizabeth Seymour (1716\u20131776), figlia di Algernon Seymour, VII duca di Somerset. Ebbero tre figli:\nDalla sua relazione con Elizabeth Hungerford Keate Macie, nacque un figlio:\nCambi\u00f2 il suo cognome in Percy quando si spos\u00f2, attraverso un atto privato del Parlamento. Sua moglie era la baronessa Percy a pieno titolo, ed erede indiretta della famiglia Percy, che era una delle principali famiglie di proprietari terrieri d'Inghilterra e aveva precedentemente detenuto la contea di Northumberland per diversi secoli."}
{"id": "2838311", "revid": "729019", "url": "https://it.wikipedia.org/wiki?curid=2838311", "title": "Stazione di Capo d'Orlando-Naso", "text": "La stazione di Capo d'Orlando-Naso \u00e8 lo scalo ferroviario di RFI della linea Palermo-Messina a servizio dei centri di Capo d'Orlando e Naso, comuni italiani della citt\u00e0 metropolitana di Messina.\nStoria.\nLa stazione di Capo d'Orlando entr\u00f2 in servizio il 20 novembre 1893, unitamente al tronco Patti - Naso-Capo d'Orlando, della linea Messina-Palermo, dato che la costruzione della ferrovia costiera tirrenica venne eseguita con notevole lentezza e in ritardo rispetto alle altre linee principali della Sicilia.\nNel 1890 infatti era in funzione la tratta Messina-Barcellona e solo alla fine del 1893 si arrivava fino a Capo d'Orlando.\nPassarono ancora due anni per l'attivazione della tratta di 49 km tra Capo d'Orlando e Tusa; il 16 giugno del 1895 venne infine stabilito l'esercizio della intera linea tra Messina e Palermo, con trazione a vapore, come peraltro era avvenuto sul resto della rete siciliana.\nLo scalo merci \u00e8 stato soppresso, come avvenne in tantissime altre stazioni a causa dei mutati orientamenti delle Ferrovie dello Stato a partire dagli anni ottanta.\nStrutture e impianti.\nLa stazione \u00e8 situata all'interno del tessuto urbano. Il piano del ferro della stazione si compone di tre binari passanti di cui due per servizio viaggiatori.\nEsiste ancora fisicamente il quarto binario tronco lato Messina oramai disattivato. Non ha sottopassaggi e la pensilina \u00e8 soltanto sul primo binario connessa al fabbricato di stazione a due elevazioni e di forma squadrata.\nLo scalo era composto dal magazzino merci 2 piani di carico/scarico di cui uno provvisto di tettoia e 5 binari tronchi tutti elettrificati e collegati alla linea mediante gli scambi lato Messina.\nOggi di tutto ci\u00f2 rimane solo il magazzino merci ed un tronchino ad esso adiacente.\nSono stati demoliti i piccoli immobili adibiti ad uffici spedizione il pianale di carico/scarico pi\u00f9 grande e la relativa tettoia.\nI binari sono stati ricoperti dall'asfalto ed il tutto \u00e8 stato trasformato in un grande parcheggio, integrato direttamente con il tessuto urbano della cittadina.\nIl 26 giugno 2014 \u00e8 stato disattivato il terzo binario di circolazione, non atto al servizio passeggeri nell'ambito dei progetti infrastrutturali di RFI tendenti alla configurazione della cosiddetta \"rete snella\".\nDal 5 Maggio 2019 la stazione risulta rinnovata, con l'attivazione del sottopasso pedonale ed i nuovi marciapiedi ad altezza h55.\nDi notevole importanza la presenza di ascensori , tabelle di orientamento e percorsi tattici per persone diversamente abili.\nRinnovato anche il piano del ferro con nuovi deviatoi percorribili a 60 km/h e 2 tronchini di sicurezza posti agli estremi del secondo binario.\nMovimento.\nLa stazione svolge essenzialmente servizio viaggiatori. In essa fermano tutti i treni regionali e regionali veloci della linea Messina-Palermo, gli Intercity Palermo Centrale-Roma Termini e viceversa e gli Intercity Notte con destinazione Milano Centrale e Roma Termini."}
{"id": "2838313", "revid": "767487", "url": "https://it.wikipedia.org/wiki?curid=2838313", "title": "Slim Jim's Last Chance", "text": "Slim Jim's Last Chance \u00e8 un cortometraggio muto del 1911 diretto da Kenean Buel. Prodotto dalla Kalem Company, fu interpretato da Carlyle Blackwell, Alice Joyce e George Melford.\nTrama.\nScontata la pena, di prigione escono due ex carcerati, Tom Benton e Slim Jim. In cerca di fortuna, i due si dividono: un va a est, l'altro a ovest. Passa il tempo. Tom ha trovato lavoro in un ranch e si \u00e8 innamorato della figlia del suo datore di lavoro. Alla fattoria giunge Slim Jim, che viene assunto pure lui. Ma l'ex galeotto non ha perso il vizio di rubare: scoperto da Tom, viene denunciato e Slim Jim rivela, per ritorsione, il passato di Tom. Questi viene licenziato, ma la sua ragazza lo segue. I due si imbattono in una banda di indiani e potrebbero soccombere al loro attacco se non arrivasse in loro aiuto Slim Jim che si unisce alla coppia assediata. Arrivano, poi, al galoppo anche i cow boy del ranch: sono tutti salvi e Tom viene riassunto dal padrone del ranch.\nProduzione.\nIl film fu prodotto dalla Kalem Company.\nDistribuzione.\nIl film, un cortometraggio western in un rullo, usc\u00ec nelle sale il 14 aprile 1911, distribuito dalla General Film Company. Una copia del film in 35\u00a0mm. \u00e8 conservata al Nederlands Filmmuseum di Amsterdam."}
{"id": "2838319", "revid": "6923", "url": "https://it.wikipedia.org/wiki?curid=2838319", "title": "Algernon Percy, I conte di Beverly", "text": "Biografia.\nEra il figlio minore di Lord Hugh Percy, I duca di Northumberland, e di sua moglie, Lady Elizabeth Seymour, unica figlia di Algernon Seymour, VII duca di Somerset. Era il fratello minore di Hugh Percy, II duca di Northumberland e il fratellastro di James Smithson. Fu educato ad Eton.\nCarriera.\nNel 1774 divenne membro del partito Whig e della Camera dei Comuni rappresentando il Northumberland. Nel 1786 lasci\u00f2 la Camera dei comuni quando eredit\u00f2 la baronia di Lovaine da suo padre. Fu creato Conte di Beverley nel 1790.\nMatrimonio.\nSpos\u00f2, l'8 giugno 1775 a Londra, Susan Isabella Burrell (19 dicembre 1750-24 gennaio 1812), figlia di Peter Burrel. Ebbero quattordici figli:\nMorte.\nLord Beverley mor\u00ec il 21 ottobre 1830 e gli successe il figlio maggiore, George, che in seguito eredit\u00f2 il ducato di Northumberland da suo cugino nel 1865."}
{"id": "2838323", "revid": "767487", "url": "https://it.wikipedia.org/wiki?curid=2838323", "title": "Slabsides", "text": "Slabsides \u00e8 un cortometraggio muto del 1911. Non si conosce il nome del regista. Fu prodotto dalla Kalem Company e interpretato da Carlyle Blackwell, Alice Joyce e George Melford.\nTrama.\nNancy Etheridge, la giovane proprietaria di un ranch, \u00e8 innamorata del suo caposquadra, Jim Hillis. Quando per\u00f2 sembra flirtare con Lord Verlane, un turista inglese, Jim si ingelosisce e, vedendo Verlane che bacia una donna, la scambia per Nancy. Decide allora di andarsene dal ranch.\nTrama e critica su Stanford.edu\nProduzione.\nIl film fu prodotto dalla Kalem Company.\nDistribuzione.\nIl film - un cortometraggio in una bobina - usc\u00ec nelle sale il 28 aprile 1911, distribuito dalla General Film Company."}
{"id": "2838325", "revid": "767487", "url": "https://it.wikipedia.org/wiki?curid=2838325", "title": "The Loyalty of Don Luis Verdugo", "text": "The Loyalty of Don Luis Verdugo \u00e8 un cortometraggio del 1911. Non si conosce il nome del regista. Il film fu prodotto dalla Kalem Company e interpretato da Carlyle Blackwell, Alice Joyce e George Melford. Le riprese furono effettuate in California a Casa Verdugo a Glendale e il film usc\u00ec nelle sale il 10 maggio 1911.\nTrama.\nNella \"hacienda\" californiana di don Verdugo, arriva l'esercito USA che prende possesso dei territori californiani. Tutti i messicani e gli spagnoli devono ammainare le bandiere messicane e issare quella degli Stati Uniti. Don Verdugo rifiuta di farlo e rifiuta anche di dare il suo consenso al fidanzamento della figlia con un tenente di cavalleria degli USA. Tempo dopo, la tenuta viene attaccata dagli indiani e Maria, la figlia di don Verdugo, corre a chiedere aiuto ai soldati che, accorrendo subito, salvano tutti i residenti. A questo punto, don Verdugo rivede le sue rigide posizioni e d\u00e0 non solo il consenso al matrimonio di Maria, ma accetta anche la bandiera americana.\nProduzione.\nIl film fu prodotto dalla Kalem Company: le riprese furono effettuate in California a Casa Verdugo a Glendale.\nDistribuzione.\nIl film - un cortometraggio in una bobina - usc\u00ec nelle sale il 10 maggio 1911, distribuito dalla General Film Company."}
{"id": "2838336", "revid": "767487", "url": "https://it.wikipedia.org/wiki?curid=2838336", "title": "The Carrier Pigeon", "text": "The Carrier Pigeon \u00e8 un cortometraggio del 1911. Non si conosce il nome del regista. Il film fu interpretato da Alice Joyce, George Melford e Frank Lanning.\nTrama.\n Trama e critica su Stanford.edu\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale il 24 maggio 1911."}
{"id": "2838337", "revid": "587852", "url": "https://it.wikipedia.org/wiki?curid=2838337", "title": "Gran Premio del Bahrein 2010", "text": "Il Gran Premio del Bahrein 2010 \u00e8 stata la prima prova della stagione 2010 del Campionato mondiale di Formula 1. La gara si \u00e8 tenuta domenica 14 marzo 2010 sul circuito di Manama ed \u00e8 stata vinta da Fernando Alonso su Ferrari, al suo ventesimo successo nel mondiale. Alonso ha preceduto sul traguardo il suo compagno di squadra Felipe Massa e Lewis Hamilton su McLaren-Mercedes.\nVigilia.\nAspetti tecnici.\nPer questa stagione \u00e8 stato scelto di utilizzare per la F1 il \"layout\" del tracciato chiamato \"Endurance Circuit\" che prevede l'inserimento di un complesso di curve subito dopo l'attuale curva 4 e porta la lunghezza del tracciato a 6,299 km e la riduzione del numero dei giri a 49. La gara torna, per la prima volta dal 2006, gara d'esordio del campionato.\nLa Bridgestone, fornitore unico degli pneumatici, annuncia per questa gara gomme \"supermorbide\" e \"medie\".\nAspetti sportivi.\nViene applicato per la prima volta il nuovo sistema di punteggio che tende a premiare maggiormente il primo classificato ed estende ai primi 10 classificati la zona punti. Viene reintrodotto il divieto di rifornimento in gara, per la prima volta dal 1993. Viene inoltre inserito un ex-pilota nella commissione di gara. Per questo gran premio viene indicato Alain Prost.\nLa gara vede l'esordio di tre nuovi team: Hispania Racing F1 Team (con una vettura costruita per\u00f2 dalla Dallara), Virgin Racing e Lotus Racing, fondata dall'imprenditore malese Tony Fernandes. Rientrano in F1 la Mercedes GP (che mancava dal 1955) e la Sauber (che per\u00f2 mantiene la denominazione BMW Sauber). \nTra i motoristi rientra la Cosworth, dopo 3 anni d'assenza.\nTra i piloti alla prima gara ci sono Bruno Senna e Karun Chandhok (primo pilota indiano in F1 dopo Narain Karthikeyan al Gran Premio di Cina 2005) con la Hispania, Lucas Di Grassi con la Virgin, Nicolas H\u00fclkenberg con la Williams e Vitalij Petrov con la Renault. Vi sono inoltre i rientri nel \"Circus\" per il sette volte campione del mondo Michael Schumacher con la Mercedes e Pedro de la Rosa con la Sauber. Rientrano anche Felipe Massa, dopo l'incidente nel Gran Premio d'Ungheria 2009 e Timo Glock, dopo l'infortunio patito nelle prove del Gran Premio del Giappone 2009, che dopo l'uscita della Toyota \u00e8 passato al volante della Virgin.\nIl numero di vetture ammesse alla partenza passa a 26, ma in effetti partecipano solo 24 vetture in quanto il 3 marzo viene ufficializzata l'esclusione del Team US F1. Al suo posto la FIA non ammette nessun'altra scuderia, pur se il team serbo Stefan Grand Prix ha inviato sul circuito l'attrezzatura necessaria a competere. Era dal Gran Premio d'Australia 1997 che 24 vetture non prendevano parte alle prove di un gran premio e, addirittura, dal Gran Premio del Pacifico 1995 che 24 vetture non prendevano effettivamente il via alla gara.\nProve.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato mattina si \u00e8 avuta questa situazione:\nQualifiche.\nNella sessione di qualifica si \u00e8 avuta questa situazione:\nGara.\nResoconto.\nAlla partenza Sebastian Vettel mantiene la prima posizione e mentre Fernando Alonso supera Felipe Massa, Nico Rosberg fa lo stesso con Lewis Hamilton. Durante la prima curva della corsa il motore della vettura di Mark Webber rilascia molto fumo causato da una perdita d'olio, provocando una riduzione di visibilit\u00e0 di cui fanno le spese Adrian Sutil e Robert Kubica che vengono relegati alla coda del gruppo.\nSono costretti al ritiro quasi subito sia Karun Chandhok che Lucas Di Grassi, il primo per il distacco dell'alettone dopo aver colpito un avvallamento e il secondo per problemi idraulici. Guai della stessa natura anche per Kamui Kobayashi poco dopo. Anche l'esordiente Nico H\u00fclkenberg colpisce lo stesso avvallamento dell'indiano della Hispania, ma riesce a proseguire seppur dalle retrovie. Ritiri, nei primi giri, anche per Vitalij Petrov, Timo Glock e Bruno Senna.\nI primi tre intanto guadagnano subito un buon margine sugli avversari e, dopo l'unico cambio gomme della gara, Hamilton riesce a superare Rosberg e a installarsi al quarto posto. La gara procede senza ulteriori avvenimenti fino al 34\u00ba giro, quando sulla Red Bull di Vettel si rompe uno scarico che costringe il pilota tedesco a rallentare il suo ritmo di gara. Cos\u00ec facendo, viene prima superato da Alonso, poi da Massa e infine da Hamilton, resistendo per\u00f2 agli attacchi negli ultimi giri portati da Rosberg. La gara si conclude con la doppietta della Ferrari (la prima dal Gran Premio di Francia 2008) e la vittoria di Alonso (non vinceva dal Gran Premio del Giappone 2008), con Massa e Hamilton rispettivamente secondo e terzo classificato. Michael Schumacher, al suo rientro in Formula 1, giunge solo sesto al traguardo.\nHeikki Kovalainen \u00e8 l'unico pilota a guidare una delle vetture dei team neoentranti a vedere la bandiera a scacchi. Il compagno di squadra Jarno Trulli, classificatosi diciassettesimo, si era ritirato a una tornata dal termine per un problema idraulico ma \u00e8 stato comunque piazzato in classifica perch\u00e9 ha percorso pi\u00f9 del 90% dei km previsti.\nRisultati.\nI risultati del GP sono stati i seguenti:"}
{"id": "2838338", "revid": "1318658", "url": "https://it.wikipedia.org/wiki?curid=2838338", "title": "Spada (disambigua)", "text": ""}
{"id": "2838339", "revid": "6923", "url": "https://it.wikipedia.org/wiki?curid=2838339", "title": "Algernon Percy, VI duca di Northumberland", "text": "Biografia.\nEra il figlio di George Percy, V duca di Northumberland, e di sua moglie, Louisa Stuart-Wortley, figlia di James-Archibald Stuart-Wortley-Mackenzie. Fu educato all'Eton College.\nCarriera.\nNorthumberland sedette alla Camera dei comuni come membro per Bere Alston (1831-1832) e per Northumberland North (1852-1865). Serv\u00ec Lord Civile dell'Ammiragliato (1858-1859) e come Paymaster-General e Vicepresidente del Board of Trade nel 1859. L'ultimo anno prest\u00f2 giuramento anche nel Privy Council.\nNel 1867 successe nel ducato alla morte del padre ed entr\u00f2 nella Camera dei lord. Si un\u00ec al secondo governo del conte di Beaconsfield come Lord Privy Seal nel 1878, con un seggio nel gabinetto, incarico che mantenne fino alla caduta del governo nel 1880.\nNorthumberland fu anche Lord luogotenente di Northumberland (1878-1899) He was made a Knight of the Garter in 1886.. Nel 1886 venne insignito dell'Ordine della Giarrettiera.\nMatrimonio.\nSpos\u00f2, il il 26 maggio 1845, Louisa Drummond (?-18 dicembre 1890), figlia di Henry Drummond. Ebbero due figli:\nMorte.\nSua moglie mor\u00ec nel 1890. Northumberland le sopravvisse di nove anni e mor\u00ec nel gennaio 1899, all'et\u00e0 di 88 anni. Il duca e sua moglie furono sepolti nella tomba della famiglia Percy nell'Abbazia di Westminster."}
{"id": "2838342", "revid": "33751", "url": "https://it.wikipedia.org/wiki?curid=2838342", "title": "Daniele Doveri", "text": "Carriera.\n\u00c8 arbitro effettivo da marzo 1996 e appartiene alla sezione di Roma 1. Dopo la trafila nelle serie minori, viene promosso in Serie D nella stagione 2002-2003, successivamente nel 2006 viene promosso in Serie C e nel 2009 approda alla CAN A-B, per decisione dell'allora designatore Dal Forno.\nNelle successive tre stagioni nella CAN C ha raccolto 57 presenze, con 31 vittorie interne, 15 pareggi e 11 vittorie esterne, decretando 21 rigori e 28 espulsioni. In particolare ha accumulato 26 presenze in Prima Divisione (tra cui la finale dei play-off del 2008-2009 -, a cui va aggiunta la finale dei play-off di Seconda Divisione del 2008-2009 -).\nHa esordito in Serie B il 29 agosto 2009 arbitrando l'incontro tra e , mentre ha debuttato in Serie A il 1\u00ba marzo 2010 nell'incontro -, all'et\u00e0 di 32 anni. Ha arbitrato, inoltre, la finale dei play-off di andata della Serie B 2010-2011 tra Padova e Novara del 2010-2011.\nIl 3 luglio 2010, con la scissione della CAN A-B in CAN A e CAN B, viene inserito nell'organico della CAN B. Il 30 giugno 2011 viene promosso alla CAN A. Il 21 aprile 2012 un infortunio alla spalla destra occorsogli negli istanti iniziali di - (2-0) ha fatto sospendere l'incontro per venti minuti circa.\nNel maggio 2014 viene designato come arbitro addizionale per la finale di Coppa Italia in programma all'Olimpico il 3 maggio 2014, tra e . Il 16 maggio 2015 \u00e8 designato per il derby d'Italia (-Juventus). Il 3 ottobre dello stesso anno dirige la sua prima stracittadina di Serie A, ovvero il derby scaligero tra il e il allo stadio Marcantonio Bentegodi.\nL'8 gennaio 2017 arbitra il match tra e raggiungendo il traguardo della 100\u00aa gara arbitrata in Serie A.\nNel dicembre 2017 l'AIA rende nota la sua nomina ad arbitro internazionale, con decorrenza dal 1\u00ba gennaio 2018.\nAl termine della stagione sportiva 2019-2020 ha diretto 162 partite in Serie A.\nNella stessa stagione viene insignito del Premio \u201cGiovanni Mauro\u201d come miglior arbitro a disposizione della CAN A.\nIl 21 settembre 2019 viene designato per la prima volta nel 224\u00ba derby di Milano, valido per la 4\u00aa giornata di Serie A 2019-2020.\nIl 15 giugno 2020 viene designato per la prima volta per dirigere la finale di Coppa Italia tra e , vinta dagli azzurri 4-2 ai tiri di rigore dopo che i tempi regolamentari si erano conclusi sullo 0-0.\nIl 1\u00b0 settembre 2020 viene inserito nell'organico della CAN A-B, nata dall\u2019accorpamento di CAN A e CAN B: diriger\u00e0 sia in Serie A che in Serie B. Nella stagione 2020-2021 viene designato in 17 partite del massimo campionato e in 2 in cadetteria.\nAl termine della stagione 2020/2021 vanta 180 gare in Serie A.\nDal 1\u00ba gennaio 2022 non figura pi\u00f9 nella lista degli arbitri internazionali e, dalla stessa data, viene inserito nel gruppo dei Video Match Officials (ufficiali di gara che svolgono la funzione di VAR) della FIFA.\nIl 10 gennaio seguente viene designato, per la prima volta in carriera, per dirigere la finale di Supercoppa italiana tra Inter e Juventus, diretta insieme agli assistenti Bindoni e Imperiale, al quarto ufficiale Fabbri e ai VAR Mazzoleni e Longo."}
{"id": "2838345", "revid": "116944", "url": "https://it.wikipedia.org/wiki?curid=2838345", "title": "Aquilifero", "text": ""}
{"id": "2838346", "revid": "287204", "url": "https://it.wikipedia.org/wiki?curid=2838346", "title": "Bandar-e-Anzali", "text": "Bandar-e Anzal\u012b (farsi \u0628\u0646\u062f\u0631 \u0627\u0646\u0632\u0644\u06cc) \u00e8 il capoluogo dello shahrest\u0101n di Bandar-e-Anzali, circoscrizione Centrale, nella provincia di Gilan. Si chiamava Bandar-e Pahlavi (\u0628\u0646\u062f\u0631 \u067e\u0647\u0644\u0648\u06cc) prima della Rivoluzione iraniana. \n\u00c8 una citt\u00e0 portuale sul mar Caspio; si trova nel punto in cui il fiume Sefid raggiunge il mare, tagliando in due la citt\u00e0; nel XVIII secolo era considerata il porto di Rasht, la capitale della regione, da cui dista 40\u00a0km. Ci sono importanti stabilimenti di lavorazione del caviale. Aveva, nel 2006, una popolazione di 109.687 abitanti. "}
{"id": "2838350", "revid": "767487", "url": "https://it.wikipedia.org/wiki?curid=2838350", "title": "The Love of Summer Morn", "text": "The Love of Summer Morn \u00e8 un cortometraggio del 1911 diretto da Sidney Olcott. Fu prodotto dalla Kalem Company e interpretato da Carlyle Blackwell, Alice Joyce, Frank Lanning e anche dai registi (e attori) Sidney Olcott e Robert G. Vignola. La sceneggiatura la si deve a Gene Gauntier, un'attrice conosciuta all'epoca con il soprannome di Kalem Girl, cui si devono molti dei copioni dei film di Olcott per la Kalem.\nProduzione.\nIl film fu prodotto dalla Kalem Company.\nDistribuzione.\nIl film - un cortometraggio in una bobina - usc\u00ec nelle sale il 9 giugno 1911, distribuito dalla General Film Company."}
{"id": "2838352", "revid": "98077", "url": "https://it.wikipedia.org/wiki?curid=2838352", "title": "Asinella di Balaam", "text": ""}
{"id": "2838353", "revid": "945903", "url": "https://it.wikipedia.org/wiki?curid=2838353", "title": "Tender Moments", "text": "Tender Moments \u00e8 l'ottavo album del pianista jazz statunitense McCoy Tyner, pubblicato dalla casa discografica Blue Note Records nel luglio del 1968."}
{"id": "2838354", "revid": "1605525", "url": "https://it.wikipedia.org/wiki?curid=2838354", "title": "Le Bossu (romanzo)", "text": "Le Bossu (\"Il Gobbo\") \u00e8 un romanzo di Paul F\u00e9val, apparso come feuilleton nel 1858.\n\u00c8 ambientato tra il 1699 e il 1717.\nTrama.\nPer prendersi la rivincita sull'ambiguo Principe Gonzague, il cavaliere Lagard\u00e8re si infiltra alla sua corte travestito da gobbo."}
{"id": "2838358", "revid": "767487", "url": "https://it.wikipedia.org/wiki?curid=2838358", "title": "Jenny Lewis", "text": "\u00c8 la cantante della band indie rock Rilo Kiley ed ha inoltre pubblicato anche alcuni album da solista. Attualmente fa parte del duo Jenny &amp; Johnny col compagno Johnathan Rice.\nCarriera.\nAttrice.\nCome attrice ha avuto piccoli ruoli in alcuni telefilm americani, tra cui \"Baywatch\", \"The Golden Girls\", \"Life with Lucy\", \"Ai confini della realt\u00e0\" (\"The Twilight Zone\"), \"Mr. Belvedere\" e \"Pappa e ciccia\" (\"Roseanne\").\nViene soprattutto ricordata per il ruolo di Hailey nel film \"Il piccolo grande mago dei videogames\" in cui recita accanto a Fred Savage, Beau Bridges e Christian Slater.\nMusica.\nNel 1998 con gli amici Pierre De Reeder, Dave Rock e Blake Sennett ha formato il gruppo Rilo Kiley. Rock verr\u00e0 poi sostituito da Jason Boesel. Nel 2004 si \u00e8 avviata alla carriera solista e nel gennaio 2006 ha pubblicato \"Rabbit Fur Coat\", album a cui collaborano tra gli altri M. Ward, James Valentine (Maroon 5) e Ben Gibbard (Death Cab for Cutie). Nel 2008 \u00e8 uscito il suo secondo album da solista, seguito nel 2014 da \"The Voyager\"."}
{"id": "2838360", "revid": "1889177", "url": "https://it.wikipedia.org/wiki?curid=2838360", "title": "Capanna del Pairolo", "text": "La capanna del Pairolo \u00e8 un rifugio alpino situato in localit\u00e0 Cimadera (alta Val Colla) nel comune di Lugano, nel Canton Ticino, nelle Prealpi Luganesi a 1.347\u00a0m s.l.m.\nStoria.\nFu inaugurata nel 1937, e fu rimodernata nel 1977.\nCaratteristiche e informazioni.\nLa capanna \u00e8 disposta su due piani, con refettorio unico per un totale di 60 posti. Piano di cottura sia a legna, che a gas completo di utensili di cucina. Illuminazione con pannelli solari. Ampio piazzale esterno con tavoli e fontana.\nCuriosit\u00e0.\nSu una parete della capanna vi \u00e8 una parete d'arrampicata, ed \u00e8 a disposizione il materiale necessario per chi non ne \u00e8 in possesso."}
{"id": "2838362", "revid": "599013", "url": "https://it.wikipedia.org/wiki?curid=2838362", "title": "Bendaggio all'ossido di zinco", "text": "Con il termine bendaggio all'ossido di zinco ci si riferisce ad un particolare tipo di bendaggio basato sull'utilizzo di una benda elastica, non sterile, impregnata con pasta ad alto tenore di ossido di zinco.\nIndicazioni.\nIl bendaggio all'ossido di zinco trova indicazione nel trattamento di:\nStoria.\nLa benda all'ossido di zinco fu ideata nel 1885 dal medico tedesco Paul Gerson Unna (Amburgo, 1850 - 1929), figura di spicco nel campo della dermatologia.\nCaratteristiche.\nLa benda utilizzata \u00e8 una benda elastica, non sterile, impregnata con pasta all'ossido di zinco, ad elevata capacit\u00e0 adesiva, ma nel contempo di relativa facilit\u00e0 di rimozione.\nAlcune bende all'ossido di zinco sono in cotone e Rayon. Sono progettate con bordi soffici e resistenti in modo da ridurre il pi\u00f9 possibile \"effetto laccio\" nei punti difficili. L'elasticit\u00e0 della benda \u00e8 soprattutto di tipo longitudinale e garantisce una buona aderenza iniziale cos\u00ec come a lungo termine. La resistenza all'uso prolungato \u00e8 discreta ma ovviamente di gran lunga inferiore a quella di un apparecchio gessato. I produttori dichiarano un elevato potere traspirante. Nella pratica clinica una delle cause pi\u00f9 frequenti di autorimozione del bendaggio, contro le indicazioni dei sanitari, \u00e8 proprio la possibile scarsa tolleranza da parte del paziente, legata al senso di costrizione ed alla scarsa traspirazione associata alla sensazione di fastidio e prurito.\nRazionale d'utilizzo.\nIl razionale d'uso di questo bendaggio si fonda sulle propriet\u00e0 lenitive dell'ossido di zinco. Il bendaggio ha inoltre un'azione leggermente disinfettante ed \u00e8 indicato in tutti i casi in cui si manifesti una flogosi generica e segnatamente per le ulcere di tipo essudativo. Il bendaggio pu\u00f2 essere applicato anche in presenza di cute particolarmente sensibile e delicata.\nAll'azione lenitiva del prodotto si associa l'attivit\u00e0 di contenzione elastica fornita dal bendaggio nel suo complesso.\nConfezionamento.\nIn genere il bendaggio viene confezionato in tre strati successivi.&lt;br&gt;\nIl primo strato, a contatto con la pelle, \u00e8 la vera e propria benda di zinco, cio\u00e8 la benda imbevuta della pasta all'ossido di zinco con aggiunta eventuale di altri sostanze (vedi sezione variet\u00e0).\nLo strato intermedio viene confezionato con cotone di Germania o prodotti specifici tipo gommapiuma e serve a distribuire meglio le pressioni esercitate dall'esterno.\nLo strato esterno \u00e8 confezionato con una benda elastica auto-adesiva.\nVariet\u00e0.\nIn alcune formulazioni commerciali alla pasta all'ossido di zinco si associano altre sostanze, quali l'ittiolo oppure la cumarina, sostanza di origine vegetale, che si ritiene abbia propriet\u00e0 favorenti il drenaggio linfatico e che favorirebbe la lisi e il riassorbimento delle macromolecole proteiche."}
{"id": "2838365", "revid": "484362", "url": "https://it.wikipedia.org/wiki?curid=2838365", "title": "Tricolore francese", "text": ""}
{"id": "2838368", "revid": "130040", "url": "https://it.wikipedia.org/wiki?curid=2838368", "title": "Roberto di Vermandois", "text": "Origine.\nSecondo un documento, datato luglio 940 Roberto era il figlio (maschio quintogenito) del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e futuro conte di Troyes, Erberto II (880 \u2013 943) (discendente del re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\", vol II, cap. 10 (non consultate). La \"Chronica Albrici Monachi Trium Fontium\", citandoli nell'anno 920, conferma la parentela tra Erberto II e Roberto I.\nBiografia.\nQuando suo padre, Erberto II, fondatore della prima casa di Champagne, mor\u00ec il 23 febbraio 943, la divisione dei titoli e dei domini tra i figli avvenne sotto la guida del loro zio, Ugo il Grande:\nRoberto riusc\u00ec ad entrare in possesso della contea di Troyes, che era stata di suo padre, solo nel 956, in virt\u00f9 del diritto di matrimonio, alla morte del suocero, il duca di Borgogna, Giselberto di Chalon, che era succeduto a Ugo il Nero. L'unione delle due contee, di Meaux e di Troyes, diede origine alla Contea di Champagne.\n&lt;br&gt;In quello stesso anno, sempre per diritto di matrimonio era succeduto allo suocero anche nella Contea di Chalon, come ci viene confermato dalla \"Histoire de Chalon-sur-Sa\u00f4ne\".\nNel 959, secondo la \"Richeri Historiarum\", Roberto, corrompendo il governatore della citt\u00e0, s'impadron\u00ec di Digione, che apparteneva al re dei Franchi occidentali, Lotario IV.Secondo il \"Chronicon Sancti Petri Vivi Senonensi, Spicilegium II\", Roberto, sempre nel 959, aveva scacciato da Troyes il vescovo Ansegiso che aveva trovato rifugio in Sassonia presso l'imperatore, Ottone I ; e, sempre in quell'anno, suo figlio Arcibaldo era stato eletto vescovo di Sens.\nL'anno seguente (960), sempre secondo la \"Richeri Historiarum\", Roberto fu attaccato da duemila soldati guidati dal vescovo di Colonia Bruno, il fratello di Ottone I di Sassonia, che si era alleato a Lotario IV di Francia; Digione fu riconquistata e Troyes, fu messa sotto assedio; all'assedio partecip\u00f2 anche Lotario IV, a cui alla fine Roberto dovette sottomettersi, chiedendo perdono e consegnandogli il governatore traditore, che fu decapitato.\nNon si conosce la data esatta della morte di Roberto, si ha testimonianza di un documento da lui sottoscritto in data 19 giugno 966; dopo di che non si hanno pi\u00f9 notizie per cui si presume che sia morto in quello stesso anno.\n&lt;br&gt;Nelle contee di Meaux e di Troyes, gli succedette il figlio, Erberto, mentre la Contea di Chalon rimase alla moglie Adelaide, alla quale in quello stesso anno, succedette la sorella Adele, col marito, Lamberto di Digione.\nMatrimonio e discendenza.\nPrima del 950, Roberto aveva sposato Adelaide o Wera di Ch\u00e2lon (930/5- dopo l'agosto 967), figlia di Giselberto di Ch\u00e2lon, come conferma il \"Odoranni monachi Sancti Petri Vivi Senonensis Chronicon\", e di Ermengarda, figlia di Riccardo di Autun e sorella di Ugo il Nero. Roberto da Adeliaide ebbe quattro figli:"}
{"id": "2838388", "revid": "767487", "url": "https://it.wikipedia.org/wiki?curid=2838388", "title": "Rory O'More", "text": "Rory O'More \u00e8 un cortometraggio muto del 1911 diretto da Sidney Olcott e da Robert G. Vignola, qui ai suoi esordi nella regia.\nProdotto dalla Kalem Company, il film - girato in Irlanda a Beaufort nella contea di Kerry - \u00e8 interpretato da Jack J. Clark, Gene Gauntier e Robert G. Vignola. L'attrice, conosciuta anche come la \"Kalem Girl\", sceneggi\u00f2 il film, adattando per lo schermo il romanzo omonimo di Samuel Lover.\nTrama.\nRory O'More \u00e8 un ribelle irlandese. Nel 1798, aiutato dalla fidanzata, si rifugia sulle montagne per sfuggire ai soldati inglesi. Denunciato da un informatore, viene arrestato, giudicato e condannato all'impiccagione. Un prete coraggioso, che paga con la vita il suo gesto, lo salva all'ultimo momento dal patibolo. Rory riesce a fuggire, partendo insieme alla fidanzata e a sua madre per gli Stati Uniti.\nProduzione.\nProdotto dalla Kalem Company, il film fu girato in Irlanda a Beaufort, nella contea di Kerry.\nDistribuzione.\nIl film - un cortometraggio in una bobina - usc\u00ec nelle sale il 4 settembre 1911, distribuito dalla General Film Company. In Irlanda, dove il film era stato girato, fu presentato al \"Volta Electric Theatre\" di Dublino e a Parigi il 23 novembre dello stesso anno. La pellicola venne distribuita negli Stati Uniti il 26 settembre 1914.\nUn positivo della pellicola viene conservato negli archivi dell'Irish Film Archive of the Irish Film Institute che, nel 2011, lo ha distribuito in DVD inserito in un cofanetto dal titolo \"The O'Kalem Collection: 1910-1915\" insieme ad altri filmati della Kalem girati in Irlanda e al documentario del 2011 \"Blazing the Trail: The O'Kalems in Ireland\" per un totale complessivo di 295 minuti. Il film, sempre in una versione incompleta, si trova conservato anche presso il National Film Archive di Londra."}
{"id": "2838389", "revid": "729019", "url": "https://it.wikipedia.org/wiki?curid=2838389", "title": "Battaglia di Otavi", "text": "La battaglia di Otavi, venne combattuta il 1\u00ba luglio 1915 tra le truppe sudafricane e quelle tedesche. Si tratt\u00f2 dello scontro finale della Campagna dell'Africa Tedesca del Sud-Ovest nella prima guerra mondiale. La battaglia, combattuta tra i monti Otavi e Otavifontein, fu un'azione ritardatrice condotta dal maggiore tedesco Hermann Ritter. Le sue forze avrebbero dovuto prendere tempo, in modo da consentire al resto del contingente di rafforzare le posizioni. Tuttavia, le truppe di Louis Botha furono in grado di sbaragliare i soldati di Ritter, rompendo la linea tedesca e ponendo virtualmente fine alla campagna.\nAntefatto.\nNella met\u00e0 del 1915, l'avanzata sudafricana nell'Africa Tedesca del Sud-Ovest proseguiva con successo, e tutti i tentativi per un cessate il fuoco erano falliti. Piuttosto che cercare una battaglia decisiva, il comandante tedesco Victor Franke aveva deciso di salvaguardare il pi\u00f9 possibile il suo esercito, in modo da poter far pesare la sua forza militare alla fine delle ostilit\u00e0. Piuttosto che ricorrere a tattiche di guerriglia, decise di ritirarsi lungo la ferrovia e di costruire le difese intorno a Tsombe. Con l'armata sudafricana che diventava sempre pi\u00f9 vicina, il comandante tedesco decise di affidare un contingente al maggiore Ritter, suo secondo al comando. Questi avrebbe dovuto resistere ad Otavifontien il pi\u00f9 a lungo possibile, in modo da permettere alla forza principale di attestarsi saldamente a Tsombe e di rinforzarne le difese.\nBotha inizi\u00f2 l'avanzata il 18 giugno. Venuto a sapere grazie all'intercettazione delle comunicazioni delle intenzioni del nemico di ritirarsi lungo la ferrovia, decise di suddividere il suo contingente di 13.000 uomini in quattro colonne: due ai lati ed altrettante sotto il suo diretto comando che avrebbero inseguito i tedeschi lungo la strada ferrata. Con una rapida avanzata, i sudafricani iniziarono ad accerchiare le postazioni tedesche, con le colonne centrali di Botha che riuscirono a raggiungere Otavi il primo luglio. Questa azione sorprese i tedeschi, i quali si aspettavano che l'avanzata sudafricana sarebbe stata rallentata dalla mancanza di acqua e dal terrento accidentato. Quindi, non erano preparati a respingere un attacco. Le truppe di Botha erano composte da 3.500 cavalieri, alle quali si contrapponevano un migliaio di fanti con una decina di mitragliatrici. Nonostante l'inferiorit\u00e0 numerica, gli uomini di Ritter erano in una posizione pi\u00f9 favorevole, visto che la zona era montagnosa. Nonostante questo vantaggio, il comandante tedesco temeva di essere circondato, e quindi disperse le sue forze su una linea di difesa pi\u00f9 ampia.\nLa battaglia.\nA causa dell'eccessiva lunghezza della linea di difesa, le estremit\u00e0 dello schieramento di Ritter non erano in grado di appoggiarsi. Questo, unito alla mancanza di un numero adeguato di soldati a difendere la linea, caus\u00f2 il cedimento del fianco sinistro. Temendo una rottura delle sue linee, Ritter decise di ritirarsi sulle colline dietro lo schieramento. Si trattava di una postazione piuttosto vantaggiosa, ma che non era stata preparata per la difesa. Questa lacuna, unita alla mancanza dell'artiglieria, avrebbe costretto i tedeschi ad una ritirata generale se messi sotto pressione dai sudafricani. Quindi, il primo luglio la battaglia si concluse, e Ritter abbandon\u00f2 le posizioni lasciando in pratica a Botha la strada libera fino al contingente principale tedesco.\nConseguenze.\nLa rapida vittoria di Botha ebbe un prezzo bassissimo: appena 4 morti e 7 feriti. I tedeschi, rinunciando in pratica allo scontro, avevano avuto 3 morti, 8 feriti e 20 prigionieri. La forza di Ritter era quindi intatta. Anche se una resistenza di un paio di giorni sarebbe stata sufficiente, la ritirata anticipata di Ritter colse le forze di Franke assolutamente impreparate. Non potendo fuggire oltre la linea ferroviaria, e con una generale mancanza di volont\u00e0 di continuare la lotta, Franke non aveva altra scelta che arrendersi. Il 9 luglio la guerra nella colonia dell'Africa tedesca del sud-ovest ebbe fine."}
{"id": "2838391", "revid": "93556", "url": "https://it.wikipedia.org/wiki?curid=2838391", "title": "George Nugent-Temple-Grenville, I marchese di Buckingham", "text": "Biografia.\nFiglio di George Grenville e quindi fratello di William Wyndham Grenville, I\u00b0 barone Grenville (futuro primo ministro di Gran Bretagna) e di Thomas Grenville, George era nipote di Richard Grenville-Temple, II conte Temple. Venne educato al college di Eton e al Christ Church di Oxford insieme ai fratelli e ad alcuni suoi futuri collaboratori e altri eminenti politici britannici come John West, II conte De La Warr, John Fane, X conte di Westmoreland e William FitzGerald, II duca di Leinster.\nA soli dieci anni divenne membro del Parlamento in rappresentanza del Buckinghamshire. Il 13 novembre 1770 venne chiamato a succedere a suo padre nei titoli della sua casata dopo la morte di quest'ultimo. Nel 1774 intraprese un \"Grand Tour\" in Europa che si concentr\u00f2 in particolare sull'Italia e sull'Austria.\nQuando fece ritorno in patria, venne rieletto deputato al parlamento ed alla Camera dei Comuni si present\u00f2 come uno tra i critici della politica intrapresa dal primo ministro lord North in Nordamerica. Nel settembre del 1779, succedendo a suo zio al titolo di conte Temple, si trasfer\u00ec alla Camera dei Lords. Il 4 dicembre di quello stesso anno, assunse i cognomi di Nugent e Temple per eredit\u00e0. Nel 1782, venne nominato lord luogotenente del Buckinghamshire e nel luglio di quello stesso anno divenne membro del consiglio privato del re e lord luogotenente d'Irlanda nonch\u00e9 ministro del governo di lord Shelburne. Egli fu tra i sottoscrittori del Renunciation Act of 1783 che implement\u00f2 l'indipendenza legislativa garantita all'Irlanda dall'anno precedente. Per rimarcare questi successi, fu uno dei promotori della creazione dell'Ordine di San Patrizio nel febbraio del 1783, di cui egli stesso fu il primo gran maestro. Lasci\u00f2 l'irlanda nel 1783 per tornare pi\u00f9 attivamente alla politica dell'Inghilterra. Divenne confidente di Giorgio III di Gran Bretagna e si oppose all'East India Bill. Venne nominato segretario di stato del governo di William Pitti il giovane (suo cugino) nel dicembre del 1783, ma diede le proprie dimissioni tre giorni dopo.\nNel dicembre del 1784, lord Temple venne creato marchese di Buckingham. Nel novembre del 1787, venne nuovamente assegnato all'incarico di lord luogotenente per l'Irlanda, ma questo suo secondo periodo diede meno frutti del primo. Grattan ne denunci\u00f2 la stravaganza; il parlamento irlandese censur\u00f2 la sua condotta per non aver trasmesso in Inghilterra il messaggio del parlamento locale che invitava il principe di Galles ad assumere la reggenza in vece del padre, Giorgio III, ormai incapace di intendere e di volere. Quando suo suocero mor\u00ec nel 1788, il marchese di Buckingham gli succedette anche al titolo di secondo conte Nugent. La sua impopolarit\u00e0 lo costrinse a dimettersi nel settembre del 1789.\nDopo questi fatti, il marchese di Buckingham decise perlopi\u00f9 di ritirarsi a vita privata, anche se parl\u00f2 favorevolmente nei confronti dell'Atto di Unione del 1800. Mor\u00ec nella sua residenza a Stowe, nel Buckinghamshire, e venne sepolto a Wotton.\nNel 1755 aveva sposato Lady Mary Nugent, figlia di Robert Nugent-Temple, I visconte di Clare."}
{"id": "2838394", "revid": "1987129", "url": "https://it.wikipedia.org/wiki?curid=2838394", "title": "Fuman", "text": "F\u016bman (farsi \u0641\u0648\u0645\u0646) \u00e8 il capoluogo dello shahrest\u0101n di Fuman, circoscrizione Centrale, nella provincia di Gilan. Aveva, nel 2006, una popolazione di 27.763 abitanti. \n25\u00a0km a sud-ovest di Fuman, si trova il castello di Rudkhan, una fortezza dell'epoca selgiuchide."}
{"id": "2838398", "revid": "372624", "url": "https://it.wikipedia.org/wiki?curid=2838398", "title": "Xuan-ye", "text": ""}
{"id": "2838411", "revid": "599013", "url": "https://it.wikipedia.org/wiki?curid=2838411", "title": "Leander Deeny", "text": "Biografia.\nNato da genitori di origine irlandese, oltre che a New York ha vissuto ad Antibes e in Inghilterra (per la precisione a Londra, Swindon e Salisbury). Attualmente vive a Peckham.\nHa frequentato l'Universit\u00e0 di Oxford e la \"London Academy of Music and Dramatic Art\", senza per\u00f2 terminare gli studi. Oltre che all'attivit\u00e0 di scrittore, Deeny si dedica anche alla recitazione. Ha interpretato il ruolo di \"Steve Rogers \"magro\"\", nel film Captain America - Il primo Vendicatore.\nFilm.\nSteve Rogers prima del siero in Captain America - Il primo Vendicatore (2011)\nTelevisione.\nMerlin - serie tv, 1 episodio (2011), George"}
{"id": "2838413", "revid": "122404913", "url": "https://it.wikipedia.org/wiki?curid=2838413", "title": "Soluzione piranha", "text": "La soluzione piranha \u00e8 una miscela di acido solforico (H2SO4) e perossido d'idrogeno (H2O2), utilizzata per eliminare residui organici dalle superfici. Essendo un forte agente ossidante, \u00e8 in grado di rimuovere la maggior parte dei composti organici. \u00c8 in grado di rendere idrofile la maggior parte delle superfici idrossilandole (aggiungendo radicali ossidrile \u00b7OH).\nApplicazioni.\nLa soluzione piranha viene comunemente utilizzata nel campo della microelettronica, ad esempio per eliminare il photoresist dai wafer di silicio. Talvolta viene utilizzato per pulire la vetreria da laboratorio, tuttavia non viene usato frequentemente a causa della sua grande pericolosit\u00e0. A differenza delle soluzioni di acido cromico (es. la miscela cromica), questa soluzione non contamina la vetreria con ioni di cromo esavalente (Cr(VI)). \u00c8 anche usata per rendere idrofilo il vetro mediante idrossilazione della superficie.\nIn alcuni casi la soluzione piranha viene usata per passivare la vetreria prima di svolgere reazioni chimiche molto sensibili. Viene utilizzata anche per incidere il titanio.\nPreparazione ed usi.\nLa dicitura \"soluzione piranha\" comprende varie soluzioni di differenti concentrazioni. La pi\u00f9 comune ha il rapporto di 3:1 acido solforico concentrato (99%) a perossido d'idrogeno (acqua ossigenata) al 30%; altre soluzioni possono essere preparate utilizzando un rapporto di 4:1 o di 7:1. Un'altra miscela, correlata alla soluzione piranha, \u00e8 la \"base piranha\", una miscela di tre parti di idrossido di ammonio (NH4OH) ed una di perossido di idrogeno.\nLa soluzione piranha deve essere preparata aggiungendo il perossido all'acido (contrariamente alla solita regola di aggiungere acido all'acqua, identificata nel proverbietto \"Non dare da bere all'acido\") \u2014 tuttavia alcune autorit\u00e0 disapprovano tale pratica. Una volta che la soluzione sia stabilizzata, pu\u00f2 essere ulteriormente riscaldata per mantenerne la reattivit\u00e0. La soluzione calda (una volta cessate le bollicine) sar\u00e0 in grado di pulire le superfici da pressoch\u00e9 ogni sorta di composto organico e pu\u00f2 ossidare/idrossilare la maggior parte delle superfici metalliche. La pulizia richiede generalmente dai 10 ai 40 minuti, dopodich\u00e9 la superficie, ormai perfettamente pulita, pu\u00f2 essere tolta dalla soluzione.\nLa soluzione pu\u00f2 essere applicata gi\u00e0 pronta come descritto precedentemente, oppure applicando prima l'acido solforico, seguito dal perossido di idrogeno.\nA causa dell'auto-decomposizione del perossido d'idrogeno, la soluzione piranha deve essere preparata al momento, in pi\u00f9, non pu\u00f2 essere conservata, per cui deve essere neutralizzata, invece di essere conservata in damigiane.\nL'ossigeno prodotto dalla decomposizione del perossido d'idrogeno, oltre ai prodotti di ossidazione dei composti organici pu\u00f2 causare la rottura del recipiente. \nL'immersione di una superficie (ad esempio un \"wafer\") in questa soluzione deve essere fatta lentamente per prevenire \"shock termici\" che potrebbero fare crepare il materiale.\nSicurezza.\nLa soluzione piranha, come suggerisce il nome, \u00e8 estremamente pericolosa, essendo composta da un acido forte e da un potente agente ossidante. Deve essere maneggiata con la massima attenzione e bisogna prendere tutte le precauzioni del caso, onde evitare il contatto di tale liquido con superfici e pelle, in quanto molto corrosiva.\nLa soluzione piranha \u00e8 esplosiva. La sua preparazione sprigiona grandi quantit\u00e0 di calore. Tale energia pu\u00f2 portare la soluzione a temperature superiori ai 120 \u00b0C. Prima di scaldare la soluzione bisogna darle il tempo di raffreddarsi sufficientemente, in quanto un'ulteriore fonte di calore pu\u00f2 portare ad una violenta ebollizione in grado di spruzzare la soluzione tutt'intorno. Inoltre possono verificarsi esplosioni se la concentrazione del perossido di idrogeno \u00e8 maggiore del 50%; per scongiurare danni, \u00e8 ragionevole usare una soluzione di perossido al 30%.\nLa soluzione piranha non deve essere lasciata agire pi\u00f9 del dovuto e non deve essere lasciata incustodita se calda. Non pu\u00f2 essere conservata in un recipiente chiuso (la liberazione di ossigeno ed il conseguente aumento della pressione interna porterebbe il recipiente all'esplosione, spruzzando acido ovunque). Se tale soluzione viene mescolata con solventi organici (acetone, alcool etilico, toluene ) causer\u00e0 un'esplosione. \nIl trattamento con soluzione piranha (anche se si tratta di una superficie con residui organici), deve essere eseguito lentamente dando alla soluzione il tempo di stabilizzarsi.\nSmaltimento.\nI gas che si originano dalla soluzione piranha devono essere dissipati e non respirati, mentre la soluzione deve essere raffreddata.\nLa soluzione piranha esausta (gi\u00e0 utilizzata) consiste in acido solforico diluito ed \u00e8 considerata un rifiuto pericoloso. In nessuna circostanza la soluzione piranha usata deve essere smaltita versandola in uno scarico normale. D'altronde molti impianti hanno sviluppato un sistema di trattamento dei rifiuti in grado di neutralizzarli, permettendogli di essere versata in certi scarichi per motivi di convenienza.\nBisogna fare attenzione per non permettere che tale soluzione si mescoli con solventi organici, altrimenti ci sar\u00e0 una reazione molto violenta che pu\u00f2 causare una vera e propria esplosione.\nMeccanismo di lavoro.\nLa grande attitudine della soluzione piranha a rimuovere i residui organici sta nei due distinti processi. Il primo, ed anche il pi\u00f9 veloce, \u00e8 la rimozione dell'idrogeno e dell'ossigeno (come se fossero acqua) da parte dell'acido solforico concentrato, in quanto \u00e8 altamente igroscopico e trae acqua anche dai composti organici. Questo accade perch\u00e9 l'idratazione dell'acido solforico concentrato \u00e8 termodinamicamente favorevole, con una \u0394H di -880 kJ/mol. \u00c8 appunto la sua capacit\u00e0 di disidratare rapidamente, oltre alla propria acidit\u00e0, che rende l'acido solforico, e quindi anche la soluzione piranha, molto pericolosi da maneggiare.\nIl processo di disidratazione mostra la rapida carbonizzazione dei materiali organici, specialmente dei carboidrati, quando vengono immersi nella soluzione piranha. La soluzione piranha \u00e8 stata chiamata cos\u00ec sia per la velocit\u00e0 e l'energia che mostra nella prima parte del processo, per cui anche grandi quantit\u00e0 di residui organici immersi in tale soluzione vengono disdratati violentemente, cos\u00ec come i piranha divorano quasi istantaneamente il cibo. Il secondo motivo, pi\u00f9 razionale, per il nome \u00e8 la capacit\u00e0 di questa soluzione di \"mangiare qualunque cosa\", anche carbonio elementare in forma di fuliggine, cenere o carbone. \nIl secondo, di gran lunga pi\u00f9 interessante, consiste nella potenziata conversione del perossido di idrogeno da parte dell'acido solforico da un relativamente lieve agente ossidante in uno sufficientemente aggressivo da dissolvere il carbonio elementare, un materiale notoriamente resistente alle reazioni in soluzione acquosa a temperatura ambiente. La trasformazione pu\u00f2 essere vista come la disidratazione del perossido di idrogeno, energicamente favorevole, per formare ioni idronio, ione bisolfato, ed ossigeno radicalico:\n\u00c8 l'ossigeno in questa forma, estremamente reattiva, che conferisce alla soluzione piranha la capacit\u00e0 di dissolvere il carbonio elementare. Gli allotropi del carbonio sono difficili da attaccare chimicamente a causa degli orbitali ibridizzati, molto stabili, tipici della grafite, in cui ogni superficie di carbonio (lo stato di ibridazione \"sp2\" \u00e8 planare) tende a legarsi con tutte le altre. Il modo pi\u00f9 tipico mediante il quale la soluzione piranha distrugge la stabilit\u00e0 di questi atomi di carbonio \u00e8 dovuta al fatto che l'ossigeno atomico attacca direttamente la superficie di carbonio per formare un gruppo carbonile:\nNel processo precedente, l'atomo di ossigeno \"ruba\" un doppietto elettronico dal carbonio centrale, formando il gruppo carbonile e contemporaneamente distruggendo i legami tra il carbonio \"derubato\" e quelli con cui \u00e8 legato. Il risultato \u00e8 una reazione a catena in cui la reazione di un singolo atomo di ossigeno scatena una notevole distruzione dei legami locali, che a sua volta consente una vasta gamma di reazioni in soluzione acquosa che coinvolge soprattutto gli atomi di carbonio. Una maggiore ossidazione, ad esempio, pu\u00f2 convertire il gruppo carbonile di partenza in diossido di carbonio e creare un nuovo gruppo carbonile negli atomi di carbonio vicini, i cui legami vengono distrutti:\nIl carbonio rimosso dalla soluzione piranha pu\u00f2 essere il residuo originale o il carbone provenienti dalla fase di disidratazione. Il processo di ossidazione \u00e8 pi\u00f9 lento rispetto a quello di disidratazione e impiega un certo lasso di tempo per giungere a termine. L'ossidazione del carbonio mostra una graduale purificazione dalla fuliggine e del carbonio provenienti dalla fase di disidratazione. A questo punto la soluzione piranha in cui \u00e8 stato immerso materiale organico ritorner\u00e0 ad essere completamente limpida, senza tracce visibili dei residui di partenza.\nUn ulteriore contributo alla forte azione pulente della soluzione piranha \u00e8 la sua elevata acidit\u00e0, che dissolve i depositi quali ossidi di metalli e carbonati. Tuttavia, essendo pi\u00f9 sicuro rimuovere i depositi usando acidi meno forti, la soluzione piranha \u00e8 pi\u00f9 comunemente usata quando l'elevata acidit\u00e0 complica la pulizia invece di favorirla. Per le superfici poco tolleranti agli acidi \u00e8 preferibile usare la \"base piranha\", soluzione ugualmente ossidante ma alcalina."}
{"id": "2838418", "revid": "767487", "url": "https://it.wikipedia.org/wiki?curid=2838418", "title": "Arizona Bill", "text": "Arizona Bill \u00e8 un cortometraggio del 1911 diretto da Pat Hartigan.\nProdotto dalla Kalem Company e interpretato da Jack Conway e Ruth Roland (un'attrice specializzata il serial e in film d'azione), il western usc\u00ec nelle sale il 25 settembre 1911.\nProduzione.\nIl film, prodotto dalla Kalem Company, fu girato in California, a Santa Monica.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale statunitensi il 25 settembre 1911."}
{"id": "2838425", "revid": "204376", "url": "https://it.wikipedia.org/wiki?curid=2838425", "title": "Talmud Bavl\u00ec", "text": ""}
{"id": "2838428", "revid": "1718925", "url": "https://it.wikipedia.org/wiki?curid=2838428", "title": "Henri de Massue", "text": "Figlio di Tancred de Massue, I marchese di Ruvigny, discendeva da un'antica famiglia aristocratica ugonotta d'origine alsaziana; la madre Rachel era figlia di William Russell, Lord Russell. Come soldato milit\u00f2 nell'esercito francese sotto il Turenne, che lo tenne in alta considerazione. Probabilmente a causa dei suoi collegamenti con il mondo inglese venne selezionato nel 1678 da Luigi XIV per tenere le trattative segrete per un trattato con Carlo II d'Inghilterra, una missione difficile che svolse con grande abilit\u00e0. Successe a suo padre come Generale degli Ugonotti e rifiut\u00f2 l'offerta di Luigi XIV, alla revoca dell'Editto di Nantes, di mantenerlo in quell'ufficio. Nel 1690 andando in esilio con ugonotti a lui fedeli si pose al servizio di Guglielmo III d'Inghilterra come maggior-generale, e poi rinunci\u00f2 alle sue propriet\u00e0 francesi.\nIl 12 luglio 1691 si distinse alla battaglia di Aughrim e nel 1692 fu comandante in capo delle truppe in Irlanda e nel novembre di quell'anno fu creato visconte di Galway e Baron Portarlington, e ricevette molte propriet\u00e0 private in Irlanda. Nel 1693 combatt\u00e9 e fu ferito alla Battaglia di Landen. Nel 1694 con il rango di tenente-generale fu mandato a capo delle truppe inglesi che si schierarono a fianco del duca di Savoia, Vittorio Amedeo II, contro i francesi e per aiutare i Valdesi nelle valli. I Savoia nel 1695 mutarono schieramento, la penisola italiana non fu pi\u00f9 teatro di guerra e de Massu venne mandato nei Paesi Bassi. Dal 1697 al 1701, periodo critico per la storia irlandese, il conte di Galway (titolo ottenuto nel 1697) ebbe in pratica il pieno controllo dell'isola e fu Lord Justice of Ireland. Dopo alcuni anni passati in pensione, venne nominato nel 1704 come comandante delle forze alleate nel Portogallo, mansione che svolse con onore e successo fino alla battaglia di Almansa nel 1707, dove Galway, nonostante l'impegno e l'abilit\u00e0 impiegata, venne decisivamente sconfitto dal duca di Berwick. Suo aiutante di campo fu Hector Francois Chataigner de Cramah\u00e9.\nGalway recuper\u00f2 un esercito fresco e, anche se infermo, fu confermato al suo posto dal governo inglese. Dopo la partecipazione ad una nuova campagna militare ed essersi ancora una volta distinto, abbandon\u00f2 la vita militare attiva. L'ultimo servizio alla Corona che offr\u00ec fu nel 1715, quando venne mandato in Irlanda durante l'insurrezione giacobita. La maggior parte delle sue propriet\u00e0 in Irlanda venne restituita ai suoi ex proprietari e tutte le sue propriet\u00e0 francesi molto prima gli erano state confiscate, ma il Parlamento vot\u00f2 per lui una pensione di 1500 sterline l'anno. Mor\u00ec celibe ed i titoli inglesi si estinsero con lui."}
{"id": "2838437", "revid": "287204", "url": "https://it.wikipedia.org/wiki?curid=2838437", "title": "Torneo di Wimbledon 1906", "text": "Il Torneo di Wimbledon 1906 \u00e8 stata la 30\u00aa edizione del Torneo di Wimbledon e seconda prova stagionale dello Slam per il 1906. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Lawrence Doherty che ha sconfitto in finale in 4 set il connazionale Frank Riseley con il punteggio di 6-4 4-6 6-2 6-3. Nel singolare femminile si \u00e8 imposta la britannica Dorothea Douglass che ha battuto in finale in 2 set la statunitense May Sutton. Nel doppio maschile hanno trionfato Sidney Smith e Frank Riseley.\nRisultati.\nSingolare maschile.\n Lawrence Doherty ha battuto in finale Frank Riseley 6-4 4-6 6-2 6-3\nSingolare femminile.\n Dorothea Douglass ha battuto in finale May Sutton 6-3, 9-7\nDoppio maschile.\n Sidney Smith / Frank Riseley hanno battuto in finale Reginald Doherty / Laurie Doherty 6-8, 6-4, 5-7, 6-3, 6-3\nDoppio femminile non ufficiale.\n Blanche Hillyard / May Sutton hanno battuto in finale Agnes Morton / Charlotte Sterry 10-8 6-4\nDoppio misto non ufficiale.\n Dorothea Douglass / Anthony Wilding hanno battuto in finale Arthur Gore / Ethel Thomson 4-6 6-2 6-3"}
{"id": "2838440", "revid": "767487", "url": "https://it.wikipedia.org/wiki?curid=2838440", "title": "The Message of the Palms", "text": "The Message of the Palms \u00e8 un cortometraggio muto diretto da Robert G. Vignola che vi interpreta anche il ruolo del domestico del protagonista. Gli interpreti erano Henry Hallam, Alice Hollister e Harry F. Millarde.\nIl film, prodotto nel 1913 dalla Kalem Company, fu distribuito dalla General Film Company il 26 febbraio 1913.\nProduzione.\nIl film fu prodotto dalla Kalem Company e venne girato a Jacksonville, in Florida.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale statunitensi il 26 febbraio 1913."}
{"id": "2838446", "revid": "287204", "url": "https://it.wikipedia.org/wiki?curid=2838446", "title": "Torneo di Wimbledon 1905", "text": "Il Torneo di Wimbledon 1905 \u00e8 stata la 29\u00aa edizione del Torneo di Wimbledon e seconda prova stagionale dello Slam per il 1905. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Lawrence Doherty che ha sconfitto in finale in 3 set l'australiano Norman Brookes con il punteggio di 8-6 6-2 6-4. Nel singolare femminile si \u00e8 imposta la statunitense May Sutton che ha battuto in finale in 3 set la britannica Dorothea Douglass. Nel doppio maschile hanno trionfato Reginald Doherty e Laurie Doherty.\nRisultati.\nSingolare maschile.\n Lawrence Doherty ha battuto in finale Norman Brookes 8-6 6-2 6-4\nSingolare femminile.\n May Sutton ha battuto in finale Dorothea Douglass 6-3, 6-4\nDoppio maschile.\n Reginald Doherty / Laurie Doherty hanno battuto in finale Sidney Smith / Frank Riseley 6-2, 6-4, 6-8, 6-3\nDoppio femminile non ufficiale.\n Winifred Longhurst / Ethel Thomson hanno battuto in finale Agnes Morton / May Sutton 6-3 6-3\nDoppio misto non ufficiale.\n Connie Wilson / Arthur Gore hanno battuto in finale Ethel Thomson / Anthony Wilding 8-6 6-4"}
{"id": "2838448", "revid": "1431409", "url": "https://it.wikipedia.org/wiki?curid=2838448", "title": "Rogelio Funes Mori", "text": "Nel 2012 \u00e8 stato inserito nella lista dei migliori calciatori nati dopo il 1991 stilata da Don Bal\u00f3n.\nBiografia.\nAnche suo fratello gemello, Ramiro, \u00e8 un calciatore. I due sono nati in Argentina, ma nel 2001 si sono trasferiti a Dallas, negli Stati Uniti.\nCaratteristiche tecniche.\nDi ruolo attaccante, \u00e8 destro, forte nel gioco aereo e partecipa alla manovra della sua squadra.\nCarriera.\nClub.\nDopo avere vinto un reality show insieme al fratello Jos\u00e9, fece il suo ingresso nel settore giovanile dell'FC Dallas.\nSuccessivamente entr\u00f2 a far parte delle divisioni inferiori del River Plate, con la cui maglia debutt\u00f2 nel torneo di Apertura 2009, contro il Club Atl\u00e9tico V\u00e9lez Sarsfield, alla terzultima giornata: gioc\u00f2 anche le due partite rimanenti, riuscendo a realizzare la sua prima marcatura da professionista contro il Tigre. Nel seguente torneo Clausura non realizz\u00f2 alcuna rete per quattordici incontri, salvo poi segnare tre reti in ventiquattro minuti contro il Racing al Cilindro de Avellaneda e un'altra contro il Tigre.\nNell'Apertura 2010/2011 dopo 3 giornate Funes Mori ha aiutato il River Plate a raggiungere la prima posizione a pari merito col Velez segnando 3 gol.\nNella stagione 2011/2012, con l'arrivo di Cavenaghi, cambia la maglia numero 9 con la numero 16 per decisione dell'allenatore.\nIl 15 novembre 2012 viene segnalato nel bilancio del club (in seguito approvato), come ceduto al , per la somma di 5,7 milioni di euro. Non arrivano conferme dalla societ\u00e0 in questione riguardo al suo acquisto a titolo definitivo.\nIl 19 agosto 2013 si \u00e8 trasferito al , firmando un contratto di cinque anni. Il 15 settembre debutta con goal nella Segunda Liga con la maglia della squadra B. Il 15 marzo realizza quattro goal contro lo Sporting Covilh\u00e3. Conclude la stagione con 13 reti in 17 presenze totali (5 delle quali con la prima squadra). Il 9 luglio 2014 passa in prestito con diritto di riscatto all'Eskisehirspor, squadra della massima serie turca. Conclude la stagione con 14 gol in 36 presenze.\nNel 2015 si trasferisce al Monterrey.\nNazionale.\nIl 24 aprile 2009 ricevette la convocazione per l', sua prima esperienza con una selezione nazionale, in occasione di un'amichevole, giocando la sua seconda e ultima partita a Chubut il 16 settembre.\nSergio Batista lo incluse dunque nella lista per il torneo di Punta del Este, ma l'allenatore del River Leonardo Astrada si oppose, poich\u00e9 desiderava che il giocatore rimanesse nei ranghi per ultimare la preparazione. A partire dal 2010, per\u00f2, Funes Mori viene regolarmente convocato nella selezione giovanile, con cui ha debuttato realizzando due gol.\nIl 20 settembre 2012 ha debuttato in nazionale maggiore nella sfida persa 2-1 contro il .\nQuella \u00e8 stata la sua unica apparizione con la massima selezione argentina in quanto, dopo avere ottenuto la cittadinanza messicana decide di rappresentare il . Inizialmente non poteva rappresentare la selezione centroamericana, ma a seguito di un cambiamento delle regole FIFA nel 2020, ottenendo la sua prima chiamata nel giugno 2021. Il 3 luglio fa il suo esordio in occasione dell'amichevole vinta 4-0 contro la , segnando pure un gol.\nStatistiche.\nPresenze e reti nei club.\n\"Statistiche aggiornate al 23 agosto 2021.\"\nCronologia presenze e reti in nazionale.\nMessico.\n "}
{"id": "2838452", "revid": "287204", "url": "https://it.wikipedia.org/wiki?curid=2838452", "title": "'Cuz I Can", "text": "Cuz I Can \u00e8 un brano musicale della cantante statunitense Pink, prodotto da Max Martin e Dr. Luke ed estratto come settimo singolo dal suo quarto album, \"I'm Not Dead\", pubblicato nel 2006. \u00c8 stata una delle cinque tracce dell'album ad essere divulgate in rete prima della sua pubblicazione ufficiale.\nIl singolo \u00e8 stato trasmesso per la prima volta radiofonicamente in Australia il 4 ottobre 2007 ed ha esordito alla posizione 33 nella classifica digitale australiana, salendo fino alla posizione 14. In Nuova Zelanda, il brano \u00e8 entrato nella classifica nazionale alla posizione 39 e, nel dicembre 2007, \u00e8 salito alla posizione 29.\nIn Australia era prevista una pubblicazione in formato fisico del singolo, ma essa \u00e8 stata cancellata in quanto il singolo non \u00e8 riuscito ad entrare nella top 10 della classifica australiana. Per il brano, inoltre, non \u00e8 stato girato alcun videoclip ma ne \u00e8 stato divulgato uno promozionale, composto da spezzoni con le performance di Pink dell\"'I'm Not Dead Tour\"."}
{"id": "2838453", "revid": "287204", "url": "https://it.wikipedia.org/wiki?curid=2838453", "title": "Torneo di Wimbledon 1904", "text": "Il Torneo di Wimbledon 1904 \u00e8 stata la 28\u00aa edizione del Torneo di Wimbledon e seconda prova stagionale dello Slam per il 1904. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Lawrence Doherty che ha sconfitto in finale in 3 set il connazionale Frank Riseley con il punteggio di 6-1 7-5 8-6. Nel singolare femminile si \u00e8 imposta la britannica Dorothea Douglass che ha battuto in finale in 2 set la connazionale Charlotte Cooper Sterry. Nel doppio maschile hanno trionfato Reginald Doherty e Laurie Doherty.\nRisultati.\nSingolare maschile.\n Lawrence Doherty ha battuto in finale Frank Riseley 6-1 7-5 8-6\nSingolare femminile.\n Dorothea Douglass ha battuto in finale Charlotte Cooper Sterry 6-0, 6-3\nDoppio maschile.\n Reginald Doherty / Laurie Doherty hanno battuto in finale Sidney Smith / Frank Riseley 6-1, 6-2, 6-4\nDoppio femminile non ufficiale.\n Winifred Longhurst / Ethel Thomson hanno battuto in finale Dorothea Douglass / Charlotte Sterry 6-4 3-6 7-5\nDoppio misto non ufficiale.\n Ethel Thomson / Sidney Smith hanno battuto in finale Ruth Winch / Wilberforce Eaves 7-5 12-10"}
{"id": "2838455", "revid": "1305772", "url": "https://it.wikipedia.org/wiki?curid=2838455", "title": "Spoglio", "text": ""}
{"id": "2838456", "revid": "767487", "url": "https://it.wikipedia.org/wiki?curid=2838456", "title": "Sulla giustizia", "text": "Sulla giustizia \u00e8 un breve dialogo pseudoplatonico in cui Socrate e un interlocutore anonimo discutono attorno al tema della giustizia. \nContenuto.\nIl dialogo si apre con la domanda su cui si incentrer\u00e0 l'indagine dei due interlocutori, con un \"incipit in medias res\" che richiama due dialoghi platonici oggi ritenuti spuri, l\u2019\"Ipparco\" e il \"Minosse\". In questo caso, Socrate domanda ad un anonimo cosa sia la giustizia. Essa appare per\u00f2 subito un argomento ostico e difficile da definire: infatti, come \u00e8 possibile distinguere un'azione giusta da una ingiusta? (373a-374a) Le stesse azioni possono talvolta essere giuste, talvolta no, in base alle situazioni; inoltre, gli uomini compiono ingiustizia volontariamente oppure no?\nA quest'ultima domanda, l'interlocutore risponde affermativamente, ma Socrate sostiene il contrario. Inoltre, l'interlocutore afferma anche che giuste sono \u00abquelle azioni che vengono fatte quand'\u00e8 necessario, al momento opportuno; ingiuste quelle che si compiono fuori luogo\u00bb (375a). Da qui, Socrate porta l'interlocutore ad ammettere che chi compie azioni ingiuste deve necessariamente essere ignorante, poich\u00e9 non sa come comportarsi a luogo e tempo debito, e in quanto tale agisce involontariamente. \nSocrate giunge dunque alla conclusione che il malvagio compie azioni ingiuste involontariamente, dimostrando ancora una volta il suo motto secondo cui virt\u00f9 e scienza coincidono."}
{"id": "2838457", "revid": "767487", "url": "https://it.wikipedia.org/wiki?curid=2838457", "title": "Aubrey de Vere, XX conte di Oxford", "text": "Figlio di Lord Robert de Vere, XIX conte di Oxford, e Beatrix, figlia di Sieck van Hemmema, un aristocratico fiammingo durante la Guerra civile inglese appoggi\u00f2 Carlo I d'Inghilterra, e per questo fu richiuso nella Torre di Londra fino al 1660. Con la Restaurazione inglese venne riccamente ricompensato da Giacomo II d'Inghilterra.\nDurante la Gloriosa rivoluzione fu uno dei comandanti delle truppe di Guglielmo III e sconfisse pi\u00f9 volte i Giacobiti.\nNel 1694 venne insignito dell'Ordine della Giarrettiera e partecip\u00f2 a numerose battaglie della Guerra della Grande Alleanza.\nEgli fu inoltre il nonno di Charles Beauclerck de Vere, I duca di St-Alban, essendo padre di Lady Diana de Vere, amante di Carlo II.\nIl 12 aprile 1647 spos\u00e0 Anne Bayning, figlia di Paul Bayning, II visconte Bayning. Anne mor\u00ec nel 1659 ed il conte si rispos\u00f2 con Diana Kirke, da cui ebbe cinque figli:\nPrivo di figli maschi, fu quindi l'ultimo de Vere conte di Oxford, uno dei titoli nobiliari pi\u00f9 longevi nell'aristocrazia britannica, essendo stato creato dall'imperatrice Matilde nel 1142."}
{"id": "2838465", "revid": "287204", "url": "https://it.wikipedia.org/wiki?curid=2838465", "title": "Torneo di Wimbledon 1903", "text": "Il Torneo di Wimbledon 1903 \u00e8 stata la 27\u00aa edizione del Torneo di Wimbledon e prima prova stagionale dello Slam per il 1903. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Lawrence Doherty che ha sconfitto in finale in 3 set il connazionale Frank Riseley con il punteggio di 7-5 6-3 6-0. Nel singolare femminile si \u00e8 imposta la britannica Dorothea Douglass che ha battuto in finale in 3 set la connazionale Ethel Thomson. Nel doppio maschile hanno trionfato Reginald Doherty e Laurie Doherty.\nRisultati.\nSingolare maschile.\n Lawrence Doherty ha battuto in finale Frank Riseley 7-5 6-3 6-0\nSingolare femminile.\n Dorothea Douglass ha battuto in finale Ethel Thomson 4-6, 6-4, 6-2\nDoppio maschile.\n Reginald Doherty / Laurie Doherty hanno battuto in finale Sidney Smith / Frank Riseley 6-4, 6-4, 6-4\nDoppio femminile non ufficiale.\n Dorothea Douglass / Alice Pickering hanno battuto in finale Hilda Lane / Connie Wilson 6-2 6-1\nDoppio misto non ufficiale.\n Ethel Thomson / Sidney Smith hanno battuto in finale Clarence Hobart / Edith Bromfield 6-2 6-3"}
{"id": "2838468", "revid": "56620", "url": "https://it.wikipedia.org/wiki?curid=2838468", "title": "Robert Shirley, I conte Ferrers", "text": "Terzo figlio di Sir Robert Shirley, IV Baroneto e Chaterine Hugson, nel 1669 eredit\u00f2 la baronia da un nipote morto in et\u00e0 infantile e nel 1677 fu confermato come Barone Ferres di Chartley quando il titolo divenne vacante alla morte di Robert Devereux, III conte di Essex\nEntr\u00f2 ben presto nei favori di Carlo II, che lo volle come suo paggio e successivamente favorito, dal 1682 all'85 fu Magister equitum della Regina consorte Caterina di Braganza e suo Lord Steward dal 1685 alla sua morte nel 1705. Dal 1685 fu colonnello del reggimento a piedi della principessa Anna di Danimarca, Lord Luogotenente dello Staffordshire dal 1687-89 e ammesso a far parte del Consiglio Privato di Sua Maest\u00e0 nel 1689.\nNel 1711, Lord Ferrers fu creato Conte Ferrers e alla sua morte sei anni dopo la contea pass\u00f2 al secondogenito (il primogenito era morto), mentre la baronia and\u00f2 alla nipote Elizabeth."}
{"id": "2838470", "revid": "767487", "url": "https://it.wikipedia.org/wiki?curid=2838470", "title": "Demodoco (dialogo)", "text": "Il Demodoco (\u0394\u03b7\u03bc\u03cc\u03b4\u03bf\u03ba\u03bf\u03c2) \u00e8 un dialogo pseudoplatonico in cui un anonimo personaggio (forse Socrate) tiene di fronte ad un interlocutore chiamato Demodoco un discorso riguardante l'attivit\u00e0 di deliberare. La sua struttura \u00e8 suddivisibile in due parti: nella prima Socrate parla a Demodoco (380a-382e), mentre nella seconda riporta a mo' di esempio altre tre discussioni sul medesimo argomento a cui ha assistito. \nContenuto.\nInterrogato da Demodoco su quanto dovr\u00e0 essere deliberato in assemblea, Socrate espone i propri dubbi e le proprie perplessit\u00e0 sull'attivit\u00e0 stessa del deliberare: \u00e8 infatti possibile deliberare rettamente, anche riguardo a cose che non si conoscono? Socrate ipotizza che possa esistere una scienza del deliberare rettamente, ma non \u00e8 ben chiaro chi possieda una conoscenza simile; se la possedessero tutti non vi sarebbe ragione di indire assemblee pubbliche, ma allo stesso modo, se non la possedesse nessuno non si potrebbe deliberare del tutto. D'altra parte, se questa arte fosse appannaggio solo di pochi membri dell'assemblea, questi soltanto dovrebbero riunirsi per prendere le decisioni \u2013 ma anche in questo caso la riunione sarebbe inutile, perch\u00e9 sapendo gi\u00e0 che cosa si dovr\u00e0 deliberare sar\u00e0 necessario ascoltare una sola persona (380a-381a). Inoltre, Socrate avanza perplessit\u00e0 anche sullo zelo dei consiglieri, poich\u00e9 se saranno tra di loro discordi non sapranno riconoscere la bont\u00e0 dei loro colleghi pi\u00f9 saggi, mentre se saranno concordi la riunione sar\u00e0 perfettamente inutile. E lo stesso avviene che i consiglieri siano competenti o incompetenti, e che divengano o meno competenti con il partecipare alle riunioni. D'altra parte, aggiunge, spesso gli incompetenti si pentono delle loro scelte: meglio allora che a decidere siano persone esperte. \nA questo punto, Socrate riporta tre discussioni su questo stesso argomento. Nella prima discussione (382e-384b) un uomo rimprovera un amico di aver prestato fede durante un processo ad un accusatore senza ascoltare il difensore. Dal canto suo, l'amico obbietta che \u00e8 strano affermare che \u00e8 pi\u00f9 facile discernere la verit\u00e0 dall'errore quando sono in due a parlare piuttosto che uno, dei quali uno dice la verit\u00e0 e l'altro mente. Inoltre, dovendo ricorrere ai discorsi e non potendo parlare insieme contemporaneamente, accade che chi parla per primo ha modo di esprimere per primo le proprie ragioni: si dovr\u00e0 allora ascoltare per primo chi parla per secondo? O che altro? \nNella seconda discussione (384b-385c) un uomo accusa un altro di non avergli prestato del denaro. Ma a uno dei presenti sembra che dalla parte del torto sia chi ha chiesto il denaro, non chi gliel'ha rifiutato: o infatti non \u00e8 stato in grado di persuadere l'amico, chiedendogli ci\u00f2 che poteva chiedergli, oppure gli ha chiesto ci\u00f2 che non poteva, e a maggior ragione \u00e8 in torto. L'amico d'altra parte \u00e8 scevro da colpa, poich\u00e9 o non \u00e8 stato trattato come si doveva, oppure non era in grado di soddisfare la richiesta (che quindi non doveva essergli fatta). \nNella terza discussione (385c-386c) un uomo viene criticato perch\u00e9 presta fede a chiunque. Gli interlocutori affermano che \u00e8 bene tenere in considerazione solo ci\u00f2 che dicono gli amici e conoscenti, ed evitare di dar retta ad estranei. Ma anche gli estranei, a loro volta sono amici o conoscenti di qualcun altro: perch\u00e9 allora non si pu\u00f2 prestare loro credito? Se ne conclude che bisogna prestar fede alle diverse persone in base alle diverse circostanze. "}
{"id": "2838479", "revid": "339392", "url": "https://it.wikipedia.org/wiki?curid=2838479", "title": "Luis Bernardo Aguiar", "text": ""}
{"id": "2838482", "revid": "287204", "url": "https://it.wikipedia.org/wiki?curid=2838482", "title": "Torneo di Wimbledon 1902", "text": "Il Torneo di Wimbledon 1902 \u00e8 stata la 26\u00aa edizione del Torneo di Wimbledon e prima prova stagionale dello Slam per il 1902. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna. Il torneo ha visto vincitore nel singolare maschile il britannico Lawrence Doherty che ha sconfitto in finale in 4 set il connazionale Arthur Gore con il punteggio di 6-4 6-3 3-6 6-0. Nel singolare femminile si \u00e8 imposta la britannica Muriel Robb che ha battuto in finale in 2 set la connazionale Charlotte Cooper Sterry. Nel doppio maschile hanno trionfato Sidney Smith e Frank Riseley.\nSommario.\nNel torneo del singolare femminile arrivarono in finale le britanniche Muriel Robb e Charlotte Cooper Sterry la partita fu sospesa a causa del maltempo. Il punteggio era sul 4-6 13-11. Alla ripresa il punteggio venne stranamente azzerato e si ripart\u00ec dallo 0-0 iniziale. La partita si concluse con la vittoria della Robb che sconfisse la rivale per 7-5, 6-1.\nRisultati.\nSingolare maschile.\n Lawrence Doherty ha battuto in finale Arthur Gore 6-4 6-3 3-6 6-0\nSingolare femminile.\n Muriel Robb ha battuto in finale Charlotte Cooper Sterry 7-5, 6-1\nDoppio maschile.\n Sidney Smith / Frank Riseley hanno battuto in finale Reginald Doherty / Lawrence Doherty 4-6, 8-6, 6-3, 4-6, 11-9\nDoppio femminile non ufficiale.\n Agnes Morton / Charlotte Sterry hanno battuto in finale Hilda Lane / Connie Wilson per walkover\nDoppio misto non ufficiale.\n Charlotte Sterry / Laurie Doherty hanno battuto in finale Muriel Robb / Clement Cazalet 6-4 6-3"}
{"id": "2838502", "revid": "767487", "url": "https://it.wikipedia.org/wiki?curid=2838502", "title": "Tutti gli anni una volta l'anno", "text": "Tutti gli anni una volta l'anno \u00e8 un film del 1994 diretto da Gianfrancesco Lazotti."}
{"id": "2838505", "revid": "6923", "url": "https://it.wikipedia.org/wiki?curid=2838505", "title": "McLaren MP4/21", "text": ""}
{"id": "2838514", "revid": "1522738", "url": "https://it.wikipedia.org/wiki?curid=2838514", "title": "Lingua marshallese", "text": "Il marshallese (in marshallese \"Kajin M\u0327aje\u013c\" o \"Kajin Maj\u00f5l\", pronunciato ) \u00e8 una lingua micronesiana parlata nelle Isole Marshall.\nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata da 43.900 persone nelle Isole Marshall. \u00c8 attestata anche a Nauru e negli Stati Uniti d'America. Globalmente i locutori sono 49.550.\nLingua ufficiale.\nIl marshallese \u00e8 lingua ufficiale delle Isole Marshall.\nDialetti e lingue derivate.\n\u00c8 suddivisa in due principali dialetti, quello delle Ralik e quello delle Ratak, i due arcipelaghi che formano lo Stato delle Isole Marshall.\nFonologia.\nIl marshallese possiede 22 consonanti.\nSistema di scrittura.\nPer la scrittura viene utilizzato l'alfabeto latino."}
{"id": "2838518", "revid": "1305772", "url": "https://it.wikipedia.org/wiki?curid=2838518", "title": "Odrava", "text": "Odrava (in tedesco \"Kulsam\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nIl villaggio sorge vicino al bacino dell'Oh\u0159e, sulla riva destra dell'omonimo fiume (\"Wondreb\" in tedesco).\nI comuni limitrofi sono Ava e Sebenbach ad ovest, Nebanice, Chotikov, Vackovec, Hartousov, Hnevin e Pochlovice a nord, Hlinova, Rollessengrun, Thurn e Liboc ad est e Lipoltov, Scheibenreuth, Jesenice e Drenice a sud.\nStoria.\nLa prima citazione scritta del paese risale al 1370, ma si ipotizza che esso risalga al XIII secolo. Odrava \u00e8 stato uno dei pi\u00f9 antichi villaggi in quella zona. Sotto il regno di Ottocaro I di Boemia il villaggio pass\u00f2 alla regione della Boemia, ma nel 1322 torn\u00f2 al distretto di Cheb. Diventa un comune autonomo solo nel XX secolo.\nEconomia.\nLa fabbrica di argilla, la pi\u00f9 importante di tutto il distretto, risale al 1864. Essa era fornita di 7 forni fusori, 10 ruote del vasaio, 6 stufe e 3 presse idrauliche e d\u00e0 lavoro a 50 uomini e 20 donne. Ogni anno produce 400000 bottigliette di acqua minerale, 6000 tubi per condutture d'acqua, 100000 tubi midollari, 300000 mattoni e 100000 tegole. L'impianto \u00e8 rimasto questo fino al 1875, quando \u00e8 stato necessario procurare altre apparecchiature, probabilmente a causa della concorrenza di altre grandi fabbriche ceche. Nel 1886 la fabbrica fu chiusa.\nSuccessivamente l'economia del villaggio si incentr\u00f2 maggiormente sull'agricoltura. Infatti, grazie alla vicinanza del fiume omonimo, le terre del villaggio erano molto fertili."}
{"id": "2838519", "revid": "767487", "url": "https://it.wikipedia.org/wiki?curid=2838519", "title": "I divertimenti della vita privata", "text": "I divertimenti della vita privata \u00e8 un film del 1990 diretto da Cristina Comencini.\nTrama.\nDurante la Rivoluzione francese una prostituta accetta di spacciarsi per una ricca signora cui \u00e8 molto somigliante.\nCritica.\n\"Ambizioso e accuratissimo nei dettagli... risulta impacciato da una certa macchinosit\u00e0 della trama.\" ** \nColonna sonora.\nDegna di nota la bella colonna sonora composta dal maestro Fiorenzo Carpi, pi\u00f9 volte collaboratore del padre della regista, Luigi Comencini."}
{"id": "2838521", "revid": "438678", "url": "https://it.wikipedia.org/wiki?curid=2838521", "title": "Kulsam", "text": ""}
{"id": "2838524", "revid": "220472", "url": "https://it.wikipedia.org/wiki?curid=2838524", "title": "\u00c8", "text": ""}
{"id": "2838528", "revid": "69586040", "url": "https://it.wikipedia.org/wiki?curid=2838528", "title": "\u00cc", "text": ""}
{"id": "2838533", "revid": "767487", "url": "https://it.wikipedia.org/wiki?curid=2838533", "title": "L'uomo senza nome (film)", "text": " \nL'uomo senza nome (\"Mensch ohne Namen\") \u00e8 un film del 1932 diretto da Gustav Ucicky. La sceneggiatura di Robert Liebmann si basa sul romanzo \"Il colonnello Chabert\" di Honor\u00e9 de Balzac pubblicato nel 1835. Mentre il libro racconta una storia che si svolge nel 1817, il film \u00e8 ambientato nel 1932, con un soldato tedesco creduto morto nella prima guerra mondiale che torna a casa dall'Unione Sovietica, dove ha vissuto negli ultimi sedici anni, avendo perso la memoria.\nTrama.\nDurante la prima guerra mondiale, Heinrich Martin subisce un infortunio che gli fa perdere la memoria, non ricordandosi n\u00e9 il suo nome n\u00e9 che tipo di vita conduceva.\nEgli viene da Berlino, dove era sposato e possedeva una fabbrica di automobili. Improvvisamente riacquista la memoria, e dopo 16 anni fa ritorno nella sua citt\u00e0 e nella sua fabbrica, dove nessuno lo riconosce, e nessuno crede che aveva perso la memoria. Martin era stato dichiarato ufficialmente morto.\nPer disperazione tenta il suicidio gettandosi da un ponte, ma viene salvato da uno sconosciuto di nome Julius Hanke. Hanke lo ospita nel suo alloggio per una notte.\nIl mattino seguente Martin conosce la dattilografa Grete Schulze. La vivacit\u00e0 di questa donna, gli d\u00e0 nuovo coraggio, e cos\u00ec tenta di riprendersi la sua fabbrica. Ci riesce bene a penetrare, fino a quando il suo vecchio amico e socio Sander, che non lo riconosce, gli indica la porta per uscire. E quando anche sua moglie lo considera un truffatore, deve rendersi conto che la persona \"Heinrich Martin\" per il resto del mondo non esiste pi\u00f9.\nProduzione.\nIl film fu prodotto dall'UFA.\nDistribuzione.\nDistribuito dall'UFA (azienda)|UFA, usc\u00ec nelle sale cinematografiche tedesche il 1\u00ba luglio 1932, presentato in prima all'Ufa-Palast am Zoo di Berlino."}
{"id": "2838541", "revid": "62748", "url": "https://it.wikipedia.org/wiki?curid=2838541", "title": "Datura inoxia", "text": "Datura inoxia \u00e8 una pianta a fiore appartenente alla famiglia delle Solanacee (Angiosperme Dicotiledoni) nativa dell'America Centrale e meridionale, oggi importata in Europa, Africa, Asia. Come altre specie del genere \"Datura\" \u00e8 una pianta altamente velenosa a causa dell'elevata concentrazione di potenti alcaloidi, presenti in tutti i distretti della pianta e principalmente nei semi.\nDescrizione.\n\u00c8 una pianta annuale arbustiva che raggiunge in genere una altezza da 0,6 a 1,5 metri. \nGli steli e le foglie sono coperte di corti e morbidi peli grigi, che danno all'intera pianta un aspetto grigiastro.\nI fiori sono bianchi, a forma di tromba, 12\u201319\u00a0cm di lunghezza con un profumo molto intenso.\nFiorisce da inizio estate fino al tardo autunno. \nIl frutto \u00e8 una capsula a forma di uovo spinoso, di circa 5\u00a0cm di diametro. Si spacca a maturazione, disperdendo i semi.\nPropriet\u00e0.\nTutte le piante del genere datura contengono in percentuali variabili gli alcaloidi scopolamina, atropina e iosciamina. Questi alcaloidi conferiscono alla pianta propriet\u00e0 narcotiche, sedative ed allucinogene, per questo pu\u00f2 essere stata utilizzata sia a scopo terapeutico che nei rituali magico-spirituali dagli sciamani di alcune trib\u00f9 indiane."}
{"id": "2838543", "revid": "10431", "url": "https://it.wikipedia.org/wiki?curid=2838543", "title": "Mursi", "text": "I Mursi sono un gruppo etnico dell'Etiopia, localizzato nella zona del Debub Omo, nella Regione delle Nazioni, Nazionalit\u00e0 e Popoli del Sud.\nSecondo il censimento del 2007 i Mursi costituiscono una comunit\u00e0 di circa 7 500 persone.\nLa lingua parlata dai Mursi prende il nome di lingua mursi ed appartiene alla famiglia delle lingue surmiche.\nL'etnia \u00e8 particolarmente nota per l'abitudine delle donne di applicare un piattello nel labbro inferiore della bocca. A seguito di una incisione nel tessuto del labbro, vengono inseriti piattelli di dimensioni gradualmente maggiori."}
{"id": "2838552", "revid": "287204", "url": "https://it.wikipedia.org/wiki?curid=2838552", "title": "Liceo classico Paolo Sarpi", "text": "Il liceo classico Paolo Sarpi \u00e8 una scuola superiore con sede a Bergamo. Il liceo ha sede storica in citt\u00e0 alta, in un edificio in stile neoclassico progettato dall'architetto Ferdinando Crivelli nel 1842 e concluso nel 1850. Dal 1865 la scuola \u00e8 intitolata al teologo e intellettuale veneziano Paolo Sarpi.\nIl film-documentario \"Gli Anni e i Giorni\" (2012) racconta le esperienze dei suoi studenti.\nStoria.\nL'Accademia della Misericordia e il Collegio Mariano.\nLa storia della scuola classica a Bergamo si innesta direttamente su quella delle scuole della \"Congregazione della Misericordia Maggiore\", che per prime si occuparono dell'istruzione a Bergamo: la prima vera scuola pubblica di grammatica, scienze umane e retorica risale al 1506; essa divenne \"Accademia della Misericordia\" nel 1566 e, soppressa nel 1610, rinacque ben presto (1617) come \"Nuova Accademia della Misericordia\".\nRidotta allo stremo dalla peste del 1630, la scuola si risollev\u00f2 a poco a poco prendendo il nome di \"Collegio Mariano\", con l'aumento dei convittori esterni e la conseguente ristrutturazione dell'edificio della scuola e del convitto, in via Arena, nel 1663; non \u00e8 dato conoscere chi fossero i progettisti, se non che il capomastro si chiamava Carlo Messi e che lavor\u00f2 sotto l'assistenza di Ambrogio Mariano. Affidato nel 1700 ai padri Barnabiti, il Collegio Mariano visse alterne vicende fino alla conquista napoleonica che, ponendo fine alle scuole confessionali, promosse una totale riforma della scuola, ma non pot\u00e9 che mantenere molti dei docenti gi\u00e0 in servizio.\nIl liceo e l'intitolazione a Paolo Sarpi.\nIl liceo viene istituito in et\u00e0 napoleonica il 15 novembre 1803 e trova sede, poco distante, nei locali della Misericordia Maggiore in via Arena, che ben presto si rilevano insufficienti.\nPer iniziativa del comune di Bergamo viene perci\u00f2 adattato il soppresso Convento delle Clarisse che dal 1816 ospit\u00f2 la scuola, fino a che non si decret\u00f2 la demolizione dell'antico complesso conventuale (1844) per lasciar posto all'edificio, realizzato fra il 1845 ed il 1852, dall'architetto Ferdinando Crivelli.\nValentina Colombi riporta che il riconoscimento del Liceo Ginnasio di Bergamo a Paolo Sarpi, teologo della Repubblica di Venezia, avvenuto per decreto del Re Vittorio Emanuele II del 4 marzo 1865, \u00e8 accolto dall'opinione pubblica non senza riserve, come riporta un articolo comparso sulla Gazzetta di Bergamo il 22 aprile 1865: \u00abSe il ministro volle fare un epigramma al codinismo retrogrado e pretesco onde ha tenuto guasto la citt\u00e0 nostra, e perch\u00e9 l\u2019epigramma giovi ed illumini, l\u2019accettiamo. Da questo caso in fuori, noi conoscendo e rispettando il grande nome del celebre storico del Concilio di Trento, del coraggioso frate, pur avressimo amato forse per velleit\u00e0 d'amor proprio cittadino di veder dato nome al nostro liceo da alcuno degli illustri nostri Bergamaschi, tanto pi\u00f9 che non ne abbiamo penuria\u00bb, \u00abGazzetta di Bergamo\u00bb, a. 52, n. 48 (22 aprile 1865), p. 3.\nStatistiche.\nIl Sarpi \u00e8 considerato un ambiente rigido e selettivo e un rapporto del Ministero dell'Istruzione riporta un calo d'iscrizioni nell'anno 2015 e 2016, seguito da un sostanziale recupero negli anni successivi. Gli studenti tendono ad iscriversi ad istituti diversi per i tassi di riuscita superiori. Le statistiche mostrano che gran parte dei voti si concentra nella fascia 6-8, non necessariamente in linea con le politiche adottate dalle altre scuole, dove la curva di valutazione impiegata dai professori si estende fino al 10. Si riportano inoltre tassi elevati di studenti rinviati con giudizio a settembre. Nel 2016, il voto medio al Sarpi \u00e8 stato 6.98 su 10 e 1% degli studenti ha ottenuto una media uguale o superiore a 9.00/10. Alle prove nazionali INVALSI di italiano e matematica del 2014, gli studenti del Sarpi hanno conseguito prestazioni nettamente superiori rispetto alle altre scuole d'Italia ed il test \u00e8 stato loro sottoposto una seconda volta, confermando una differenza di standard e criteri di valutazione tra licei classici e scuole di diversi indirizzi in Italia. Al contrario, gli studenti del sud Italia si sono classificati ultimi. Nel 2016 nessuno studente del Sarpi si \u00e8 diplomato con la menzione \"cum laude\", mentre in altre regioni del Paese dati dimostrano un'inversione di tendenza, specialmente nell'Italia meridionale: 944 in Puglia, 802 in Campania e 516 in Sicilia nello stesso anno in cui le statistiche sono state condotte.\nArchitettura.\nL'edificio si presenta a pianta irregolare con impianto preminente a U con un\u2019altezza di due e tre piani fuori terra. Le murature portanti sono in pietra e mattoni intonacati, i solai piani in legno e in mattoni quelli a volta. La copertura a padiglione ha struttura in legno e manto in coppi. Superato il monumentale ingresso posto al centro del fronte neoclassico, un ampio androne immette in un atrio quadrangolare sostenuto da colonne, dove un imponente scalinata a tre rampe collega l\u2019atrio con il piano primo. Il fronte verso il cortile interno quadrangolare aperto su un lato, ha portico al piano terra e loggiato al piano superiore.\nL\u2019imponente facciata del palazzo presenta un pronao (di ordine gigante) sorretto da quattro colonne con capitelli corinzi poggianti su basi quadrate; nella parete di fondo dove si aprono tre portali d\u2019accesso, due dei quali ora tamponati, viene ripreso il motivo architettonico con quattro lesene del medesimo ordine. I contorni delle aperture e gli elementi decorativi sono in pietra arenaria. Nel\u2019aula magna, tornata ad avere le dimensioni originarie grazie alla demolizione di tavolati che la dividevano in due semplici aule, vi sono tracce di affreschi.\nL'edificio fu eretto sull'area dell'ex monastero dell'ordine Santa Maria di Rosate (francescane Osservanti) soppresso nell'anno 1810. Furono studiate altre due possibili collocazioni di quest'opera: sull'area del \"Fortino\" e in palazzo Medolago.\nNel 1883 la chiesa interna venne trasformata per esigenze in palestra, nella seconda met\u00e0 del XX secolo vennero riformati i laboratori scientifici. Nel 1980-1982 il palazzo sub\u00ec un'integrale opera di restauro conservativo.\nLa villa \u00e8 tutelata dalla Soprintendenza locale, ufficio periferico del ministero dei Beni Culturali (Milano). Ogni intervento sulla villa deve essere quindi autorizzato anche dalla Soprintendenza competente.\nIl museo nella scuola.\nIl palazzo che ospita il liceo \u00e8 un importante edificio pubblico di interesse storico-architettonico, rilevante testimonianza dell'identit\u00e0 locale e della storia dell\u2019educazione e dell\u2019istruzione pubblica. Il progetto di creare un museo all'interno del palazzo, gestito da professori e studenti, nasce dalla volont\u00e0 di comunicare e valorizzare la considerevole ricchezza del Sarpi, sia dalla sua architettura - antica nella fondazione e complessa nelle sua stratificazione storica -, sia dal patrimonio librario, scientifico e strumentale ben custodito al suo interno. L\u2019iniziativa vuole promuovere eventi culturali, manifestazioni scientifiche e mostre permanenti al fine di estendere e facilitare la fruizione dell\u2019antico plesso monastico alla citt\u00e0 e alla comunit\u00e0 cittadina, nonch\u00e9 diffondere la conoscenza di un importante patrimonio culturale e tecnologico.\nIl palazzo come set.\nIl palazzo del Sarpi e le zone limitrofe sono comparsi pi\u00f9 volte nel grande e piccolo schermo. "}
{"id": "2838554", "revid": "386574", "url": "https://it.wikipedia.org/wiki?curid=2838554", "title": "Jennifer Walters", "text": ""}
{"id": "2838559", "revid": "83531", "url": "https://it.wikipedia.org/wiki?curid=2838559", "title": "Giro di Svizzera 1963", "text": "Il Giro di Svizzera 1963, ventisettesima edizione della corsa, si svolse dal 13 al 19 giugno 1963, per un percorso totale di 1 237\u00a0km con partenza da Zurigo e arrivo a Bremgarten. Il corridore italiano Giuseppe Fezzardi si aggiudic\u00f2 la corsa concludendo in 35h20'49\".\nAl via si presentarono 63 atleti. I ciclisti arrivati al traguardo finale furono 38, mentre 25 si ritirarono, con una percentuale di arrivi pari al 60%."}
{"id": "2838563", "revid": "287204", "url": "https://it.wikipedia.org/wiki?curid=2838563", "title": "Daniel Dunglas Home", "text": "In giovane et\u00e0 Home si trasfer\u00ec con gli zii dalla Scozia all'America, in Connecticut. Dopo essersi fatto conoscere per le sue abilit\u00e0 chiaroveggenti stupefacendo numerose persone, nel 1855 viaggi\u00f2 in Inghilterra; questo evento cambi\u00f2 la storia dello spiritismo: conducendo centinaia di sedute spiritiche, con la partecipazione di diversi nomi famosi del periodo Vittoriano, Home fu capace di fare acquisire allo spiritismo il consenso da Anthony Trollope, Robert Bell, Lord Lytton e altri.\nCi furono molti sospetti sul suo operato, mai realmente confermati. Un testimone oculare, il Sig. F. Merrifield, descrisse sul \"Journal of the Society for Psychical Research\" alcuni metodi di illusione e frode utilizzati da Home. Tuttavia Home non fu mai smascherato e per l'opinione pubblica rimase sempre un uomo capace di cose fuori dal comune. \u00c8 morto in Francia nel 1886, ed \u00e8 stato seppellito nel cimitero di Saint-Germain-en-Laye a Parigi.\nBiografia.\nFamiglia.\nLa madre di Daniel Home, Elizabeth (\"Betsy\") Home (McNeill) era conosciuta come veggente, cos\u00ec come molti suoi antenati, come il prozio Colin Uruqhart e il nonno Mr. McKenzie. Il dono della chiaroveggenza era spesso visto come una maledizione, perch\u00e9 in molti casi prevedeva la morte delle persone, cos\u00ec la madre cerc\u00f2 sempre di evitare di raccontare ci\u00f2 che \"vedeva\". Il padre di Home, William Home, era il figlio illegittimo di Alexander (il decimo Conte di Home). Elizabeth e William si sposarono quando lui trov\u00f2 impiego nella cartiera di Balerno all'et\u00e0 di 19 anni. Gli Home trovarono casa in Currie (dieci chilometri da Edimburgo). William veniva descritto come \"triste e infelice uomo\" che beveva per digerire quella vita che gli pareva cos\u00ec amara. Spesso era aggressivo e violento anche contro la moglie. Elizabeth ebbe otto bambini: sei maschi e due femmine. Il maggiore, John, lavor\u00f2 nella cartiera di Balerno e successivamente in quella di Filadelfia; Mary, a dodici anni, affog\u00f2 in un vicino fiume nel 1846; Adam mor\u00ec in mare all'et\u00e0 di diciassette anni mentre si recava in Groenlandia e Home sostenne di aver avuto la visione di quel tragico avvenimento mesi prima della notizia ufficiale.\nPrimi anni.\nDaniel Home era il terzo figlio, nato il 20 marzo 1833. \u00c8 stato battezzato dal reverendo Somerville tre settimane dopo la nascita nella chiesa parrocchiale di Currie (14 aprile 1833). Il piccolo Home era un bimbo delicato, ma di temperamento nervoso. Poich\u00e9 era troppo vivace, la madre decise di passarlo alla sorella, Mary Cook che invece non aveva figli. Lei viveva con suo marito in una cittadina costiera: Portobello, ad est di Edimburgo. All'et\u00e0 di tre anni, Home, ebbe la visione della morte di un cugino che viveva a Linlithgow, ovest di Edimburgo.\nAmerica.\nTra il 1838 e il 1841, gli zii decisero di emigrare in America portando con loro il figlio adottivo Daniel. Dopo essere sbarcati a New York si trasferirono a Greeneville vicino a Norwich, Connecticut. Home frequent\u00f2 la scuola a Greeneville dove veniva chiamato \"scozzesino\", aveva i capelli rossi e lentiggini. A tredici anni non partecipava mai ai giochi sportivi con gli altri ragazzi, preferiva camminare tra i boschi insieme al suo amico Edwin. I due ragazzi leggevano la Bibbia e si raccontavano storie, e fecero un patto affermando che, se uno di loro fosse morto, l'altro avrebbe cercato di mettersi in contatto con il suo spirito. Home e la zia si trasferirono a Troy (NY). Home perse i contatti con l'amico Edwin fino a che, una notte, Daniel ebbe una visione di luce ai piedi del letto che rappresentava Edwin in forma di spirito. Lo spirito in questa visione disegn\u00f2 in aria tre cerchi prima di scomparire e qualche giorno dopo arriv\u00f2 una lettera annunciando che Edwin era morto per una forma acuta di dissenteria.\nQualche anno dopo Home e la zia tornarono a Greeneville, ed Elizabeth Home emigr\u00f2 dalla Scozia all'America con i figli trasferendosi a Waterford, Connecticut, venti chilometri dalla casa dei Cook. Daniel era felice di poter rivivere quei momenti con sua madre, ma dur\u00f2 poco. Elizabeth annunci\u00f2 la sua stessa morte nel 1850. Home disse di aver avuto la visione della madre che diceva: \"Dany, alle ore dodici\", che fu poi l'ora della sua morte. Dopo la morte di Elizabeth, Home torn\u00f2 a leggere la Bibbia e ad avvicinarsi ancor pi\u00f9 alla fede. La zia era Presbiteriana e seguiva la visione Calvinista, ritenendo il proprio destino gi\u00e0 deciso, Home invece abbracci\u00f2 la fede metodista, dove ogni anima poteva essere salvata. La zia per\u00f2 costrinse Home a passare al congregazionalismo, che comunque non le piaceva, ma pi\u00f9 in linea con i pensieri della propria religione.\nLa loro casa, in quel periodo, era sempre disturbata da rumori e presenze inquietanti. Si sentiva bussare alle pareti, si vedevano oggetti muoversi. Alcuni ministri della chiesa furono invitati in casa dei Cook per esorcizzare tali fenomeni: un battista, un congregazionalista e anche un metodista, e tutti loro credevano che la casa fosse posseduta dal diavolo; Daniel Home asseriva invece che era tutto un dono di Dio. Secondo quanto viene raccontato da Home, i rumori non se ne andarono e tavoli cominciarono a sollevarsi e levitare con sopra la Bibbia e spesso con sopra le persone, come la zia. I rumori e i fenomeni non cessarono, i vicini preoccupati costrinsero Home a lasciare la casa, convinti che fosse lui il catalizzatore di quei fenomeni.\nCelebrit\u00e0.\nA diciotto anni Home stava con un amico a Willimantic, nel Connecticut, e poi a Lebanon, sempre nel Connecticut. Home fece la sua prima seduta nel marzo 1851, che fu riportata in un articolo del giornale locale di Hartford gestito da W. R. Hayden, che scrisse: \"il tavolo si mosse senza che nessuno lo toccasse e continu\u00f2 fino a quando fisicamente lo forzai a terra\". Dopo quell'articolo Home divenne famoso in tutto il New England, viaggi\u00f2 dove gli veniva richiesto di curare i malati e comunicare con i morti, cose che sosteneva di saper fare, ma scrisse di non essere preparato a questa notoriet\u00e0 e al cambio repentino di vita. Home era timido e riservato, non abituato ad essere al centro dell'attenzione.\nHome non chiese mai soldi, ma visse molto bene grazie ai numerosi doni e donazioni che gli venivano offerti da facoltosi ammiratori. Lui si sentiva come in una \"missione per dimostrare l'immortalit\u00e0\", \"la vita che prosegue dopo la morte\". Nel 1852 Home fu ospite nella casa di Rufus Elmer a Springfield, nel Massachusetts, facendo sedute spiritiche sei, sette volte al giorno, che furono viste da numerose persone, incluso un professore di Harvard, David Wells, e un editorialista scrittore del New York Evening Post, William Cullen Bryant. Rimasero sorpresi da quello che videro e scrissero al giornale Springfield Republican riportando che la stanza era ben illuminata, furono permessi controlli per verificare eventuali trucchi e dissero: \"Non c'\u00e8 stata nessuna imposizione e nessun inganno\". \u00c8 stato anche riferito che, in una di queste manifestazioni, cinque uomini di robusta costituzione (ottocento chili insieme) furono messi seduti su un tavolo, ma questo si muoveva ugualmente sollevando anche i cinque uomini, e altri vedevano \"un bagliore tremulo di luce fosforescente oltre le pareti\". Home \u00e8 stato studiato da numerose persone, come il professor Robert Hare, l'inventore del cannello a idrogeno, e John Worth Edmonds, un giudice della corte suprema, che era molto scettico, ma che poi disse di essere convinto delle capacit\u00e0 medianiche di Home.\nIn un suo libro, \"Incidents in My Life\", Home afferma che nell'agosto del 1852, a South Manchester nel Connecticut, nella casa di Ward Cheney, un famoso produttore di seta, Daniel \u00e8 stato visto levitare due volte per arrivare quasi fino al soffitto; i movimenti del tavolo erano pi\u00f9 aggressivi che mai e vi erano suoni di una nave in un mare in tempesta. Anche se le persone presenti dissero che la stanza era male illuminata, in modo da vedere meglio le luci degli spiriti, riferirono che il fenomeno fu di eccezionale portata e autentico. \nNew York si interess\u00f2 alle capacit\u00e0 Home, cos\u00ec si trasfer\u00ec in un appartamento a Bryant Park sulla 42ma Strada. In quella citt\u00e0 venne in contatto con William Makepeace Thackeray, autore di \"La fiera della vanit\u00e0\". Thackeray era molto scettico, per lui le abilit\u00e0 di Home erano tutte \"fandonie\" e solo \"triste e stupida superstizione\"; nonostante questo, Thackeray rimase molto colpito quando vide un tavolo muoversi da solo. Thackeray rese pubblico il suo scetticismo e le capacit\u00e0 di Home furono ancor di pi\u00f9 messe alla prova. Nei mesi successivi Home viaggi\u00f2 attraverso Hartford, Springfield, e Boston, e nell'estate del 1853 si stabil\u00ec a Newburgh nei pressi del fiume Hudson. Risiedeva all'istituto teologico, ma non partecip\u00f2 a nessuna discussione teologica perch\u00e9 maggiormente interessato a seguire i corsi di medicina. Il Dr. Hull finanzi\u00f2 gli studi di Home, e gli offr\u00ec di pagargli 5 dollari al giorno per le sue sedute spritiche, ma Home si rifiut\u00f2 come sempre. La sua idea era quella di finanziare il suo lavoro con uno stipendio derivato dalla sua professione medica, ma si ammal\u00f2 all'inizio del 1854 e interruppe i suoi studi. A Home era stata diagnosticata la tubercolosi e il suo medico gli consigli\u00f2 il recupero in Europa. Fece un'ultima seduta nel marzo del 1855, ad Hartford nel Connecticut, prima di imbarcarsi a Boston per l'Inghilterra a bordo della nave \"Africa\".\nEuropa.\nOriginariamente Home si chiamava Daniel Home, ma quando arriv\u00f2 in Europa lo cambi\u00f2 in Daniel Dunglas Home, a ricordo della casa scozzese degli Home dalla quale suo padre proveniva. A Londra Home trov\u00f2 un credente nello spiritismo, William Cox, che possedeva un grande albergo in Jermyn Street. Cox era talmente innamorato della capacit\u00e0 di Daniel che gli lasci\u00f2 un appartamento in albergo senza farlo pagare. Robert Owen, un ottantatreenne socialista riformatore, risiedeva nello stesso albergo, e present\u00f2 Home alla societ\u00e0 londinese. \nA quel tempo Home era descritto come alto e magro, con gli occhi azzurri e capelli castani, meticolosamente vestito. Teneva sedute spiritiche in pieno giorno con persone di rilievo, spostava oggetti a molti metri da lui, impressionava tutti. Alcuni ospiti delle sedute di Home furono: Lo scienziato Sir David Brewster, gli scrittori Sir Edward Bulwer-Lytton e Thomas Adolphus Trollope e il reverendo James John Garth Wilkinson. Home convert\u00ec molti scettici, ma Robert Browning, il poeta, si rivel\u00f2 difficile. Dopo una seduta a casa di Home, Browning diede la sua poco lusinghiera impressione nel poema \"Sludge, the Medium\" (1864). La moglie, Elizabeth Barrett Browning, convinta dei fenomeni paranormali che visse con Home, cerc\u00f2 di convincerlo della genuinit\u00e0 del medium e le loro discussioni su Home furono sempre ragione di disaccordo. \nLa celebrit\u00e0 di Home crebbe grazie alle sue prodezze di levitazione. William Crookes ha affermato di aver assistito a pi\u00f9 di 50 occasioni in cui Home \u00e8 levitato in situazioni di \"buona luce\" ad almeno un metro e mezzo sopra il pavimento. Le gesta di Home furono registrate da Frank Podmore: \"Abbiamo visto tutti che si alzava da terra lentamente, ad una altezza di circa trenta centimetri, vi restava per circa dieci secondi, e poi lentamente scendeva.\" Negli anni successivi Home viaggi\u00f2 in tutta l'Europa continentale e sempre come ospite di ricchi mecenati. A Parigi fu invitato alle Tuileries per richiamare, con una seduta, lo spirito di Napoleone III. Home si esib\u00ec anche per la Regina Sophia di Olanda, che scrisse: \"L'ho visto quattro volte... ho sentito una mano che mi toccava il dito, ho visto un campanello d'oro pesante che si spostava da solo, ho visto il mio fazzoletto muoversi e tornare da me con un nodo... Egli \u00e8 un pallido uomo, giovane, senza sguardo, senza qualcosa di affascinante o di spaventoso. Sono cos\u00ec felice di averlo incontrato...\"\nHome incontr\u00f2 la persona che poi divenne un grande amico nel 1867: il giovane Lord Adare. Adare era affascinato da Home e cominci\u00f2 a documentare tutte le sedute che facevano. L'anno seguente Home fu visto volare fuori dalla finestra del terzo piano di una stanza e rientrare dalla finestra della stanza attigua davanti a tre testimoni (Adare, il capitano Wynne, e Lord Lindsay). Fu il fenomeno pi\u00f9 famoso provocato da Home: la levitazione attraverso la finestra alta 20 metri da terra. Avvenne alla Ashley House, in Victoria Street, a Londra.\nHome, in trance, inizi\u00f2 a passeggiare per la stanza. Entr\u00f2 in una stanza accanto a quella dove si svolgeva la seduta e si ud\u00ec la finestra aprirsi di colpo. Lindsay afferm\u00f2 di aver sentito una voce nell'orecchio che diceva che Home sarebbe passato da una finestra all'altra.\nUn attimo dopo videro Home che volteggiava al di fuori della loro finestra.\nNon c'era nessun cornicione tra le due finestre che erano distanti 3 metri l'una dall'altra, all'altezza di 20 metri dal suolo. Dopo essere rimasto fuori per qualche secondo, con i piedi a 15 centimetri di distanza dal davanzale, Home apr\u00ec la finestra e \"plan\u00f2\" nella stanza con i piedi in avanti. Adare and\u00f2 a chiudere la finestra nell'altra stanza e not\u00f2 che era aperta solo per 30-35 centimetri. A Home fu chiesto come avesse fatto a passare in uno spazio cos\u00ec piccolo e lui glielo fece vedere con una dimostrazione. Adare la descrisse cos\u00ec: \"Alquanto rapidamente, pass\u00f2 attraverso lo spazio aperto prima con la testa, e poi con il corpo, tenuto quasi orizzontale al suolo e apparentemente rigido. Rientr\u00f2 nella stanza facendo passare i piedi per primi; quindi, tornammo tutti nell'altra stanza.\" Quando Home usc\u00ec dalla trance era (citando ancora le parole di Adare) \"molto agitato; ci disse di aver avuto la sensazione di essere scampato ad uno spaventoso pericolo, e che aveva avuto il terribile desiderio di gettarsi dalla finestra.\"\nHome si spos\u00f2 due volte. Nel 1858 spos\u00f2 Alexandria de Kroll, diciassettenne figlia di una nobile famiglia russa. Hanno avuto un figlio, Gregoire, ma Alexandria si ammal\u00f2 di tubercolosi e mor\u00ec nel 1862. Nel mese di ottobre 1871 Home si spos\u00f2, per la seconda e ultima volta, con Julie de Gloumeline, una ricca russa che aveva incontrato a San Pietroburgo. Si convert\u00ec alla Chiesa ortodossa orientale. All'et\u00e0 di 38 anni Home era ancora ammalato di tubercolosi, malattia che lo segu\u00ec per la maggior parte della sua vita, mentre i suoi poteri svanivano. Mor\u00ec il 21 giugno 1886 e fu sepolto nel cimitero di Saint-Germain-en-Laye.\nL'accettazione e la critica.\nSir Arthur Conan Doyle ha affermato che Home era insolito in quanto aveva quattro diversi tipi di medianit\u00e0: \"vocalit\u00e0 diretta\" (la capacit\u00e0 di permettere agli spiriti di essere uditi); \"parlare in \"trance\"\" (l'abilit\u00e0 di permettere agli spiriti di parlare attraverso s\u00e9 stesso); \"chiaroveggenza\" (abilit\u00e0 di vedere cose oltre la vista); e \"\"medium\" fisico\" (muovere oggetti a distanza, la levitazione, ecc, che era il tipo di medianit\u00e0 che non ha avuto eguali).\nHome fu sospettoso di ogni medium che sosteneva di avere poteri di cui egli stesso non fosse in possesso, in particolare la \"materializzazione\" medianica (come Brothers Eddy, che sosteneva di avere la capacit\u00e0 di produrre forme di solido spirito); tali pratiche erano da lui considerate fraudolente. Siccome queste materializzazioni avvenivano nella penombra, Home decise che tutte le sedute medianiche fossero praticate alla luce, senza trucchi e senza inganni. Home, nel suo libro del 1877 \"Lights and Shadows of Spiritualism\", descrisse tutti i trucchi dei falsi medium.\nTra il 1870 e 1873, William Crookes condusse esperimenti per determinare la validit\u00e0 dei fenomeni prodotti da tre medium: Florence Cook, Kate Fox e Home. Nel rapporto finale del 1874 Crookes afferm\u00f2 che tutti e tre i medium hanno prodotto fenomeni paranormali autentici e queste affermazioni vennero sonoramente derise dalla comunit\u00e0 scientifica. Crookes scrive che si mise sopra i piedi di Home, dimostrando che la levitazione non era un trucco. Crookes utilizz\u00f2 gli stessi metodi con Eusapia Palladino, senza per\u00f2 ottenere risultati positivi.\nFrank Podmore e Christopher Milbourne affermano che alcune persone possano essere state ingannate da Home. Alcuni testimoni suggeriscono che Home spesso condusse le sue dimostrazioni in penombra. Ad esempio, vi \u00e8 la relazione di un testimone: \"La stanza era molto buia... Home aveva le mani visibili soltanto come un cumulo debole di luce bianca\". Le condizioni di luce durante le pi\u00f9 famose levitazioni sono controverse, ma alcuni testimoni affermano che avvenivano in un luoghi abbastanza scuri."}
{"id": "2838566", "revid": "33751", "url": "https://it.wikipedia.org/wiki?curid=2838566", "title": "Coppa delle Coppe CONCACAF", "text": "La Coppa delle Coppe CONCACAF (in spagnolo \"Recopa de la CONCACAF\", in inglese \"CONCACAF Cup Winners Cup\") \u00e8 stato un torneo internazionale di calcio per squadre di club della CONCACAF disputatosi tra il 1991 e il 1998.\nAlla manifestazione partecipavano tutti i vincitori delle coppe nazionali delle federazioni della CONCACAF. Non tutti i paesi aderenti alla CONCACAF poterono prendere parte al torneo, in quanto diverse federazioni non organizzavano una coppa nazionale.\nLe ultime tre edizioni della manifestazione non furono concluse e nel 2001 la manifestazione fu sostituita dalla CONCACAF Giants Cup."}
{"id": "2838567", "revid": "767487", "url": "https://it.wikipedia.org/wiki?curid=2838567", "title": "The War Correspondent (film 1913 Vignola)", "text": "The War Correspondent \u00e8 un cortometraggio muto del 1913 diretto da Robert G. Vignola. Prodotto dalla Kalem Company, \u00e8 interpretato da Harry F. Millarde, Marguerite Courtot, Henry Hallam e dallo stesso regista, nel ruolo del rivale.\nIn novembre, nelle sale statunitensi fu distribuito un altro cortometraggio dallo stesso titolo, un \"The War Correspondent\" diretto da Jay Hunt.\nTrama.\nJack Fisher, giovane reporter, viene assunto da un importante quotidiano cittadino. In ufficio, simpatizza che Myrtle, una delle impiegate, provocando la gelosia di Hal Martin. Questi, giornalista di fama e nome di punta del giornale, \u00e8 innamorato della ragazza e briga ai danni di Jack per toglierselo dai piedi. Per screditarlo, sostituisce la copia del testo di un articolo di Jack con uno scritto da lui, rovinandogli il pezzo e facendolo licenziare. Il giovane, qualche tempo dopo, viene a conoscenza di alcune notizie che stanno arrivando da una repubblicana centroamericana e decide di partire per trovarsi sul campo al momento della crisi che sente imminente. Quando scoppia la guerra, il giornale invia Martin. Ma, nel momento cruciale, durante la battaglia che decider\u00e0 le sorti del conflitto, il grande giornalista \u00e8 in una taverna, completamente ubriaco. Jack, che lo trova incosciente, prende le sue credenziali e va al fronte, seguendo il combattimento come corrispondente di guerra. Finita la battaglia, invia subito il pezzo al giornale ma l'ufficio telegrafico dove si trova viene assalito e lui \u00e8 arrestato. In redazione, tutti pensano che l'articolo arrivato sia di Martin e lui, ritornato a casa, non fa niente per smentire la cosa. Intanto, il vero autore dello \"scoop\" sta languendo in carcere. Dopo sei lunghi mesi, Jack riesce a fuggire, trovando rifugio al suo consolato. L\u00ec, mostra le credenziali di Martin in suo possesso: il console si mette in comunicazione con il giornale e la verit\u00e0 salta fuori. Martin \u00e8 costretto a confessare e viene licenziato. Jack, al suo ritorno, ritrova Myrtle che ha sempre avuto fiducia in lui e ottiene il posto ormai vacante di Martin.\nProduzione.\nIl film fu prodotto dalla Kalem Company.\nDistribuzione.\nDistribuito negli Stati Uniti dalla General Film Company, il film - un cortometraggio in una bobina - usc\u00ec nelle sale l'8 marzo 1913."}
{"id": "2838574", "revid": "580", "url": "https://it.wikipedia.org/wiki?curid=2838574", "title": "Iturei", "text": "Gli Iturei furono una popolazione siro-arabica concentrata in particolare in due centri politico-religiosi libanesi di Hammath-Emesa e Calcide-Eliopoli nel Libano, nell'arco temporale che va dal II secolo a.C. al III secolo.\nGli ultimi studi hanno portato a individuare una pi\u00f9 complessa e estesa presenza territoriale e temporale di queste antiche popolazioni, come ad esempio in Galilea, Auranitide e Ammon. Come truppe ausiliarie dell'Impero romano, gli Iturei costituirono, inoltre, un fondamentale veicolo di diffusione delle tradizioni religioso-culturali cananee in Occidente, sino alla salita al soglio imperiale di Marco Giulio Filippo detto \"l'Arabo\" o \"l'Itureo\", negli anni 244-249.\nFonti bibliche.\nSecondo la Bibbia, gli \"Itrei\" o \"Ietrites\" - molto probabilmente eguale a 'Iturei', data la mancanza di vocali nelle scritture in ebraico e aramaico - sono discendenti da Sobal - nipote di Caleb/Haleb principe giudeo-midianita Gli Iturei sono ricordati nella Bibbia molto in anticipo rispetto alla nota citazione del \"Vangelo secondo Luca\", in cui si rammenta all'epoca di Ges\u00f9 il tetrarca itureo Lisania II. Sobal, padre dell'eponimo Ietur/Itri, \u00e8 nome relativo a Sobah - il regno arameo della prima Et\u00e0 del Ferro, che geograficamente corrisponde esattamente al territorio dei futuri regni iturei di Emesa e Heliopolis/Chalcis/Abila. Nella versione biblica greca dei \"Settanta\", nel \"Primo libro delle cronache\" , fra i discendenti di Sobal sono citati gli Ammanith, Umasphae, le citt\u00e0 di Jair (regione di Bashan passata da Manasse ai Giudei di Jair e poi agli Iturei) Aethalim, Miphithim, Hesamathim, Hemasaraim (Emeseni-Iturei di Homs/Emesa?) Sarathaeani, nonch\u00e9 gli Esthaamim.\nIn 1 \"Cronache\" , sono ancora citati gli Iturei insediati nella Traconitide/Basan/Golan al tempo di Geroboamo I (X secolo a.C.):\nAl contrario, secondo un'antica teoria ancora accettata in alcuni ambienti, gli Iturei sono da considerare discendenti di Jether/Jethur, figlio di Ismaele, figlio a sua volta di Abramo e Hagar. Questa teoria \u00e8 rafforzata dall'uso di alcuni autori classici, non tutti, di includere gli Iturei fra le popolazioni arabiche, normalmente ritenute discendenti di Ismaele secondo la tradizione.\nLa deduzione che \"Agarenos\" sia riferito agli Iturei e quindi che questi discendano da Ismaele figlio di Hagar, non \u00e8 tuttavia fondata su alcuna documentazione biblica o extra-biblica. Vero \u00e8 che tra i discendenti dell'egizia Hagar - moglie di Abramo - \u00e8 registrato un Iethur - o simile nome - tuttavia Nodab - presente nel precedente brano assieme agli Agareni e agli Iturei - non \u00e8 sicuramente citato tra i discendenti di Hagar. Peraltro, Iethur o Ietro \u00e8 pure il nome del re-sacerdote di Yahweh suocero di Mos\u00e8, leader della trib\u00f9 dei Keniti, all'interno del pi\u00f9 vasto agglomerato dei Midianiti.\nResta da sottolineare che il primitivo insediamento di Kiriath-Jearim - detto anche Baalah e Kiriath-Baal - riporta alle vicende dell'Arca dell'Alleanza, che sarebbe stata ospitata a Kiriath-Jearim per circa vent'anni prima di essere trasportata a Gerusalemme da re Davide. Secondo la Bibbia, infatti, l'Arca dell'Alleanza e gli arredi sacri del Tempio sarebbero stati costruiti da Bezaleel, cugino di Sobal. Questi dati, uniti alla sovranit\u00e0 degli Iturei su Baalah, potrebbero indicare che questo ceppo kenita-giudeo sia da identificare con la famiglia dei Sommi Sacerdoti dell'Arca dell'Alleanza. Infatti, tutti i tetrarchi e re iturei, nella monetazione conosciuta, associarono sempre al titolo di sovrano quello di Sommo Sacerdote.\nI Bene Iambri e la Bibbia 'Vetus Latina'.\nNelle antiche versioni bibliche, collettivamente definite 'Vetus Latina', precedenti al IV secolo, e alla traduzione latina di san Girolamo, incontriamo la narrazione relativa al clan 'giudeo' dei 'Figli di Iambri', Zambri nella versione greca. Si tratta probabilmente degli antenati aramaici degli arabici Banu Iambri/Giamblico, la dinastia regia degli Iturei. Achar, dei Banu Iambri, \u00e8 condannato a morte da Giosu\u00e8/Ges\u00f9, leader degli Israeliti alla conquista della Terra Promessa (ca. XIV secolo a.C.). Achar fu condannato, insieme ai suoi discendenti, che saranno allontanati dall'alleanza giudea, poich\u00e9 si impadron\u00ec del tesoro e delle insegne reali rinvenute a Gerico, consistenti in argenti, ori e in un lungo manto porporino.\nFonti arabo-persiane.\nI Keniti guidati da Yithro/Yethur, suocero di Mos\u00e9, sono a volte considerati, nell'Antico Testamento, come appartenenti alle popolazioni pur definite degli Amaleciti/Amalek/Amaleq. Ad esempio, nell'episodio dell'attacco di re Saul contro gli Amaleciti, che il re beniaminita di Israele non estese anche alla trib\u00f9 kenita:\nIn base a tale tradizione, alcuni autori musulmani considerarono i discendenti di Yithro \"\u02bfarab al-\u02bfAriba\", cio\u00e8 una popolazione pre-arabica, discendente da Lot e, secondo lo storico Ibn Khaldun, nipote ex-fratre di Abramo. Ovvero, i Yethriti non discenderebbero da Ismaele, patriarca delle popolazioni arabiche propriamente dette, n\u00e9 da Keturah, altra moglie di Abramo, distinta da Hagar, madre di Madan e Midian. Secondo alcuni autori, anche gli Amaleciti non sono discendenti da Amalek, nipote di Esa\u00f9, ma costituirono anch'essi gli \"\u02bfarab al-\u02bfAriba\" (\u02bfAd, Thamud, Tasm, Jadis, Umaym, Jurhum e Amaliq). Ovvero la \"prima delle Nazioni\", come ricordato anche in \"Numeri\" 24. 20.\nPer lo storico Ibn Kathir, inoltre, la genealogia di Yethur/Yathrib - fondatore di Yathrib/Medina - sarebbe: Nuh/No\u00e8-Sam/Sem-Iram/Aram-Lawudh/Lot-Amlaq-Aws/Huz-Mahlayil-Ubaid-Yathrib.\nSecondo gli storici del XII secolo Ali Ibn al-Athir, \"al-K\u0101mil f\u012b al-ta\u02ber\u012bkh\" e, del XIV secolo, Ibn Khald\u016bn,\" Muqaddima\", gli Amaleciti sarebbero i Cananeo-Amorriti della tradizione mesopotamica e biblica. In particolare Amaliq in arabo significa 'Giganti', ossia quelle popolazioni viventi in Libano, Bashan, Golan e Ammon da cui vedremo discendere i Cananei, sia secondo la Bibbia, sia secondo la mitologia propriamente amorrito-cananea o autori fenici come Sanchuniaton. Sulla medesima tradizione dei Giganti, che troviamo attestata pur nella mitologia iturea, si veda anche il \"Commento\" al \"Corano\" di Ibn \u02bfAbb\u0101s.\nI sovrani arabi di Palmira/Tadmor, Siria e Mesopotamia.\nUna pi\u00f9 stringente tradizione del rapporto Amaliq-Iturei, secondo il punto di vista delle culture arabo-persiane, \u00e8 inoltre attestata nella letteratura persiana del IX secolo, dove l'imperatrice Zenobia da Palmira - discendente dal 'Gran Re' itureo Sohaemus - \u00e8 considerata appartenente alla trib\u00f9 degli Amili el-Amaliq.\nSecondo la tradizione arabica relativa al santuario della Mecca, il popolo di re Sumayda fu scacciato dal santuario per opera della trib\u00f9 cugina dei Jurhum, al tempo di Ismaele, che aveva sposato una principessa dei Jurhum. 'Amr ben Tarib/Antioco da Palmira \u00e8 definito da al-Tabari un discendente del mitico Sumayda, come nipote di:\"\"ben Hassan ben Hudayna ben al-Sumayda ben Hubar al-Amlaqi, chiamato anche al-Amliqi\"'.\nNel XIII secolo lo storico arabo Yaqut sosteneva la fondazione di Tadmor/Palmira a opera della figlia di Hassan ben Hudayna ben Sumayda ben Mazid ben Amaliq ben Lawd ben Sam ben Noah.\nGhassanidi e Muwahhid\u016bn discendenti dei Keniti e di Ietro.\nSecondo il midrash \"Sefer ha-yashar\", un'opera apocrifa citata nella Bibbia, in \"Giosue\" 10. 13 e 2 \"Samuele\" 1. 10, Zobah/Sobah non discese da Abramo, bens\u00ec fu suo zio, figlio del nonno Terah. Da Sobah nacquero Aram, Achlis e Merik, che fondarono il regno di Aram-Sobah, il nome della regione libanese tra Emesa e l'Antilibano. Mechalia figlia di Aram spos\u00f2 Beniamino figlio di Giacobbe, dando vita alla trib\u00f9 khanea dei Bene-Yamina/Beniaminiti..\nProbabilmente a queste fonti si ispirarono gli storici musulmani, poich\u00e9 notiamo che Baydawi afferma che Ithro/Iethur \u2013 suocero di Mos\u00e9 \u2013 fu figlio di Mikail ben Yashjar ben Midian e, nel \"Tafsir-i-Raufi\", che lo stesso sceicco kenita discese da Lot/Lawd. Shuayb/Iethur assunse nel \"Corano\", \"Sura\" 11. 86; 29. 36, una funzione da protagonista, come profeta di Allah, fra i remoti precursori di Maometto. Nell'Alto Medioevo i cristiano-arabi Ghassanidi, come i Drusi/Muwahhid\u016bn/Monoteisti, dal Basso Medioevo a oggi, si considerarono e si considerano discendenti dei Keniti e di Ietro.\nInfine, nel Targum, i Keniti sono pur definiti Salmaiti, forse in riferimento, come osserveremo, alla trib\u00f9 amorrita dei Khaneo-Simaliti e a 1 \"Cronache\" 2. 55 dove sono ricordati come Simeatiti.\nFonti extra-bibliche.\nIl regno aramaico di Ghetur - nell'XI secolo a.C. - cade sotto il controllo degli aramei di Sobah e Damasco, poi, con la conquista degli Assiri, sembrano sopravvivere soltanto dei principati soggetti a 'sceicchi' proto-arabici. Nel VI secolo a.C. si ha notizia del regno arabico di Hazur/Hazar/Hazor nel nord Hawran (\"Ezechiele\" 47. 16; \"Geremia\" 49. 28) che ricorda il nome safaitico degli Iturei, yzr, o il biblico Iturea.\nIl regno aramaico di Ghetur, l'Auranitide e l'antico regno di Ammon.\nL'Auranitide corrisponde in larga parte agli antichi regni di Gheshur (Ghetur in Aramaico - Jetur/Yetur in Safaitico) a nord e degli Ammoniti a sud, risalenti all'XI secolo a.C. Ghetur nel IX secolo a.C. fu incorporato nel grande regno aramaico di Sobah.\nIn 1 \"Cronache\" 2: 23 \u2013 \"Giosu\u00e9\" 13: 12-13 si menziona l'insediamento degli Aramei nella futura Auranitide e nel Golan:\nNel cuore del regno di Ghetur si pone oggi la regione di Iturea/Djedour - e il villaggio di Thereya -. Cosa che fa ritenere a molti studiosi che questa provincia fu effettivamente il primitivo nucleo del regno itureo. Ghetur pare sotto la sovranit\u00e0 della Casa di Maakah/Beth-Maakah al tempo di re Davide nel X secolo a.C., che sposa la figlia di Thalmai re di Ghetur, a sua volta discendente da re Amihud. Gi\u00e0 all'epoca Ghetur sembra in parte identificarsi con la Terra di Tob. Infatti, il re Maakah di Tob e Ghetur si allea con gli Ammoniti per muovere guerra a re Davide. Peraltro i Maakahiti sono citati in diversi passi biblici, forse come discendenti del kenita-midianita Kaleb e della concubina Maakah.\nRecenti scavi archeologici hanno identificato la capitale del regno di Ghetur con la citt\u00e0 ellenistica di Bethsaida a nord-est del Mar di Galilea. Le evidenze archeologiche dimostrano che la capitale Ghetur/Tzur fu una potente e ricca citt\u00e0, di dimensioni maggiori di Gerusalemme, abitata da una popolazione mista aramaico-hurrita, fondata intorno al 1000 a.C.\nTuttavia gi\u00e0 nel XIV secolo a.C. nelle lettere di Amarna \u00e8 citata una confederazione di citt\u00e0 gheturite.\nNel I secolo d.C. il geografo Tolomeo rammenta gli stessi Iturei/Batanei - cos\u00ec identificati da Plinio il Vecchio, Naturalis historia 5. 19. 81 - ancor insediati nell'Auranitide/Hawran e Batanea/Bashan:\nFra l'883 e l'858 a.C. il re assiro Ashurnazirpal cita fra le sue conquiste le regioni di Yaraki (Yerka/Acri?) e Yahturi (Iturea?), nei pressi dei fiumi Oronte e Litani. La testimonianza \u00e8 contenuta nella stele degli \"Annali\" di Ashurnazirpal, situata sul Nahr el-Kelb \u2013 nella montagna libanese di \"Ba'li ra\u02besi\" -. Nel testo si indica il cammino in mezzo alle montagne di Yaraki e Yahturi. Nell\"'Iscrizione del Toro\" del re assiro Shalmasser III, il monte Yaraki \u00e8 posto presso l'Anti-Libano e il Regno di Hamath. Da tale indicazione si pu\u00f2 dedurre che Yahturi sia una delle montagne del Libano.\nItur re-divinit\u00e0 dei Khanei e l\"'Ipotesi Kenita\".\nSecondo diversi assiriologi, Itur-Mer/Ilwr-Mer fu la principale divinit\u00e0 dei Khanei-Simaliti, una popolazione amorrita, che domina il medio Eufrate e l'Antilibano dalle citt\u00e0 di Mari, Khana e Nazala, quest'ultima 35\u00a0km a nord di Damasco, nella prima met\u00e0 del II mill. a. C. Lo Schmidt, e alcuni altri studiosi, sostengono che Itur sia la divinizzazione di un sovrano di Mari d'epoca accadica, ovvero vissuto prima dell'arrivo dei nomadi/beduini Khanei, nel XXIV secolo a.C. (probabilmente Kharrum-Itur 2373-64 a.C.).\nLa notazione \u00e8 interessante per il nostro argomento, poich\u00e9 in fonti extra-bibliche, prima dell'epoca ellenistica, non esiste alcun riferimento ai Keniti o Midianiti, come tali denominati. I Keniti - in Ebraico \"Qeiyniy\" - potrebbero identificarsi con i pre-arabi Khanei che dominano l'intera Transeufratica, sino al Libano a ovest, a sud sino a Meluhha/Amalek nel nord Arabia. Infatti, i Khanei-Simaliti al loro interno annoverano la sotto-trib\u00f9 degli Amorim - inclusa nella trib\u00f9/gayum degli Ashur/Atur -. Ossia una suddivisione tribale omonima degli Amiri/Iambri, che vedremo all'origine della dinastia regnante sugli Iturei propriamente detti. Una conferma deriverebbe dall'accertata identificazione della divinit\u00e0 Itur con lo stesso Baalshamin - oltre che con il sovrano divinizzato - adorato in epoca ellenistitica dagli Iturei.\nIn epoca assira, inoltre, il regno di Hamat \u00e8 occupato temporaneamente dal khaneo/beduino Zakir/Zakkur, che fonda il tempio di Iturmer/Ilwmer nella piazzaforte di Hazrak/Hatarikka, presso la futura citt\u00e0 iturea di Emesa. Alcuni passi biblici, di straordinario interesse storico-religioso, definiscono in effetti i Keniti-Rechabiti - custodi 'fondamentalisti' della purezza religiosa yahwista - \"figli di Hamat\" e ancora nel II secolo a.C. li pongono come residenti non in Gerusalemme ma nella capitale iturea di Chalcis nel Libano.\nUna parte fondamentale nella costituzione della trib\u00f9 israelita di Giuda fu recitata dai Keniti-Midianiti. Sino al IV secolo d.C. gli Israeliti considerarono l'attuale Jebel al-Lawz \u2013 nella terra arabica di Madyan/Midian \u2013 il sacro monte Sinai della Bibbia, dove furono consegnate a Mos\u00e9 le \"Tavole della Legge\". E dove la religione di Yahweh fu trasmessa dal re-sacerdote Ietro/Ietur agli Ebrei. Quivi, nella fascia costiera orientale del Mar Rosso, i Midianiti/Madyaniti furono insediati \u2013 secondo gli archeologi \u2013 sin dal Tardo Bronzo.\nNel I secolo d.C. Philo da Byblos, \"Mos\u00e9\" 1. 47 \u2013 seguendo la tradizione biblica dei \"Settanta\" del III secolo a.C. - pone il Sinai-Horeb nei pressi della citt\u00e0 di Midian/Madyan, in Arabia, a est del golfo di Aqaba, e non nella cosiddetta penisola del Sinai. Philo, in \"Mos\u00e9\" 2. 70, identifica il Monte Sinai con il Jabal al-Lawz, la montagna \u201c\"pi\u00f9 elevata e sacra della regione\"\u201d. Analoghe e circostanziate testimonianze, sulla localizzazione a est del Mar Rosso della Montagna di Dio/Sinai, provengono nel II secolo d.C. da Claudio Tolomeo, \"Geografia\" 6. 7, 27; e nel III secolo d.C. da Origene. Nel IV secolo si aggiunge l'ulteriore autorevolissima testimonianza di Eusebio da Cesarea.\nLa localizzazione della vicenda mosaica in terra arabica, tuttavia, \u00e8 solo uno degli elementi che costituiscono la cosiddetta \u201c\"Mydianites-Kenites Hypothesis\"\u201d, che considera la religione di Yahweh originata fra i Keniti e non fra gli israeliti. Aderiscono a questa dottrina \u2013 gi\u00e0 consolidata fra '800 e '900 - molti fra i maggiori studiosi biblici, come, ad esempio: G. von Rad, M. Noth, H. Rowley, A.H.G. Gunneweg, M. Weippert, M. Weifeld.\nSkenites e Khanei.\nI Khanei, nell'antico Accadico, furono pur definiti \"asibut kus/ltari\" ossia \"Viventi nelle tende\". Cos\u00ec, ad esempio, i primi diciassette sovrani della \"Lista reale assira\" sono detti \"sarrani asibutu kul-tari\". In epoca neo-babilonese il deserto siriano \u00e8 definito \"mat-kus-tari\". Gli autori romani, ispirandosi ai greci tradussero il nome dei nomadi arabici in \"Skenites\", dal greco sken\u00e9/tenda.\nGli Iturei nell'Impero assiro.\nNegli ultimi decenni dell'VIII secolo a.C.,in una missiva, si informa che gli Assiri, allo scopo di sottomettere i potenti stati fenici di Tiro e Sidone, inviarano in Libano un contingente d'assalto - costituito da arcieri a cavallo - denominato in numerose fonti Itu'aya/Ituei \u2013 nome derivato da Ituwa/Atuwa -. Ovvero delle truppe appartenenti a una casta guerriera assira, originata da una trib\u00f9 aramaica, guidata da un rab ali, ossia un governatore di rango reale, detto anche nasiku/principe-sceicco. Gli Ituei sono presenti con compagnie di 50 cavalieri presso tutti i governatorati provinciali dell'Impero assiro, nonch\u00e9 presso il Palazzo, nella \"Coorte del Re\". Non \u00e8 possibile stabilire una relazione diacronica certa degli Ituei con gli Iturei, tuttavia alcuni elementi accomunano i due popoli a distanza di secoli; come ad esempio il culto di una trinitaria divinit\u00e0 solare, la leadership fra le trib\u00f9 aramaiche e arabiche, la speciale abilit\u00e0 nell'uso dell'arco a cavallo \u2013 che gli Ituei introducono per primi nell'Antichit\u00e0 - nonch\u00e9 l'insediamento nell'Antilibano.Intorno all'anno 722-723 a.C. Ashur/Atur Ishmeani, \u201cl'Uomo di Itu\u201d, governatore della citt\u00e0 di Kakzi, compie spedizioni punitive contro le regioni ribelli di Kue/Cilicia e Samaria. Ancora nel 693 a.C. \u201cl'Uomo di Itu\u201d ossia il nasiku itueo Atur/Ashur Taklak sottomette la citt\u00e0 fenicia di Arvad. Fatti che inducono a ritenere che la colonia ituea si fosse stabilizzata o riposizionata nell'Antilibano.\nItu/Yth/Il Salvatore \u00e8 un attributo proprio a una divinit\u00e0 aramaico-arabica, probabilmente derivata da Itu, una forma trinitaria della divinit\u00e0 solare Surya, presente in Babilonia sin dall'epoca degli indo-iranici Kassiti, nel XVI secolo a.C. Infatti, gli Ituei sembrano stanziati, dall'inizio del IX secolo a.C., nella regione a nord di Babilonia, a Tikryt sul Tigri, e nel medio Eufrate a Bab-bitqi/Hit. Nella seconda met\u00e0 dell'VIII secolo a.C. gli Ituei controllano l'Antilibano, che \u00e8 sottratto - anche formalmente - da parte del sovrano assiro Esharaddon - dall'anno 671 a.C. - alla citt\u00e0 fenicia di Tyros.\nIl nasiku Ammili-ti, i Bene Amili/Amiri e il Regno di Jabal Amili.\nBel-liqbi, il governatore assiro di Supat/Sobah \u2013 negli ultimi due decenni dell'VIII secolo a.C. - redige alcune lettere che ci forniscono informazioni sullo sceicco/nasiku Ammili-ti, della trib\u00f9 dei Bene Amili/Amiri/Iambri \u2013 Imliq \u00e8 il singolare di Amliq -. Ossia il capo della medesima trib\u00f9 dell'itureo Antioco da Palmira \u2013 sopra citato -. Ancor oggi la regione compresa tra la Galilea del nord e la valle di Beqaa \u00e8 denominata, dalle popolazioni arabiche, Jabal Amili, la sede ab antiquo della trib\u00f9 Amili al-Amaliq. Queste lande, successivamente in epoca islamica, furono il centro culturale d'irradiazione dei musulmani sciiti.\nProprio nella medesima valle \u2013 presso Riblah e oltre il fiume Hadina \u2013 operava Ammili-ti, che risulta insediato nella Beqaa come coltivatore di giardini e costruttore di stalle per l'allevamento di mandrie ovine, transumanti nel Damasceno. In una missiva il governatore assiro accusa gli uomini di Ammili-ti di disturbare i suoi uomini e ordina allo sceicco di spostare il suo popolo a nord, a Yasbuq, ricevendo campi e giardini in risarcimento di quelli occupati.\nAmmili-ti minaccia di scrivere al re Sargon per protesta, poi passa all'azione attaccando un convoglio assiro che da Damasco trasportava i donativi delle province alla capitale assira. Il contrattacco di Adda-hati, governatore di Hamat, fa rifugiare i Bene Amili nell'inaccessibile Jebel Kalamun, a nord di Damasco\nSumu'ilu/Simal: gli Arabi di Midian, Palmira e Damasco nel VII secolo a.C..\nNei primi due decenni del VII secolo a.C., le fonti assire riportano le vicende degli arabi Sumu'ilu, alleati o confederati con il potente regno arabico di Qedar/Khedar. Il principale centro urbano in cui operano i re dei Simaliti \u00e8 la citt\u00e0 di Tayma nel nord-est dell'Arabia, un tempo territorio di Midian e dei Keniti. Peraltro i Sumu'ilu/Simaliti ricordano nella denominazione, molto d'appresso, i Simaliti appartenenti alle trib\u00f9 khanee del II mill. a. C., nonch\u00e9 il nome del re amorreo di Ur e Larsa, Sumu'ilu (della fine del sec. XIX a.C.), forse lo stesso mitico re Sumayda, antenato degli Iturei di Palmira, nella leggenda arabica.\nSumu'ilu, peraltro, \u00e8 scritto \"sm'l\", esattamente come la trib\u00f9 khanea.\nUaita' ben Birdada, re dei Sumu'ilu, opera - a met\u00e0 del VII secolo a.C. - a fianco dell'esercito di Shamash-shum-ukin re assiro di Babilonia, ribelle contro il fratello Ashurbanipal. I Sumu'ilu sono sconfitti in Babilonia e nei pressi di Palmira/Tadmor, nonch\u00e9 confinati da Ashurbanipal nella regione di Damasco, dove nel secolo seguente sorger\u00e0 il regno arabico di Hazur, nella nord Traconitide. Alcuni biblisti sono convinti dell'identificazione Hazur/Hazor con Ietur/Iturea, trattandosi di una variante di lettura\nI Tobiadi signori della Terra di Tob.\nNella seconda met\u00e0 dell'VIII secolo a.C. il Libano e Ammon-Moab sono sotto il governatore assiro Qurdi-Assur-lamur. Lo stesso alto ufficiale che introduce nell'Antilibano gli Ituei. Il governatore in una lettera annuncia l'arrivo di un messaggero del principe Ilaya-nur di Tabil. Tabil \u00e8 una regione tra l'Auranitide e Ammon da molti specialisti posta in relazione con la biblica Terra di Tob e la dinastia dei Tobiadi che dominer\u00e0 la regione sino all'Et\u00e0 Ellenistica. Nondimeno, i principi di Tabil, pochi anni appresso, nel 734-733 a.C. appaiono ribelli all'Impero assiro. Infatti la coalizione anti-assira, guidata da Rasyan di Damasco, Peqah di Israele e Hiram II di Tyros si propone - senza riuscirvi - di rovesciare il governo filo-assiro di Ahaz di Giuda e di sostituire il sovrano davidico di Gerusalemme con il principe di Tabil/Tob (\"Isaia\" 7. 6). Questi avvenimenti hanno fatto inferire a alcuni storici che anche i Tobiadi appartenessero al ceppo giudeo-midianita della stirpe di Davide.\nNel VII secolo a.C., la regione di Ammon e l'Hawran a su-est di Damasco furono occupati dai Qedariti, un potente regno arabico che aveva capitale a Adummatu-Dumah nel nord dell'Arabia. Le incisioni rupestri safaitiche di queste regioni - di cui parleremo pi\u00f9 avanti - risalenti al III secolo a.C.-V secolo d.C., denotano che queste popolazioni dell'Auranitide professano diffusamente il culto della divinit\u00e0 Ruda/Reshep, caratteristica del pantheon qedarita. L'osservazione pu\u00f2 far inferire che un forte substrato etnico qedarita si sia mantenuto nell'Auranitide anche successivamente al collasso del loro regno.\nIntorno alla met\u00e0 del VI a.C. le vetuste epigrafi rinvenute nel sud dell'Auranitide testimoniano il passaggio dalla corsiva ammonita a una nuova forma scrittoria \u2013 e lingua - di tipo aramaico imperiale. Da queste nuove evidenze culturali si pu\u00f2 desumere l'occupazione di Ammon/Sud-Auranitide da parte di una popolazione aramaica, probabilmente, come osserveremo, gli stessi Iturei.\nSul piano politico, la nuova popolazione di lingua aramaica si insedia o reinsedia in Ammon alla fine della cattivit\u00e0 babilonese, quando i Persiani permettono il ritorno dei Giudei in Gerusalemme. L'avvenimento corrisponde all'incardinarsi in Ammon di uno stato semi-indipendente - o meglio di una prefettura dipendente dalla satrapia persiana di Damasco -. La politica persiana \u00e8 rivolta a rispettare i poteri locali, inserendoli nel sistema imperiale, come nel caso della potente dinastia giudeo-ammonita dei cosiddetti Tobiadi signori di Ammon, rientrati anch'essi \u2013 in Transgiordania - dall'esilio babilonese. Tobia, secondo la Bibbia, fu escluso dal potere in Gerusalemme, poich\u00e9 \u2013 narra il profeta Ezra \u2013 non riusc\u00ec a documentare la sua appartenenza alla trib\u00f9 giudaica.\nA distanza di secoli, i discendenti dei Tobiadi continuano a egemonizzare Ammon e nell'impero ellenistico dei Tolomei \u2013 e poi dei Seleucidi - ottengono importanti uffici, come quello di stratego \u2013 comandante militare \u2013 dell'Auranitide/Ammon e quello di collettori delle tasse dell'intera provincia siro-palestinese di Celesiria, con capitale a Damasco. L'ultimo tobiade conosciuto, il noto Ircano che amplia l'imponente castello-palazzo di Tyros \u2013 nell'Auranitide meridionale \u2013 si spegne intorno al 169 a.C.\nZabdibelo e la formazione dello stato itureo.\nDopo la morte di Ircano e la crisi del potere dei Tobiadi, gli Iturei rafforzano le loro strutture di potere. In Auranitide la leadership \u00e8 assunta dal nuovo stratego seleucide Timoteo, del quale tuttavia non possiamo inferire se appartenne alla medesima dinastia tobiade, che govern\u00f2 questa regione per almeno quattro secoli. Certamente gli studiosi \u2013 in base alla geografia delle piazzeforti coinvolte nella guerra - ritengono che al comando di Timoteo si radunano truppe dalla Fenicia e dalle citt\u00e0 ituree di Gaulanitide e Auranitide (Bostra, Bosor, Alena, Edrei/Itur, Caspein, Maker, Carnaim, Yaizar e Raphon). Questi dati sono confermati anche dallo storico coevo Eupolemo, che fissa la presenza degli Iturei in Auranitide intorno alla met\u00e0 del II secolo a.C.\nElementi, tali, da far ritenere il principato itureo \u2013 oggi spesso identificato con il solo Libano \u2013 unito con Hawran e Bashan, costituendo un'unica fascia continua, agitata e indipendente, che separ\u00f2 la Palestina e la Transgiordania dalla Siria, nel periodo intercorso tra Alessandro Magno e Erode il Grande. Una separazione politica che tuttavia corrispose al proficuo controllo strategico di fondamentali vie di comunicazione commerciali e socio-culturali da parte dei Tobiadi prima e dei filarchi iturei successivamente.\nTimoteo \u00e8 sconfitto ripetutamente dai sovrani asmonei di Gerusalemme fra il 164-162 a.C., in particolare nella provincia di Yazeyr, a circa 15\u00a0km da Philadelphia/Amman.\nTuttavia, Timoteo, secondo i libri dei \"Maccabei\" fu affiancato da un filarca, probabilmente in rappresentanza delle popolazioni ituree del territorio. Nondimeno, l'organizzazione dell'ethnos itureo deve risalire almeno al secolo precedente. Sin dal 217 a.C. alla battaglia di Rafah, presso Gaza, l'esercito seleucide di Antioco III \u2013 contrapposto all'egiziano Tolomeo IV \u2013 annovera ben diecimila fanti e cavalieri \u201carabi\u201d al comando del filarca Zabdibelo/Zabdiel. La battaglia fu favorevole ai Tolemaidi e soltanto nel 198 a.C. la Celesiria e il Libano poterono passare nelle mani dei Seleucidi, a cui gli Iturei sembrano alleati (Polibio, Le Storie, 5. 79. 8).\nMenahem/Monikos.\nSecondo lo storico Stefano di Bisanzio, la fondazione della citt\u00e0 iturea di Chalcis nel Libano, avvenne a opera dell'eparca arabo Monikos in onore della sposa \u2013 di origine calcidica \u2013 dell'imperatore Antioco III il Grande. Questi si spos\u00f2 nel 192 e mor\u00ec nel 187-186 a.C., dunque la fondazione della futura capitale del regno itureo dovrebbe risalire a quegli anni. La testimonianza dello storico bizantino sembra confermata dal famoso filosofo Giamblico \u2013 discendente dai re e gran sacerdoti iturei \u2013 che nel IV secolo d.C. rammenta, tra i suoi avi, Monimos, corrispondente al semitico Menahem/Mon'im (\"Ezra\" 2. 60).\nNella \"Tosefta\" 4. 28 \u2013 legge orale ebraica del II secolo d.C. - si racconta che una delle 24 famiglie sacerdotali del Tempio gerosolimitano fu esclusa da alcune funzioni per l'apostasia di una sua rappresentante, certa Miriam, che spos\u00f2 uno stratego della corte dell'imperatore Antioco \u2013 probabilmente il III - padre del profanatore del Tempio, Antioco IV. Questi \u00e8 lo stesso sovrano che impone Menahem/Menelao - \u201cnon sacerdote\u201d - come sommo sacerdote di Gerusalemme. Il Tempio salomonico \u00e8 cos\u00ec adibito al culto itureo-fenicio di Baalshemin. Si tratta dello stesso Menahem che risulta sacerdote del Tempio gerosolimitano solo per parte materna, come nella tradizione della \"Tosefta\".\nI Bene-Iambri/Figli di Giamblico.\nGiamblico I \u2013 conosciuto come Diocles Zabdiel in Diodoro Siculo, \"Fragmenta\" 32. 10 \u2013 regna a nord nella citt\u00e0 di Abae/Motho, secondo molti autori nei pressi di Apamea, ma anche a Chalcis del Libano e, sembrerebbe, nel sud di Ammon nella citt\u00e0 di Madaba \u2013 sull'altopiano chiamato Mishor -. La presenza in Ammon farebbe anticipare al 160 a.C. le notizie su Giamblico I. Infatti, in quell'anno e in 1 \"Maccabei\" 9. 35-40, \u00e8 descritta l'uccisione di Iochanan/Giovanni Asmoneo da parte dei Bene-Iambri/Figli di Giamblico, nonch\u00e9 la ritorsione dei Maccabei-Asmonei, che massacrano il corteo nuziale di un figlio del filarca itureo:\nN\u00e0dabat \u2013 la citt\u00e0 del ricco cananeo - per Giuseppe Flavio \u00e8 Gabatha, probabilmente la Gabatha/Aij-Nadin di Iturea e Decapolis, dove si svolse una grande battaglia tra Bizantini e Arabi nell'anno 634. Infatti, Giuseppe Flavio afferma che la sposa proveniva da un'importante famiglia \u201caraba\u201d; e spesso gli Iturei furono identificati con gli Arabi.\nTuttavia, alcuni storici hanno identificato la famiglia della sposa con la potente dinastia cananeo-fenicia degli strateghi e sommi sacerdoti discendenti da Tolomeo di Thraseas, con autorit\u00e0 sul Tempio di Gerusalemme, la Fenicia e la Celesiria. I quali effettivamente sembrano imparentati nel 64 a.C. con il tetrarca itureo Tolomeo Menneo, pronipote di Giamblico I, parente \"per matrimonio\" con alcuni regoli fenici, e erede del nome e dell'autorit\u00e0 di Sommo Sacerdote in Celesiria. La Celesiria/Coelesyria e Fenicia \u2013 nell'accezione amministrativa del II secolo a.C. - \u00e8 la regione libanese a sud del fiume Eleutheros.\nLe grandi propriet\u00e0, i villaggi e le fortezze di Tolomeo di Thraseas sono descritte in una stele - risalente agli anni 198-195 a.C. - scoperta a Hefzibah, presso la citt\u00e0 palestinese di Beth-Shean e a sud del Mar di Galilea. Tolomeo eredita dal padre, o ottiene da Antioco III, numerosi villaggi nella provincia di Beth-Shean/Schytopolis. La medesima Beth-Shean o Beisan \u00e8 il luogo nei pressi della battaglia dell'anno 634 tra i Bizantini e gli arabi del califfo Omar Ibn al-Kathab: dunque la Gabatha/N\u00e0dabat da cui proveniva la sposa del figlio di Giamblico \u00e8 una delle fortezze appartenenti allo stratego e sommo sacerdote Tolomeo di Thraseas. La famiglia di Tolomeo di Thraseas fu originaria della colonia dorica di Aspendos in Pamfilia, e alla met\u00e0 del III secolo a.C. i suoi avi ricoprirono la carica di sacerdoti dei \"Theoi Adelphoi\" - culto dinastico dei faraoni Tolemaidi - e del culto eponimo di Alessandro Magno in Egitto. Anche per il Settipani la discendenza - per via femminile - dei tetrarchi iturei da Tolomeo di Thraseas risulta probabile.\nGiamblico-Zabdiel.\nNel 151 a.C. vi \u00e8 notizia relativa alla dinastia dei cosiddetti Sampsiceramidi, sovrani di Emesa e Iturea. In quest'anno si rammenta il re Yamlikel/Giamblico, insediato con il suo seguito nel territorio di Apamea - ma secondo altri studiosi in Auranitide - nella media valle del fiume Oronte, al quale il seleucide Alessandro Balas affida le cure del figlio.\nNel 146 a.C., Giamblico I \u2013 che Giuseppe Flavio chiama Malchus (\"Antichit\u00e0\" 13. 5. 1) \u2013 consegna, dopo lunga resistenza, il piccolo futuro Antioco VI al generale Diodoto Trifone d'Apamea, a patto che l'erede succeda sul trono del padre Alessandro Balas (1 \"Maccabei\" 11. 39). L'anno dopo, nel 145 a.C., le fonti menzionano ancora il re Giamblico I come alleato di Diodoto Trifone nella conquista della citt\u00e0 siriana di Chalcis nel Libano, che diverr\u00e0 la piazzaforte per le operazioni militari contro Demetrio II. Lo storico Diodoro Siculo (33, 4a) specifica che Giamblico I \u2013 proveniente dalle regioni arabiche - fu largo di aiuti e supporto all'esercito di Diodoto. Giuseppe Flavio ricorda pure che Diodoto, dopo aver ottenuto la custodia di Antioco VI, \u201critorn\u00f2 dall'Arabia in Siria\u201d, dunque la sede principale di Giamblico I, all'epoca, sembrerebbe situata nella futura provincia romana di Arabia, con capitale Bostra. Questa corrisponde all'Auranitide, un altopiano vulcanico dominato da alcuni centri urbani, una regione che nella documentazione successiva, negli ultimi decenni del I secolo a.C., rientra ancora \u2013 almeno per la parte nord - nel territorio controllato dal tetrarca itureo Zenodoro, figlio di Lysania I. L'Auranitide meridionale, infatti, risulta annessa al regno dei Nabatei soltanto intorno all'anno 84 a.C..\nL'identificazione di Abae/Abas/Motho - citata da Stefano di Bisanzio e sede di Giamblico I - con una localit\u00e0 nei pressi di Apamea, non meglio precisata, resta tuttavia molto incerta. In realt\u00e0 esiste in Arabia una ben precisa localizzazione di Motha. Abae/Abas o Motha/Mothana \u00e8 Imtan in Hawran, una piccola citt\u00e0 sede di guarnigione militare nel periodo romano, non lontano da Bostra. Quivi Giamblico I fu protagonista del tradimento nei confronti del suo alleato Alessandro Balas, sovrano seleucide che gli aveva affidato il figlio in tenera et\u00e0. Dopo la battaglia di Oinoparas del 145 a.C. - combattuta contro Demetrio II di Siria alleato con Tolomeo VI - Alessandro si rifugia in Arabia, presso il palazzo di Giamblico a Motha. Con lui sono cinquecento cavalieri e due suoi generali, questi ultimi su ispirazione di Demetrio II lo uccidono. Giamblico invia la testa dell'usurpatore Balas a re Tolomeo, che per\u00f2 muore dopo pochi giorni a seguito delle ferite riportate nella battaglia.\nSecondo 1 \"Maccabei\" 15. 40 l'alleanza tra il generale Trifone e Giamblico, contro Demetrio II, dur\u00f2 a lungo allo scopo di conquistare Antiochia. Giamblico stanzi\u00f2 il quartier generale a Chalcis del Libano - la futura capitale del regno - (Diodoro Siculo 33. 4). Tuttavia sembra che nel 143 a.C. vi fu una battaglia tra Gionata Maccabeo - alleato di Trifone in quel momento - e gli arabi Zabadeni presso Lebo-Hammat nel Libano. Questo avvenimento sembra indicare l'instabilit\u00e0 delle coalizioni o l'esistenza di un indipendente polo politico rappresentato dagli Iturei. Molti autori infatti ritengono vi sia un rapporto tra Zabadeni e Bene-Iambri o Iturei guidati da Giamblico-Zabdiel. Il villaggio di Zebed e l'altopiano di Zebdani, che richiama il nome dei primi re iturei, \u00e8 posto oggi tra Damasco e la regione di Abila, altra capitale di una tetrarchia iturea.\nIl nome Zabdiel/Zabdilah rimase per secoli caratteristico dei sovrani iturei. Ad esempio, Bat-Zabbai/Zabdilah \u00e8 il patronimico arabo di Aurelia Zenobia, imperatrice di Palmira nel 272 d.C., che in seguito osserveremo connessa genealogicamente con i re iturei di Emesa.\nDalle tetrarchie di Calcide e Abila al Regno itureo.\nLa Casa di Zeno al governo di Emesa e Chalcis.\nLo storico del I secolo Giuseppe Flavio narra che alla morte di Erode il Grande (7-4 a.C. ca.) l'imperatore Augusto, in un solenne concistoro nel tempio di Apollo sul Palatino, decise di affidare l'eredit\u00e0 del sovrano idumeo ai suoi tre figli: Erode Archelao, figlio della samaritana Maltace, fu designato come erede al trono con dominio diretto sulla Giudea, Samaria e Idumea, attribuendogli solo il titolo di etnarca e non quello di re; Erode Antipa, fratello di Archelao anche per parte di madre, fu designato come tetrarca della Galilea e Perea; infine Filippo, figlio di Cleopatra di Gerusalemme, fu designato come tetrarca delle regioni ituree, ossia le toparchie di Traconitide, Gaulanitide, Batanea e Auranitide:\nNei due passi paralleli lo storico identifica Zeno con il tetrarca itureo Zenodoro da Chalcis. E questo permette di ipotizzare un legame dinastico tra lo Zeno della seconda met\u00e0 del I secolo a.C. e l'omonimo filarca arabo di Filadelfia e Gerasa della seconda met\u00e0 del II secolo a.C.\nInfatti, il medesimo Giuseppe Flavio rammenta Sampsiceramo I re di Emesa e Tolomeo Menneo figlio di Soemo, tetrarca di Chalcis, tra i comandanti delle truppe che affiancarono Gaio Giulio Cesare nella campagna di conquista dell'Egitto (47 a.C.). Da un'iscrizione di Heliopolis risulta che lo stesso Sampsiceramo fu figlio di un Soemo. Di conseguenza risulta molto probabile che i due re-clienti libanesi fossero due fratelli o cugini. Inoltre, \u00e8 da rammentare che il filarca emeseno Giamblico I, sin dalla met\u00e0 del II secolo a.C. aveva posto il quartier generale militare a Chalcis del Libano. Ancora, il re emeseno Soemo IV, nel I secolo d.C., \u00e8 definito \u201citureo\u201d dal medesimo storico Giuseppe, esattamente come i tetrarchi di Chalcis. Giuseppe \u00e8 un contemporaneo di Soemo IV, sicuramente informato sugli stretti nessi familiari tra le due casate.\nTolomeo Menneo fu attivo almeno dall'85 a.C. e termin\u00f2 il suo regno nel 40, mentre per Sampsiceramo si inizia con le prime citazioni in Siria, nel 69 a.C., per terminare al 43 a.C. Entrambi i figli di Soemo, dunque, appartengono sicuramente alla medesima generazione, e essendo adulti nei primi decenni del I secolo a.C. \u00e8 probabile che nacquero alla fine del II secolo a.C.\nDel padre Soemo I, vissuto nella seconda met\u00e0 del II secolo a.C. non sembra rimasta traccia storica, se si esclude, forse, una moneta coniata intorno al 100 a.C. Sia per la corrispondenza dei territori amministrati, sia per il ripetersi dei nomi dinastici, \u00e8 possibile collegare Soemo I alla famiglia dei filarchi arabi Zeno Cotylas e Teodoro ('Dono di Dio'/Zabdiel), padre e figlio, che operano in Perea e Transgiordania, sulle orme di Giamblico I, negli ultimi decenni del II secolo a.C.\nDopo la morte di Soemo III tetrarca di Iturea, nel 49, gli succede sino al 53 il figlio Varo/Noaros, poi vicer\u00e9 di Erode Agrippa II - tetrarca di Abila, Galilea, Perea, Traconitide - sino all'anno 66, anno in cui Noaros si ribella. Successivamente l'Iturea \u00e8 controllata da Soemo IV, stretto parente di Noaros che protegge dalla vendetta di Agrippa; in una stele di Heliopolis, Soemo IV \u00e8 definito \"Gran Re\" figlio del Gran Re Sampsiceramo II, \u00e8 sovrano di Hims/Emesa, Ko'p'/Sofene, Iturea, patrono della colonia romana di Heliopolis/Baalbek, console onorario dell'Impero romano, fedele alleato e sostenitore di Vespasiano e Tito. Soemo IV appartiene dunque alla dinastia iturea dei 'Sampsiceramidi', nonch\u00e9 stipite della dinastia imperiale dei Severi, che 'esporteranno' e affermeranno in tutto l'Orbe il culto itureo di Heliopolis e Emesa.\nSoemo/Suhaym, re itureo d'Armenia, e l'ingresso nella famiglia imperiale degli Antonini.\nGaio Giulio Soemo/Sohaemus/Suhaym (vissuto intorno al 110-182 d.C.), secondo lo storico Settipani, fu il figlio di Gaio Giulio Avito, propretore di Licia e Pamfilia e console dell'Impero Romano negli anni 147-149. Quest'ultimo, a sua volta, era il figlio del filarca emeseno Gaio Giulio Longino Soemo, pronipote di Gaio Giulio Soemo, \u201cGran Re\u201d dell'Armenia-Sophene e Iturea, negli anni 54-74 ca.\nSecondo il Settipani inoltre, Soemo nacque da una sorella del re arsacide Sanatruq I (72-110), essendo dunque cugino di Vologese I di Armenia, suo predecessore sul trono armeno.\nAll'atto dell'incoronazione Soemo sembra che abbia assunto il nome Tigranes (VII) - come l'idumeo Gaio Giulio Tigranes (VI), pronipote di Erode il Grande che lo precedette sul trono armeno -.\nSe gi\u00e0 il \u201cGran Re\u201d Soemo ricevette le insegne consolari \u2013 probabilmente solo a titolo onorifico \u2013 il pieno ingresso dei dinasti iturei nella pi\u00f9 alta aristocrazia consolare romana si ebbe, dunque, soltanto con Giulio Avito, al tempo dell'imperatore Antonino Pio, fondatore della omonima dinastia imperiale.\nSoemo \u00e8 posto sui troni di Armenia, Gordyene e Sophene dall'esercito romano, intorno all'anno 140, ma deve cedere il regno negli anni 161-163 e 168-172, sotto la pressione dei Parti, per poi terminare il lunghissimo dominio nel 182, probabilmente affiancato, negli ultimi anni, dal figlio Sanatruq II. Al 163 d.C. risale la seconda incoronazione a opera dell'imperatore Lucio Vero, co-reggente con il fratellastro adottivo Marco Aurelio, cerimonia immortalata in una nota moneta aurea dell'epoca.\nNel romanzo del II secolo \"Babyloniaca\", l'autore Giamblico afferma di esser vissuto alla corte armena di Soemo, qualificato anche come senatore e console (suffecto?) dell'Impero Romano.\nIl cronista armeno Mos\u00e9 da Corene \u2013 basandosi sulla \"Storia dell'Armenia\" del Bardesane \u2013 rammenta che l'imperatore Lucio Vero concesse a Soemo, come seconda moglie, la mano della cognata Rufa (Rupilia?), probabilmente la sorella di Gneo Claudio Severo marito di Annia Aurelia Galeria Faustina, cognata di Lucio Vero e figlia di Marco Aurelio.\nRufa sarebbe dunque figlia di Gneo Claudio Severo Arabiano, originario del Ponto, in Anatolia, primo governatore della provincia di Arabia Petrea. Da quest'ultimo discese pure Annia Faustina, la terza moglie dell'imperatore itureo Marco Aurelio Antonino, detto Elogabalus. Il primo di tali matrimoni determin\u00f2 l'accesso della dinastia iturea nell'ambito della casa imperiale degli Antonini.\nRufa \u2013 Ropi in lingua armena - diede quattro figli maschi a Soemo, i quali furono investiti delle ampie signorie armene di Naxijevan, Vaspurakan e della Gordyene/Corduene orientale, costituendo nei secoli seguenti le quattro linee dei principi detti Ropsiani (da Rufa/Rupilia). Di questa stirpe si ha ricordo nelle cronache armene sino alla met\u00e0 del V secolo d.C.\nIl successivo accesso al soglio imperiale di Settimio Severo, che rivendic\u00f2 una presunta adozione da parte dell'Antonino Marco Aurelio, fu certamente favorito dal suo matrimonio con la principessa emesena Giulia Domna, effettivamente imparentata con la dinastia degli Antonini, nonch\u00e9 al centro di un complesso intrico di alleanze politiche e matrimoniali con le maggiori dinastie dominanti il Vicino Oriente.\nI Severi: da filarchi di Emesa e Iturea a imperatori di Roma.\nLa dinastia imperiale dei Severi guid\u00f2 l'Impero Romano dal 193 al 235 d.C., rappresentando, per alcuni cronisti, un quarantennio di inerzia e difficolt\u00e0, mentre, per i commentatori cristiani, i Severi garantirono una parentesi di pace e tranquillit\u00e0 se non di favore, rispetto ai periodi di persecuzione anti-cristiana antecedenti e successivi. I Severi incarnarono la prima monarchia romana di origini extra-europee: importarono massicciamente in Occidente nuove concezioni ideologiche e nuovi culti religiosi, siro-orientali e neo-ellenistici, che furono successivamente rielaborati in un'originale sintesi, sociale e culturale, che prefigura la \"Societas Christiana\" di stampo medioevale.\nNondimeno, epigoni della dinastia imperiale emeseno-severiana saranno gli imperatori Filippo I l'Arabo \u2013 con il figlio Marco Giulio Severo Filippo II e la moglie Marcia Otacilia Severa \u2013 negli anni 244-49, suo fratello Gaio Giulio Prisco, Imperatore d'Oriente nel 249-251, Alessandro Uranio Severo d'Emesa \u2013 negli anni 253-54 Imperatore d'Oriente \u2013 e Licinio, Imperatore d'Oriente negli anni 312-324 \u2013 cognato di Costantino I il Grande - che amava definirsi discendente da Filippo I l'Arabo. Oltre, naturalmente, al ramo familiare di Palmira che assunse la porpora d'Oriente negli anni 261-273 d.C.\nSettimio Severo, il fenicio studioso dei misteri orientali e Giulia Domna.\nLucio Settimio Severo fu un cavaliere e senatore romano di origine punico-fenicia nato a Lepcis Magna in Africa nel 145 d.C. Nel 179, nominato legato della Legione IV Scitica, Severo prese stanza in Siria presso Emesa \u2013 in \u201cMassyas\u201d come fu denominato l'altopiano dell'Antilibano - dove conobbe la famiglia di Giulio Bassiano, sommo sacerdote della Pietra Nera emesena, nonch\u00e9 discendente dei locali sovrani iturei. Severo entra cos\u00ec in contatto con i filosofi del \"Sol Invictus Elagabalus\". Il culto 'solare' del b\u00e9tilo di Emesa raffigurava la religione monoteista di El-Gabal/Dio della Montagna, ossia una divinit\u00e0 - innominata \u2013 identificata con Baalshamin/Athtarshamin. I templi emeseni richiamavano all'epoca la devozione di diversi popoli e regni siriani \u2013 secondo la testimonianza di Herodianus \u2013 che annualmente facevano affluire nel tesoro templare ricchi doni e merci preziose, apportando al locale \"Sacerdos Amplissimus\" una notevole autorevolezza politica e economica, non solo religiosa.\nEmesa, inoltre, rappresentava il principale emporio dei prodotti provenienti o diretti a Palmira; il portale mercantile tra Impero Romano, l'altopiano iranico e l'Estremo Oriente. La felice posizione della citt\u00e0 \u2013 all'imbocco della pista per Palmira, sul fiume Orontes, e all'incrocio della via per Antiochia a nord e i porti fenici a ovest e sud \u2013 favor\u00ec la fortuna di Emesa: le acque del fiume e quelle di un lago vicino permisero di allevare ricche mandrie di cavalli e cammelli. Nonch\u00e9 coltivare vino e olivi in abbondanza. Nel III secolo d.C. Emesa raggiunse un certo splendore che trova eco nei versi del poeta Rufio Festo Avieno (\"Descriptio Orbis Terrae\", v. 1081-86):\n La citt\u00e0, narra ancora Avieno \u2013 divenuta nel 193 d.C. capitale della Provincia Siro-Fenicia \u2013 \u00e8 pur un centro brillante di vita intellettuale e religiosa, sotto la guida dello sceicco Giulio Bassiano, \"Amplissimus Sacerdos\":\nGiulia Domna, la madre araba di Roma imperiale.\nGiulia nacque intorno al 170 d.C. da Giulio Bassiano/Basus, sommo sacerdote e cittadino romano, forse Settimio Severo la conosce dodicenne nel 182, ma all'epoca \u00e8 gi\u00e0 sposato. Severo, romano di origini fenice, non \u00e8 soltanto un abile condottiero ma pur un appassionato bibliologo e studioso delle religioni orientali: \u00e8 molto attento all'interpretazione degli oracoli e ai sogni premonitori. Sogna che una fanciulla gli porter\u00e0 in dote l'Impero e chiede la mano di Giulia Domna. Questa nel 187 raggiunse Settimio a Lione, dove fu di stanza in qualit\u00e0 di governatore della Gallia Lugdunense.\nLa carriera di Severo, tuttavia, si interrompe nel 190 a causa della rivolta fallita del cugino della moglie, Giulio Alessandro da Emesa, che si diletta simbolicamente nella caccia al leone in Siria \u2013 attivit\u00e0 riservata all'Imperatore romano \u2013 e tenta di restaurare il potere reale in Emesa. Sono coinvolti nella ribellione \u2013 agli occhi dell'imperatore Commodo - Settimio Severo e Giulia Domna.\nLa festa tuttavia \u00e8 solo rinviata, Domna divenne imperatrice nel 193 d.C., ottenendo il titolo di \"Augusta\", e successivamente quelli di \"Mater Caesaris, Mater Augusti et Caesaris, Mater Augustorum, Mater Augusti et Castrorum\", ma, soprattutto, quello di \"Mater Senatus et Patriae\", da nessuna imperatrice romana mai assunto in passato. In verit\u00e0, il \"Senatus\" romano \u00e8 in parte ridimensionato nei suoi poteri; Settimio Severo istituisce il \"Consilium Principis\", formato da cinquanta senatori e venti giureconsulti, che assume le funzioni di organo legislativo e consultivo dell'Impero, dando stura a una serie di profonde riforme delle principali strutture statali.\nDomna presiede \u2013 su delega dell'imperatore \u2013 la settima celebrazione, nella storia romana, dei Ludi Secolari, nell'anno 204, assume le vesti di madre istituzionale dell'Impero, \u00e8 avvicinata alle divinit\u00e0 della Vittoria, Giunone e Cibele. Con il marito, appare partecipe del sincretismo religioso che trovava fortuna nelle \u00e9lite imperiali:.\nDomna aderisce all'ideologia di Plutarco, che vede nel Sole e nella Luna due metafore di Dio, come l'Imperatore \u00e8 posto sulla Terra a rappresentare la divinit\u00e0. L'imperatrice assume dunque il diadema lunare come Severo la corona radiata solare. Baricentro tra Oriente e Occidente, ammiratrice del pensiero cristiano di Origene e del neopitagorico Apollonio di Tiana, tra il 200 e il 205, Domna costituisce un cenacolo di intellettuali, neosofisti, medici, storici e giuristi: Antipatro da Ierapoli, Ermocrate, Eliodoro, Filostrato, Claudio Eliano, Antonio Gordiano, Galeno, Filisco Tessalo, Cassio Dione, Papiniano, Ulpiano, Giulio Paolo ecc.\nLa benevolenza verso il Cristianesimo.\nPur praticando e credendo nella \"Philosophia-Religio perennis\" del \"Sol Invictus\", i Severi non considerarono il Cristianesimo estraneo a tali credenze, anzi lo vissero come emersione globale di tale profonda e arcaica \"Traditio\" filosofico-teologica orientale, cio\u00e8 come sua alta espressione diffusa in tutto l'Impero:\nTuttavia, il culto imperiale romanico \u2013 originato da Heliopolis, Emesa e Palmira \u2013 non si conclude con la dinastia severiana, anzi giunge all'apice a cavallo dei secoli III-IV, denotando la profonda incidenza esercitata dalle popolazioni itureo-arabiche nella cultura del tempo, certo non meno rilevante del Mitraismo persiano. Non solo, le caratteristiche sincretistiche del culto itureo, e la sua apertura al Cristianesimo, hanno fatto concludere ai maggiori specialisti che:\nTertulliano analizza le disposizioni di Settimio Severo nei confronti dei Cristiani: esse paiono ispirate da una benevolenza che dovette offrire ai fedeli qualche garanzia di sicurezza. Cyprianus testimonia una \"longa pax\" per i Cristiani nell'Impero nella prima met\u00e0 del III secolo, anche se non mancarono persecuzioni nelle provincie, e Settimio Severo dovette opporsi alla furia anti-cristiana delle plebi pagane. Suo figlio, Antonino Caracalla fu allevato da una nutrice cristiana e fu amico del cristiano Proculo, autorevole membro della corte imperiale. La \"Constitutio Antoniniana\" di Caracalla, del 212, estende la cittadinanza romana a tutti i Cristiani, a cui \u00e8 concessa la pratica palese della devozione, come testimoniato dalle coeve lapidi cimiteriali, mentre il filosofo siro-cristiano Bardesane dedicher\u00e0 il suo trattato \"Sul destino\" all'imperatore Vario Antonino Elogabalus. Analogamente, il cristiano Ippolito dedica il trattato \"Intorno alla Resurrezione\" all'imperatrice reggente Giulia Mamea, madre di Alessandro Severo, ossia dell'imperatore che riconoscer\u00e0 la personalit\u00e0 giuridica della Chiesa, garantendone i diritti reali di propriet\u00e0.\nIl \"Monarchianismo\" di imperatore e papa.\nNella sua breve, giovanile e scapestrata esperienza imperiale, Elogabalus elaborer\u00e0, all'interno della sua dinastia, concezioni fondamentali sul Monoteismo in Cielo e la Monarchia in Terra: in parallelo la Chiesa cattolica e papa Callisto - \u201cfautore\u201d di Elagabalus \u2013 affermano l'unit\u00e0 teologica Dio/Uomo in Cristo. Imperatore e papa verranno entrambi uccisi nell'anno 222.\nCallisto induce la Chiesa, con la cosiddetta teologia monarchiana, all'identificazione in un'unica persona della Trinit\u00e0; Logos-Padre-Figlio. Una consimile tendenza teologica \u00e8 ascrivibile al cenacolo di intellettuali severiani presieduto da Giulia Domna, moglie di Settimio Severo, ispiratrice della Vita di Apollonio di Tiana, opera commissionata dalla sovrana al filosofo Filostrato, in cui si rielabora il concetto monarchiano dell'Unico Dio Sole, la divinit\u00e0 dai molti nomi, catalizzante e unificante i culti diffusi nell'Impero.\nIl successore di Elogabalus, l'imperatore Alessandro Severo, emana un rescritto a favore del culto del papa martire Callisto, nonch\u00e9 tenta di porre il Cristianesimo sullo stesso piano del culto solare:\nIl tempio realmente iniziato a edificare da Alessandro fu la \"Basilica Alexandrina\", posizionata fra il Campo Marzio e la \"Saepta\" di Agrippa, ovvero un enorme impianto templare con colonnati di 300 m di lunghezza per 30 m di larghezza, rimasto incompiuto per la morte prematura del sovrano. Mentre la devozione per Cristo fu solo di tipo personale, con l'edificazione di una statua del Messia nella cappella palatina dell'imperatore, dove furono raccolte le effigi degli antenati di Alessandro, insieme a quelle di Abramo, Orfeo e Apollonio di Tiana. Nondimeno, l'imperatore arabo incaric\u00f2 il cristiano Giulio Africano dell'istituzione di una biblioteca presso il Pantheon, lo stesso erudito cristiano che dedic\u00f2 a Alessandro i suoi \"Kestoi\".\nArqa Ituraeorum: la patria di Severo Alessandro, il Serpente color porpora.\nIl procuratore imperiale Gessio Marciano nasce intorno al 170 a Arqa Ituraerorum \u2013 o nel vicino Tempio del Sole di Akkar-el-Atiqa dedicato anche al culto di Alessandro Magno, come vorrebbe Aelius Lampridius -. Arqa \u00e8 una delle capitali delle tetrarchie ituree, controllate dal ramo emeseno della famiglia arabica, 22\u00a0km a nord di Tripoli. Gessio sposa la cugina Giulia Avita Mamea \u2013 figlia del siriano Gaio Giulio Avito Alexianus \u2013 dando i natali \u2013 al primo ottobre del 208 - nella medesima citt\u00e0 iturea, all'imperatore Gessius Alexianus Bassianus. \nLa nascita di Alexianus/Alessandro nel Tempio del Sole \u00e8 preannunciata da una serie di eventi miracolosi: il Sole \u00e8 circondato da una corona brillante, una stella di grandi dimensioni permane visibile in Arqa per tutto il giorno, gli oracoli e i sacerdoti preannunciano la nascita di un bambino che dominer\u00e0 il Mondo. La notte prima della nascita, la madre Mamea \u2013 come la divinit\u00e0 hindu Manasa e la madre di Alessandro Magno - sogna di partorire un serpente color porpora, e il padre sogna di volare con la Vittoria alata, rappresentata nella sala del Senato di Roma.\nPresso Arqa Ituraeorum il piccolo Alessandro \u00e8 istruito da uno stuolo di retori e grammatici: Valerio Cordo, Tito Veturio, e Aurelio Filippo, il grammatico greco Neho, il retore Serapio e il filosofo Stilio. A Roma segue le lezioni del grammatico Scaurino e dei retori Giulio Frontino, Bebio Macriano e Giulio Graniano. In campo religioso, nel 218 in Antiochia, Alessandro \u00e8 iniziato dalla madre e dai cugini al sacerdozio del \"Sol Invictus Elogabalus\", tuttavia conosce Origene, il grande teologo cristiano, capo-catechista di Alessandria d'Egitto, condotto a Antiochia dalla madre Giulia Mamea, ammiratrice del pensiero cristiano, e che diverr\u00e0 uno degli autori preferiti dal futuro imperatore. Secondo Lampridio, Alessandro fu poeta e storico, appassionato di lettere, filosofia, musica e astrologia (la religione tradizionale), nonch\u00e9 cultore delle arti marziali.\nAlexianus assume la porpora nel marzo del 222, con il nome di \"Marcus Aurelius Severus Alexander\", all'et\u00e0 di soli tredici anni, sotto la reggenza della madre e della nonna, Giulia Mamea e Giulia Mesa.\nIn realt\u00e0 l'Impero Romano, per la prima volta nella sua storia, fu retto da una donna \u2013 Giulia Mamea \u2013 tanto pi\u00f9 di origini arabiche. Nondimeno, Mamea per Eusebio da Cesarea fu piissima (\"Historia\" 6. 21. 3) e per Orosio cristiana (7. 18. 7).\nAlessandro il 26 giugno 221 aveva assunto la \"toga virilis\", era stato nominato console imperiale e associato al trono dal cugino Elogabal, con il rango di \"Caesar\". La titolatura ufficiale del pi\u00f9 giovane co-reggente della storia di Roma fu \"Imperatoris Caesaris Marci Aurelii Antonini Pii Felicis Augusti filius, divi Antonini Magni Pii nepos, divi Severi pronepos Marcus Aurelius Alexander, nobilissimus Caesar Imperi et Sacerdotis, Princeps Iuventutis.\" Alessandro fu adottato dall'imperatore Antonino Elagabalus e detto \u201cnepos\u201d di Antonino Caracalla e \u201cpronepos\u201d di Settimio Severo, sicch\u00e9 la linea paterna della dinastia iturea surrog\u00f2 quella punica di Settimio Severo.\nIl 13 marzo 222 Alessandro assume i titoli di \"Augustus, Pater Patriae et Pontifex Maximus\". Nel 225 sposa Gnea Seia Herennia Sallustia Orba Barbia Orbiana, da cui divorzia nel 227, passando successivamente alle nozze con Memmia e altra moglie sconosciuta. Il giovane imperatore istituisce il \"Consilium\" dei Sedici e restaura alcuni poteri e il prestigio del Senato; ammette alcuni talentuosi popolani in posti chiave dello Stato, combatte la corruzione dei magistrati, assume uno stile di vita sobrio e un tratto colloquiale in contrasto con l'atteggiamento ierocratico e fanatico del cugino Elogabalus, i cui adepti sono epurati.\nI progetti edilizi e urbanistici di Alessandro segnano il volto di Roma; costruisce l'acquedotto detto \"Aqua Alexandrina\", ricostruisce le \"Thermae\" neroniane, divenute \"Alexandrinae\", termina il restauro del Colosseo, edifica il palazzo palatino detto \"Diaetae Mammaeae\", restaura l\"'Iseum\" di Campo Marzio, mentre i \"Fora\" di Traiano e Nerva furono riattati e abbelliti da statue colossali rappresentanti i maggiori imperatori. Inoltre, una serie di \"horrea publica\" furono edificati a supporto della\"Curia Annonae\".\nAlessandro guida nel 231-32 la campagna contro i Parti in Siria e nel 234 contro i Germani sul Reno, dove \u2013 a soli 26 anni - rimane ucciso con la madre dalle truppe ribelli il 13 marzo del 235 in \"Vicus Britannicus\" presso Magonza, a causa dei suoi intenti pacifici nei confronti dei Germani. Nel 238 \u00e8 divinizzato dal Senato romano.\nFilippo l'Arabo e il Cristianesimo.\nFilippo nacque intorno all'anno 204 da un cavaliere romano-arabico, certo Giulio Marino, nella regione iturea dell'Hawran, ovvero a Shahba, a nord di Bosra. Quest'ultima rappresent\u00f2 infatti l'estremo limite settentrionale della regione gi\u00e0 culturalmente e politicamente influenzata dai Nabatei. I cronisti greco-bizantini lo presentano come un uomo letterato, di cultura raffinata, e un buon condottiero. Mentre la \"Historia augusta\" non perde l'occasione di presentarlo come un brigante assassino \u2013 topos letterario latino riservato a Iturei e Arabi - nonch\u00e9 di umili origini, altro topos destinato agli imperatori da denigrare (che colp\u00ec \u2013 tra gli altri \u2013 la principessa emesena Giulia Domna). Le origini familiari sono ignote, bench\u00e9 si sia ipotizzato un legame con i cosiddetti Sampsiceramidi di Emesa e quindi con i Severi. Di certo, il nome Filippo \u00e8 attestato nella dinastia iturea sin dal I secolo a.C., nel primogenito di Tolomeo Mennaios, tetrarca di Chalcis e Hawran. A titolo speculativo e ipotetico, Giulio Marino, padre del futuro imperatore, pu\u00f2 essere identificato con il Giulio Marino \"magister\"/generale comandante di un reparto di cavalieri emeseni, stanziato \u2013 per conto dell'Impero Romano \u2013 in Apamea di Frigia, ricordato in un'iscrizione del III secolo, insieme ai fratelli e commilitoni Giulio Basso e Giulio Monimo, tutti con nomi caratterizzanti la dinastia iturea. In Apamea, nevralgico centro commerciale dell'Anatolia, risiedeva una nutrita comunit\u00e0 giudea, unita nel culto dei presunti resti dell'Arca di No\u00e9, come evidenziato in una moneta coniata sotto il principato di Filippo.\nInfine, resta da sottolineare che nel dialogo \"Sul Destino\", del filosofo cristiano Bardesane o del suo discepolo Filippo, intervengono al colloquio i fratelli Sampsiceramo, Avito e Filippo, in cui Avito \u00e8 da identificare probabilmente con Gaio Giulio Avito Alexiano, proconsole d'Asia, nipote dell'emeseno Sampsiceramo e nonno materno di Elogabalo.\nQuando l'imperatore Alessandro Severo arruola truppe di cavalleggeri e clibanari siriani per le campagne contro i Germani e i Parti, probabilmente tra questi sono scelti i figli del \"miles\" Giulio Marino, ossia Prisco e Filippo, compatrioti dell'Imperatore se non suoi stretti parenti, ammessi fra le \u201cguardie del corpo\u201d del Pretorio.\nSotto il nuovo imperatore, Gordiano III, Filippo fu eletto Prefetto del Pretorio, e contestualmente gli fu assegnato il comando delle legioni della Transeufratica e Mesopotamia, durante la campagna anti-sasanide del 243. In quell'anno Filippo \u00e8 forse riuscito gi\u00e0 a farsi nominare co-reggente e tutore del giovane Gordiano. Ucciso Gordiano, nella disastrosa battaglia di Mesiche, secondo le fonti persiane, per ordine di Filippo, secondo alcune fonti romane, le legioni proclamarono nel 244 imperatore il loro comandante Filippo.\nSulle circostanze della morte di Gordiano si affrontano la \u201ctradizione latina\u201d che vede Filippo colpevole dell'omicidio del sovrano, e la \u201ctradizione greca\u201d che discolpa Filippo. Nondimeno, il sommo antichista Santo Mazzarino ha chiarito che anche nelle fonti romane \u2013 Zonara 12. 17 - rest\u00f2 traccia della morte di Gordiano III a seguito del disastro di Mesiche \u2013 ovvero della battaglia ignorata dalla \"Historia Augusta\" e da altre fonti romane -.\nIn medio virtus \u00e8 la posizione di Eusebio da Cesarea, \"Historia ecclesiastica\", 6. 34 \u2013 36, che riconosce generici crimini di Filippo senza per\u00f2 attribuirgli l'omicidio di Gordiano:\nDalle testimonianze risulta dunque che Filippo fu un cristiano dichiarato, fedele ai precetti ecclesiastici, ma non necessariamente battezzato e membro della Ecclesia cattolica \u2013 semmai se ne consider\u00f2 il Pontifex Maximus come fece pi\u00f9 tardi Costantino I, battezzato in punto di morte -. Il cristianesimo, del resto, fu declinato all'epoca in varie forme, molto diffuse nella patria d'origine dell'imperatore, come ad esempio la chiesa dei Sampseani-Elchasaiti d'Iturea e Hawran. Di sicuro una comunit\u00e0 cristiana \u201cromana\u201d esistette nella sua citt\u00e0 natale, Shahba, al momento della nascita dell'imperatore. Che Filippo si dichiarasse cristiano \u00e8 testimoniato peraltro da un suo contemporaneo, il patriarca Dionisio d'Alessandria, che in una missiva al collega Fabio d'Antiochia paragona il comportamento dell'imperatore Valeriano, agli inizi del suo impero, con quello degli imperatori precedenti che si dichiararono apertamente cristiani:\nIl riferimento agli imperatori precedenti, secondo tutti gli studiosi, non pu\u00f2 che esser riferito ai due Filippi e eventualmente anche a Alessandro Severo.\nAlla fine del IV secolo, nel 392, san Girolamo,\" De viribus illustribus\", parlando di Origene, trasforma in una affermazione certa i prudenti \u201csi dice...si racconta\u201d di Eusebio. Del resto, Eusebio, consigliere di Costantino I il Grande, vive al tempo della lotta dell'imperatore Licinio \u2013 presunto discendente di Filippo \u2013 contro Costantino, e un aperto riconoscimento della fede cristiana di Filippo avrebbe danneggiato il 'partito' costantiniano:\n Nella Tarda Antichit\u00e0 e Alto Medioevo, seguendo la popolarit\u00e0 e diffusione delle opere di Gerolamo e Orosio, tutti i maggiori autori ecclesiastici diedero per scontata la fede cristiana dell'imperatore Filippo, come ad esempio Prospero d'Aquitania, Cassiodoro, Giordane, Isidoro da Siviglia, Beda e Landolfo Sagace, sino a giungere, nel XIII secolo, alla \"Leggenda Aurea\" del vescovo s. Giacomo da Varazze. Questi narra, tra l'altro, del cristianesimo del figlio dell'imperatore, Filippo II, che avrebbe donato alla Chiesa il tesoro di Gerusalemme, custodito nei palazzi imperiali sin dal tempo di Vespasiano e della caduta di Gerusalemme nell'anno 70.\nZenobia e l'impero commerciale di Palmira/Tadmor.\nAll'inizio del I secolo un'iscrizione palmirena riporta il nome di re Sampsiceramo II di Emesa in relazione a un'ambasceria romana inviata ai sovrani di Mesene/Mashyan, regno dominante il Golfo Persico e l'Oman. Si tratta del primo segno della profonda intesa tra Emesa, Palmira e Mesene per il controllo dei traffici provenienti da India, Cina e Estremo Oriente, che trasformeranno Palmira nel baricentro del commercio mondiale. Sampsiceramo II \u2013 data la rarit\u00e0 del nome e la familiarit\u00e0 tra principi emeseni e palmireni - \u00e8 con ogni probabilit\u00e0 l'omonimo e contemporaneo padre di Nashum I, il ras della trib\u00f9 degli Amliq/Iambliq/Iambri, che fu una delle quattro trib\u00f9 fondatrici il centro urbano palmireno.\nSampsiceramo sar\u00e0 anche il nome del nipote di Nashum, vivente intorno agli anni 80-85 d.C., nonch\u00e9 fratello di Nashum II, Gran Sacerdote palmireno di Ba'al/Bel, negli anni 80-119 d.C. Mentre il figlio di Nashum I, come altri discendenti, continuer\u00e0 a portare il nome Malchus/Imalchus/Iamblichus, anch'esso individuante la dinastia emesena. Sia il padre dell'imperatrice Zenobia, sia il marito Odenathus/Hudayna, secondo alcuni storici, discendevano dal re emeseno Sampsiceramo II attraverso il figlio Nashum I trasferitosi a Palmira da Emesa.\nPalmira imperiale.\nLa funzione generale dei dinasti di Emesa, cos\u00ec come quella dei cugini di Chalcis e Palmira, risulta illuminata all'interno della strategia geopolitica dell'Impero Romano. I re-clienti emeseni devono garantire all'Impero Romano il mantenimento della sicurezza delle spedizioni carovaniere dirette all'Eufrate, delle navi palmirene che dal porto di Charax, in Mesene, raggiungono l'India, delle fortezze e degli annessi caravanserragli che costellano la rotta commerciale, lungo l'Eufrate e il deserto arabico. Territorio, quest'ultimo, infestato dalla potente confederazione arabica dei Tanukh, alleata dei Parni o Parti e poi dei Persiani.\nPalmira diviene un emporio fondamentale, centro di smistamento per conto di Roma, dove affluiscono le mercanzie della Via della Seta da tutto l'Estremo Oriente. Si dipartono dalla citt\u00e0 la via a nord verso Emesa e i porti fenici, a sud verso Damasco e Hawran, regione dominata sino al I secolo d.C. dai tetrarchi e re di Chalcis del Libano, in collegamento con Arabia e Mar Rosso, attraverso Bostra e Philadelphia. I tetrarchi iturei devono fronteggiare i Nabatei di Petra che tentano di impadronirsi del controllo della Via del Re che dal loro porto di Aelana, sul Mar Rosso, conduce le merci orientali e arabiche verso Damasco e la Fenicia. Dal II secolo a.C. i Nabatei sfruttano la scoperta dei venti costanti dei Monsoni che facilitano la navigazione d'altura dall'India ai loro empori, evitando la pirateria costiera. All'epoca dell'imperatore Augusto \u2013 all'inizio del I secolo d.C. - i Romani ridimensionano il commercio nabateo, spostando parte delle rotte commerciali indiane ai porti egizi di Berenice e Myos Hermos in Egitto, e al centro carovaniero di Koptos, soggetto ai mercanti palmireni. Dopo la distruzione di Seleucia/Baghdad da parte di Marco Aurelio l'emporio della seta si trasferisce a Charax di Mesene, anch'essa sorvegliata dal fondaco e dalle truppe palmirene che scortano le carovane. I mercanti palmireni utilizzano inoltre gli scali partici di Bosra, Teredon, Apologos e Merv alle fonti dell'Indo. Un satrapo palmireno governa l'isola del Bahrain per conto del re di Mesene. Per un secolo e mezzo, l'enorme quantit\u00e0 di denaro che affluisce a Palmira \u2013 stimata dai contemporanei a circa cento milioni di sesterzi annui \u2013 fa esplodere la citt\u00e0 con profusione di splendori architettonici, cenacoli culturali, lusso di abbigliamento orientale e potenza guerriera.\nLa rivolta di Uranio, Odenato e Zenobia.\nLo storico Ibn al-Athir descrive il padre della futura imperatrice Zenobia, Giulio Settimio Antioco, chiamandolo:\nSecondo il ciclo epico e le leggende arabiche del VI secolo d.C., riprese nel IX secolo da al-Tabar\u00ec, Amr ben Tarib/Antioco ebbe come grande avversario Jadhima/Gadimathos, sceicco dei Tanukh, un personaggio storico che guida la confederazione di popoli dal nord-ovest dell'Arabia sino alla Mesene e al deserto eufratico, dominando le carovaniere dell'Impero Romano. Jadhima sarebbe l'uccisore, in battaglia, di Amr ben Tarib, e fu a sua volta ucciso e vendicato dalla figlia Zenobia. Il racconto leggendario \u2013 entrato nella quotidiana tradizione arabica con proverbi e aneddoti \u2013 riflette reali avvenimenti storici, quali la crisi del commercio e della geopolitica palmirena, colpita dall'occupazione partica e poi persiana della Mesene e dalle scorrerie dei Tanukh.\nIntorno al 249 d.C. - con l'assunzione del rango senatoriale e il titolo di esarca - la bandiera palmirena passa nelle mani di Giulio Aurelio Settimio Odenato, cugino di Antioco e futuro consorte della figlia Zenobia, nata nel 240-241 d.C. Gli incarichi di Odenato, imparentato con la dinastia imperiale dei Severi, sono dovuti all'imperatore Filippo l'Arabo/l'Itureo\u2013 anch'esso nel solco della dinastia severiana \u2013 e al fratello di questi, Prisco \"Rector totius Orientis\". \nAlla morte di Filippo, nel 249, un rampollo del lignaggio emeseno \u2013 Lucio Giulio Aurelio Sulpicio Severo Uranio Antonino, detto Sampsiceramo \u2013 assume la tiara imperiale nel breve e vano tentativo di difendere l'Oriente romano dall'avanzata di Shapur, Re dei Re sasanide. Un bassorilievo persiano ha immortalato la sottomissione di Uranio Sampsiceramo a Sapore - nell'anno 253 - con la rappresentazione dell'imperatore e sommo sacerdote emeseno inginocchiato, offerente al sovrano sasanide la sacralissima Pietra Nera, e un \"carro del trono\" con i paramenti e i vasi cultuali del b\u00e9tilo emeseno.\nNell'anno 260 l'imperatore romano Valeriano \u00e8 sconfitto e imprigionato dai Persiani, che minacciano Palmira. Le colonie palmirene sull'Eufrate sono distrutte, e la responsabilit\u00e0 della difesa romana \u00e8 affidata all'esarca Odenato, che \u00e8 nominato da Gallieno \u2013 figlio e erede di Valeriano - al posto di Prisco come \"Corrector totius Orientis\" e \"Dux Romanorum\". Odenato riorganizza l'esercito siro-arabico, introducendovi la cavalleria corazzata dei clibanari, sul modello sasanide, quindi occupa Nehardea in Babilonia, scacciandovi i mercanti giudei alleati dei Persiani, poi infligge una cocente sconfitta all'imperatore Shapur in Ctesifonte. Il prestigio dell'esarca di Palmira in tutto l'Oriente assume enormi proporzioni. Odenato, per le sue imprese anti-sasanidi, \u00e8 considerato il simbolo dell'oriente romano ancor a un secolo di distanza. Il principe palmireno ricattura ai Persiani le citt\u00e0 di Edessa, Carrahe/Harran e Nisibis nel 262 d.C. sino a rivendicare nel 267 il titolo imperiale di Re dei Re.\nIn un bassorilievo palmireno del III secolo, appare una struttura bassa, simile a una tenda o arca, montata sulla groppa di un dromedario. Potrebbe trattarsi di una \"qubbe\" o arca arabica, contenente la Pietra Nera, recuperata da Odenato presso la capitale sasanide Ctesifonte. Il cammello, infatti, \u00e8 guidato in una processione rituale, seguito da tre sacerdotesse, ed \u00e8 preceduto da altre figure con le braccia levate in segno di omaggio verso la \"qubbe\" e il suo sacro contenuto.\nZenobia erede di Semiramide e Cleopatra.\nLa stessa giovane Zenobia, che sposa Odenato all'et\u00e0 di 16-17 anni, \u00e8 personaggio storico che sconfina nella leggenda. Vanta discendenza \u2013 attraverso i Sampsiceramidi \u2013 da Cleopatra VII e Semiramide, mentre la sua fortuna letteraria classica \u00e8 rinnovata in epoca umanistica con Petrarca e Boccaccio, raggiunge infine, nei tempi moderni, la dignit\u00e0 di un mito esotico-romantico. Di \u201cvenust\u00e0 incredibile\u201d - secondo la \"Historia Augusta\" - virt\u00f9 morali, politiche e militari ineguagliate, Zenobia subentra al marito intorno all'anno 268 d.C. Questi \u00e8 assassinato \u2013 insieme a Settimio Haeranes Erodiano figlio di primo letto \u2013 dal cugino Meonio, nella citt\u00e0 di Emesa, divenuta quartier generale e retrovia militare di Palmira. Meonio - o Menahem, altro caratteristico nome dei dinasti iturei - si autoproclam\u00f2 per brevissimo tempo Imperatore d'Oriente, per essere ucciso subito dopo.\nZenobia assume la corona imperiale d'Oriente del marito a nome del figlio Lucio Giulio Aurelio Settimio Atenodoro Vahballat, e regna sino al 273 d.C. L'imperatrice, che assume il titolo di Augusta, costituisce \u2013 con brillanti campagne militari dall'anno 269 - un compatto impero romano-orientale diffuso dalla Cappadocia all'Egitto. Lo scopo \u00e8 di ripristinare le vie commerciali con l'estremo Oriente, interrotte dai Sasanidi con le distruzioni degli empori palmireni sull'Eufrate, a Dura-Europos e nell'isola fluviale di Ana. Zenobia conquista il nord dell'Arabia, la Palestina, l'Asia Minore sino ad Ancyra. Conia monete a Antiochia come Imperatrice d'Oriente, affiancata all'effigie dell'imperatore occidentale Aureliano.\nNei sei anni di regno, in Emesa \u2013 sede del tesoro imperiale \u2013 e in Palmira, si aggrega attorno alla seducente imperatrice una corte di intellettuali ellenistici \u2013 come il retore e sofista Cassio Longino cugino della sovrana \u2013 e di teologi sincretisti cristiano-siriaci - come Paolo da Samosata patriarca di Antiochia, nonch\u00e9 teologo adozionista -. Nel 273 d.C. Emesa cade sotto l'assedio dell'imperatore Aureliano e Zenobia \u2013 catturata in fuga verso l'Eufrate - \u00e8 esposta in catene d'oro a Roma, durante il trionfo imperiale del vincitore, mentre il figlio Vahballat muore durante il viaggio di trasferimento a Roma. Si ha notizia di un tentativo di ribellione contro l'Impero Romano, immediatamente dopo la cattura di Zenobia, da parte di Settimio Antioco, un altro suo figlio citato in un'iscrizione palmirena.\nUlpia Severina Augusta, moglie dell'imperatore Lucio Domizio Aureliano, reggente da sola l'Impero Romano nel 274-75 d.C., sembra essere stata figlia di Zenobia. Ma non si pu\u00f2 escludere che fosse in realt\u00e0 la Severina figlia dell'imperatore itureo Filippo I. Aureliano, un illirico figlio \u2013 secondo la \"Historia Augusta\" - di una sacerdotessa di Elogabalus \u2013 la divinit\u00e0 emesena \u2013 determin\u00f2 la definitiva introduzione nell'Impero Romano del culto siro-arabico del \"Sol Invictus\", una religione orientale romanizzata per renderla accetta a tutti i popoli dell'Impero. Nel Campo Agrippa di Roma l'imperatore Aureliano fece erigere uno splendido Tempio del Sole dedicato al nuovo culto di stato:\nI principali santuari e i culti religiosi degli Iturei.\nGli Aramei-Iturei ereditano il dominio politico-religioso di un territorio fondamentale nelle culture e religioni dell'intero Vicino Oriente, e non solo, dall'egizia alla sumerica, dalla fenicia all'ebraica e oltre. Il file-rouge della religione iturea sembra essere il culto della divinit\u00e0 aramaica Baal-Shamin - attestata in Libano sin dal X secolo a.C. -. Questa divinit\u00e0 \u00e8 denominata anche Kyrios nella regione di Hawran, apparentemente suo primitivo centro di irradiazione. Lo stesso culto infatti - simboleggiato dall'aquila incisa nelle monete ituree - \u00e8 riscontrabile nei territori occupati dagli Iturei, come ad esempio Emesa/Homs, il Golan, la valle di Hule e il massiccio del monte Hermon.\nLe iscrizioni safaite: una biblioteca a cielo aperto nel territorio itureo.\nSi stima che le cosiddette iscrizioni safaite \u2013 cos\u00ec denominate dalla localit\u00e0 di El-Safa in Hawran \u2013 siano centinaia di migliaia, delle quali soltanto trentamila censite e dodicimila circa sono state pubblicate. Si tratta di graffiti su roccia in una particolare variet\u00e0 di lingua semito-arabica nord-occidentale (ma anche in Greco e Aramaico) che si differenzia nettamente da quelle centro o sud-arabiche, thamudena, nabatea ecc. A noi interessa poich\u00e9 la diffusione di questa enorme biblioteca lapidea \u2013 costituita da invocazioni protettive alle divinit\u00e0, lunghe genealogie, registrazioni di eventi storico-cronachistici, riti funerari ecc. \u2013 corrisponde con relativa precisione alla diffusione della civilizzazione iturea. Fornendo cos\u00ec un quadro di massima della cultura delle popolazioni soggette ai sovrani iturei, da Madaba a Heliopolis, passando per Traconitide e Auranitide, sino a Emesa e qualche esempio pur a Palmira. Sul piano cronologico, gli specialisti considerano i secoli III a.C. - V d.C. come arco temporale in cui si diffuse la cultura safaito-iturea. Nel complesso panorama safaitico rientrano documenti graffiti relativi a oltre 140 gruppi tribali o clan familiari, tra i quali spiccano gli Awidh \u2013 sacerdoti di Deir el-Laban \u2013 i Daif, Masihat, gli Ubaishat \u2013 popolo del santuario di Si'-Edrei - Muharib che invocano le divinit\u00e0 Baalshamin, Shay al-Qawm e \"\u201cA'ra che risiede a Bostra, dio di Rabbel\u201d.\" Molti testi sono riferiti a eventi storici, come ribellioni nei confronti dei Nabatei, guerre contro i Palmireni, e i Giudei che hanno distrutto un tempio di Baalshamin. A tal proposito, in particolare, si fa menzione dell\"'\u201dAnno della guerra degli Iturei/yzr\u201d,\" corrispondente alla ribellione degli Iturei \u2013 a cui appartiene l'autore del graffito - contro Erode il Grande, ossia il 12 a.C. Le genealogie del \"\u201cd'l yzr/Lignaggio degli Iturei\u201d\" risalgono a ritroso anche di 17 generazioni, cio\u00e8 almeno al III secolo a.C. Una delle iscrizioni safaitiche di Heliopolis/Baalbek \u2013 CIS V 4677 \u2013 \u00e8 datata \"\u201csnt hwl 'l yzr/l'anno in cui gli Iturei emigrarono\u201d.\" Altre iscrizioni dedicatorie sono relative all'innalzamento di b\u00e9tili rocciosi in onore della divinit\u00e0.\nAbila e Abilene.\nNel \"Libro dei Vigilanti\", 13. 9, gli angeli decaduti sulla Terra sono posti in Ubelseya-el/Abilene, tra \u201cSenir [Hermon] e Libano\u201d dove \u00e8 posto tre gli altri il gigante Hobab, la forma usata nei manoscritti di Qumran per il corrispondente assiro Humbaba \u2013 guardiano della Terra degli Dei nell'epica di Ghilgamesh. Nel Medioevo diversi viaggiatori confermano la tradizione letteraria dell'Antilibano come sacro territorio dell'Eden. Muhammad ben Ahmad ben Jubayr \u2013 viaggiatore nel XII secolo d.C. -, e diversi altri autori ebraici o musulmani, rammentano le tombe di Seth e No\u00e9 nei pressi di Baalbek, e di Abele presso il Suq Wadi Barada, sulla strada tra Baalbek e Damasco, nei pressi dell'antica Abila di Lysania, capitale dell'Abilene iturea.\nSempre presso il Monte Casio/Qasyoun, fra Abila e Damasco, sono poste la \"Grotta del Sangue\", dove Caino uccise Abele, la \"Caverna della Vittoria\", presso \"Es-Kabat-el-Nasrn/Arca della Vittoria\", il \"Trono di Bilqis\", regina di Saba \u2013 identificata con l'aramea regina di Soba-Damasco - la tomba di Abramo ecc. La tradizione letteraria della \"Caverna dei Tesori\" e della \"Montagna della Vittoria\" \u2013 con la correlata tradizione di Abele e dei Re Magi - sembra risalire ad ambienti ebionito-cristiani della met\u00e0 del IV secolo d.C., ma trova sviluppo anche nelle letterature ebraica e greco-siriaca dei secoli seguenti.\nIl fiume Barada nasce da un laghetto nell'anfiteatro della piana di Zebdani, lunga circa 13\u00a0km, che raccoglie le acque dell'Antilibano/Amano. La piana di Zebdani ricca di fontane \u00e8 una delle pi\u00f9 belle e fertili della Siria. Presso il villaggio di Suq iniziano le imponenti rovine ellenistiche dell'antica Abila, nella valle del Barada/Abana/Amana, e gli ingressi delle grandi e profonde grotte sugli alti declivi che chiudono il wady. Nella sommit\u00e0 ovest \u00e8 il monte Nebi Habil con la gigantesca tomba-santuario di Abele/Kabr Habil. Un'altra fontana del Barada \u00e8 presso il tempio di el-Fijeh, non lontano si situa il massiccio Tempio di el-Kefr, con grandi capitelli corinzi e una piattaforma ornata di cornici in rilievo. Nel distretto di Abila si dipanano numerosi luoghi sacri. Come ad esempio lo splendido tempio di Deir el-Ashayir nella piana di Zebdani \u2013 presso la fonte del Barada \u2013 di m 27x11, su una ampia piattaforma alta 17 m - circondato da corti, colonnati e un altro tempio.\nNarra la leggenda araba che il Barada/Abana/Amana porterebbe le acque sino a Palmira, per volont\u00e0 della figlia di un misterioso sovrano palmireno, probabilmente l'imperatrice Zenobia. Nelle circostanti localit\u00e0 di Ain e Kuseiyeh si rivelano templi corinzi, sulla strada Zebedany-Zahleh. E il tempio massiccio pur presente a Deir el-Ghuzal.\nBuzra \u00e8 situata tra il Monte Kasyun/Casio e l'Antilibano/Amano. Sul monte Kasyun \u2013 secondo il geografo Abulfeda \u2013 Caino uccise Abele. 'Alti luoghi', poi trasformati in khulwat/cappelle dei Drusi, sono a Kul'at Bustra, el-Biyad a sud di Hasbeya, sull'Hermon a Mutaileh e Sid Dana; un tempio ionico di Hibbariyeh di m. 18 x 9,5; a Thelthatha, m 22x11; a Bekka, tempio corinzio. In Khulat Antar presso la cima di Jebel Sheik, una sacra costruzione tonda di 18 m di diametro, tempietto e altri edifici ha ispirato numerose tradizioni e leggende. San Girolamo in \"Onomasticon urbium\" sostiene \"\u201cdiciturque esse in vertice eius insigne templum, quod ab ethnicis cultui habetur e regioni Paneatis et Libani\u201d.\" La descrizione di Khulat Antar corrisponde infatti al mistico Tempio dei Re Magi della letteratura siriana, ovvero un rinomato osservatorio astronomico collegato alla religione astrale. A Rukhleh e Burkush sorgono due templi di m 25x17, parte in stile ionico, ma con elementi di antichit\u00e0, come una rappresentazione in rilievo circolare di Baal e una muraglia di protezione semicircolare di 7 m di corda. Altri templi a Ain Ata, Ain Hershy ecc..\nAfqa/Apheka, Yanouh e il culto di Adone/Osiride.\nNei recenti scavi archeologici di Yanouh - presso il tempio di Adone di Afqa nel Libano - \u00e8 stata scoperta una stele di fondazione di un santuario itureo. La stele \u00e8 stata datata dagli archeologi all'anno 110 - 109 a.C., e costituisce il pi\u00f9 antico testimone della lingua aramaica nel Libano. Secondo gli studiosi rappresenterebbe la prova che gli Iturei si stanziarono nella regione almeno dal II secolo a.C..\nYanouh \u00e8 sito nel cuore della valle del Nahr Ibrahim, il fiume Adone/Osiride degli antichi, a mezza strada tra Heliopolis e Byblos. Sino al 2004 fu conosciuto solo per il tempio romano di Venere del II secolo d.C., ora si conoscono un secondo tempio romano e l'insediamento itureo della fine del II a.C., ma pur le testimonianze del Bronzo Antico e dell'Et\u00e0 del Ferro.\nSecondo una tradizione antica, in certi giorni e con certe preghiere un fuoco sacro \u2013 come un astro - discende dalla cima del Libano e si immerge nel lago di Osiride. Questo fuoco \u00e8 chiamato Urania, epiteto di Astarte. Zosimo, \"Historia nova\" 1. 58, narra che il lago presso il Tempio di Astarte/Venere \u2013 ossia Yanouh l'antico santuario itureo - \u00e8 circondato da fuochi sacri, i doni accettati dagli dei sprofondano nel lago, mentre altri, sia pure d'oro e argento, sono respinti e tornano in superficie. Come \u2013 si narra - successe all'imperatrice Zenobia da Palmira, quando interrog\u00f2 questo oracolo sulle sfortunate campagne militari contro Aureliano.\nNel V secolo racconta Damascio, \"Vita del filosofo Isidoro\", che Settimio Severo conobbe in Emesa il racconto di un sacerdote chiamato Eusebio. La storia raccolta dal legato imperiale di lingua punica \u2013 che poteva in parte intendere l'arabo-aramaico degli Iturei \u2013 afferma:\nDeir el-Kulah.\nDopo Apheka e superata Bikfaya si incontra il Tempio di Baal Markos/Signore della Danza a Deir el-Kulah, di m 32x16,5, con portico a doppia fila di colonne di 1,8 m di diametro.\nFukra-Tortosa: Il Megazil di Amrit.\nDa Apheka, in direzione per Beirut, sul fiume Nahr es-Salib, si incontrano le rovine di una grande torre-sepolcro quadrata chiamata localmente el-Qubbeh/L'Arca Santa, posta su uno spartiacque montano con vista sul Golfo di Salib, secondo un'iscrizione la torre-tomba risale all'epoca dell'imperatore Tiberio Claudio. Presso la torre, poco a valle si stende una vasta e elegante corte con tempio corinzio di m 30x15, in pietra rosata, caseggiati, tombe e un'area urbana coeva. Le torri-tombe costituiscono una tipologia architettonica caratteristica di Palmira, Emesa, Hawran e in genere della civilizzazione iturea, ma hanno precedenti nella penisola arabica di Oman.\nIl Santuario di Baalbek e il culto del Sole.\nSecondo quasi tutti gli studiosi, la triade venerata in Heliopolis/Baalbek - Iupiter/Baalshamin, Venere/Astarte, Mercurio/Simios - \u00e8 un culto tipicamente semitico, caratterizzato da elementi come il divieto di sacrificio del maiale, la prostituzione sacra e l'iconografia di matrice orientale. In particolare alcuni autori hanno individuato una stretta connessione tra il culto di Heliopolis e la religione degli Iturei. Le radici della religione iturea, tuttavia, affondano in vetustissime tradizioni cultuali.\nIl Libano, nella mitologia sumerica, \u00e8 il \"Regno della Foresta di Cedri\", sede degli dei e dell'epica dell'eroe Ghilgamesh. Le diverse mitologie, sumerica e accadica, pongono concordemente nella valle di Beqaa o Antilibano la sede della divinit\u00e0 'solare' Utu/Shamash. Cos\u00ec come il Palazzo di Baal.\nLe fonti letterarie cananee del XIV secolo a.C., riscoperte a Ugarit, narrano del re semidivino Dan'el/Dani'ilu dominante la citt\u00e0 di Harnam - alle sorgenti del fiume Oronte nei pressi dell'attuale Baalbek - sovrano su un vasto stato includente Abilene, Bashan, Auranitide e Gaulanitide, nonch\u00e9 il lago di Kennereth/Gennazareth. Secondo alcuni specialisti la figura mitologica di Dan'el \u00e8 originaria di Babilonia e connessa ai miti del Diluvio. Nella letteratura enochica Dan'el \u00e8 uno degli angeli decaduti o Vigilanti che presero possesso del monte Hermon, presso Baalbek/Heliopolis, si sposarono con le donne e diedero vita ai cosiddetti giganti. Edna, la figlia di Dan'el, spos\u00f2 lo stesso patriarca antidiluviano Enoch (\"Il Libro dei Giubilei\" 4. 20). Dan'el, che occupa il medesimo territorio che sar\u00e0 attribuito agli 'ebrei' Figli di Dan, \u00e8 l'angelo preposto a trasmettere agli Uomini i segreti astrologici e astronomici del Sole.\nQuesta importante tradizione \u00e8 recepita nella fondazione di nove templi e tre \"Alti Luoghi\" - altari montani all'aperto - nella zona del monte Hermon - fra il IV e il II secolo a.C. - da parte delle popolazioni ituree. Alla medesima religione iturea - secondo alcuni studiosi - si deve far risalire la tradizione enochica della discesa dei Vigilanti sull'Hermon.\nIl \"dominio segreto\" degli Anunnaki - i Grandi Dei sumerici - il Trono di Inanna/Astarte, nella letteratura mesopotamica tra III e I mill. a. C., sono identificati con la Montagna e Foresta dei Cedri, ovvero l'Anti-Libano o Hermon. La vetusta tradizione si ripercuote nella letteratura biblica, che identifica il Libano e Anti-Libano con il Giardino dell'Eden, ad esempio in Ezechiele 28. 3; 13-16.\nPer l'antichissimo storico cananeo Sanchuniaton, quattro furono le montagne sacre: Casio/Kasyoun (presso Abila e Damasco) Libano, Hermon/Syrion, Beros/Montagna dei Cipressi (presso Heliopolis).\nLa misteriosa fondazione di Heliopolis.\nUn oracolo della Sibilla cita un re Antioco del III o II secolo a.C. tra i rifondatori di Baalbek, mentre Macrobio (\"Saturnalia\" 1. 23. 19), per fissare l'origine del santuario eliopolitano, riesce a risalire all'epoca del faraone Senemure-Senepos. Un nome che assomiglia molto a quello di Senwosre-Sesostris della XII Dinastia egizia (circa 2000-1900 a.C.) Di sicuro Senwosre I rifond\u00f2 il Tempio egizio di Heliopolis e intrattenne stretti rapporti religiosi e commerciali con Byblos e con la regione interna libanese di Remenen/Armenen/Hermon in cui gli Egizi collocarono la sede della divinit\u00e0 Khaitaw/Reshep/Osiride. Le evidenze archeologiche, peraltro, denotano l'esistenza delle mura e torri della citt\u00e0 di Heliopolis risalenti almeno al 2300 a.C.\nSecondo Macrobio, il simulacro di Elio giunse a Eliopoli del Libano dall'omonimo centro cultuale sul Delta nilotico, insieme a una schiera di sacerdoti egizi, officianti con il primo sacerdote Partemetis \u2013 su richiesta del re \"assiro\" Deleboris -. Il Tempio di Giunone/Astarte fu costruito sull'Absu, da cui provennero le acque del Diluvio universale.\nAnalogamente il Monte Hermon per i Cananei fu sempre il regno di El \u2013 Baal-Hammon/Saphon e Baal dell'Amanus/Anti-Libano \u2013 quanto la Terra di Dio per gli Egizi.\nSecondo il patriarca maronita Estfan Doweihi, Baalbek \u00e8 la pi\u00f9 antica costruzione nel Mondo, edificata nell'anno 133 della creazione da Caino, come citt\u00e0 di 'rifugio' dopo l'assassinio di Abele.\nL'archeologo libanese Kawkabani nel 2004 ha annunciato i risultati dei suoi scavi in Heliopolis. La scoperta pi\u00f9 significativa \u00e8 un pezzo di ceramica, databile al 1200 a.C. Il frammento mostra una scena rituale racchiusa in una scritta cuneiforme, che dice: \"\u201cKissib Abi-Malek, Ibn (...), Baal Tunip\u201d\". Si riferisce a Tunip, la citt\u00e0 del mistero, ora identificata con la ellenistica Heliopolis.\nConferme arrivano da un messaggio del XV secolo inviato da Amenem Opet al capo militare del faraone, che si riferisce ad una citt\u00e0 chiamata l\"Heliopolis Orientale\". Heliopolis \u00e8 il nome greco per l'antica citt\u00e0 egizia che gli Egizi chiamavano Re-pi o Aton-pi (Re/Aton essendo il Dio del Sole). Data la mancanza di vocali nelle lingue semitiche fu eliminata la 'A' di Atonpi/Tunip. Nell'antichit\u00e0 Heliopolis fu chiamata Tunip dagli Egizi e poi Shamsimuruna dagli Assiri, prima della rifondazione ellenistica di Antioco III. Il re assiro Sennacherib nella campagna militare del 701 a.C. - contro Gerusalemme - cita, tra i re di Amurru, Menahem/Minkhimmu di Shamsimuruna/Shamash \u00e8 il mio Signore.\nUn'iscrizione rinvenuta in una lapide di Heliopolis descrive \"Il re Sampsiceramo figlio di Sohaemus\" come costruttore di un altare o un tempio del luogo. Fra i re iturei di Aretusa e Emesa, Sampsiceramo II fu figlio di Giamblico III e Gaio Giulio Sampsiceramo III fu figlio di Gaio Giulio Alexio. Resterebbe soltanto Sampsiceramo I - attivo negli anni 64-43 a.C. - per identificare il costruttore di Heliopolis. In ogni caso, l'iscrizione dimostra che gli Iturei contribuirono alla fondazione della Heliopolis ellenistica, di cui detenevano il sommo sacerdozio.\nHeliopolis, fra le trenta meraviglie dell'Antichit\u00e0.\nIl principale tempio di Baalshamin/Iupiter in Heliopolis - all'interno di una vasta citt\u00e0 templare - fu secondo soltanto a quello di Artemide in Efeso per dimensioni e magnificenza, con una base di circa m 90 per 49, e 54 colonne (pi\u00f9 8 colonne interne) alte circa m 20 (rilievo architettonico del Lohmann, Deutsches Arch\u00e4ologisches Institut, Aachen). Nella Sala ipostila di Karnak, in Egitto, soltanto una dozzina di colonne sono paragonabili per dimensioni a quelle di Heliopolis. Il Tempio di Iupiter/Baalshamin \u00e8 incastonato all'interno di un magnifico santuario-acropoli con una pianta di m 270 per 120, sviluppatosi con la dinastia dei Severi e gli imperatori arabo-iturei Filippo I e II che lo rappresentarono nella loro monetazione. Un'iscrizione dell'imperatore Nerone testimonia che il Tempio principale fu gi\u00e0 eretto nell'anno 60 d.C., quando su Heliopolis regnava il Gran Re itureo Sohaemus, console onorario dell'Impero Romano. Tuttavia gli archeologi hanno individuato dei lavori preparatori d'epoca ellenistica per l'edificazione di un tempio ancor pi\u00f9 imponente, di sterminata ambizione, che per\u00f2 non fu proseguito. Sicuramente all'epoca ellenistica, se non a tempi pi\u00f9 remoti, \u00e8 da ascrivere la piattaforma sorreggente il Tempio di Iupiter, costituita, tra le altre, da pietre squadrate di durissimo granito di 800-1000 tonnellate l'una, record insuperato nella tecnologia delle costruzioni.\nLa fama del santuario si diffuse in gran parte dell'Impero e Iupiter Heliopolitanus fu adorato a Roma, in Campania, in Pannonia, Britannia, Gallia Narbonense, Germania, Rezia, Numidia, Egitto e in altre province romane. A Pozzuoli (con i \"Geremellenses\"), a Roma, Gerda-le-Haut, Sophonia degli Apamei e in altri luoghi furono costituiti dei collegi di fedeli a \"Iupiter Heliopolitanus\", con propri ordini sacerdotali, statuti, riti, propriet\u00e0 e cimiteri. La \"vexillatio\" di cavalieri iturei prestante servizio a Roma edific\u00f2 ivi un altare dedicato alla divinit\u00e0 eliopolitana, e per questo culto sul Gianicolo fu eretto un imponente tempio. Altri ordini sacerdotali eliopolitani furono costituiti in Emesa, Abilene e Nebi Ham nell'Anti-Libano e a Carnunto di Pannonia.\nSempre in epoca romana il Monte Carmelo fu dedicato a Baalshamin di Heliopolis, e si rammenta che nel 69 d.C. Vespasiano vi si rec\u00f2 per consultarne l'oracolo che gli promise potere su Gerusalemme. Cos\u00ec come Traiano nel 114 d.C. consult\u00f2 l'oracolo del Tempio eliopolitano prima della campagna contro i Parti. Il Monte Carmelo fu situato nel territorio della citt\u00e0 di Tolemaide che, insieme a Eleuteropolis, Nicopolis, Lydda e Neapolis inserirono nelle loro monete l'immagine di Iupiter Heliopolitanus Optimus Maximus. Questi, nella teologia eliopolitana, \u00e8 considerato un imperatore celeste, l'Arconte dei Cieli, identificato con la stella Regolo nella costellazione del Leone, che tutto domina e regola l'Universo. Iupiter/Baalshamin \u00e8 eterno nume oracolare, definito 'Angelos' ossia messaggero in un'iscrizione di Ostia. Ovvero fu rappresentato con il pschent - doppia corona faraonica - in alcune statuette votive, che lo identificano con il dio egizio Atum.\nAll'epoca dell'imperatore Augusto - intorno al 14 a.C. - Beirut fu sede di colonia romana. Tuttavia soltanto al tempo dell'imperatore Severo o di Eliogabalo fu costituita una colonia a Heliopolis. Molti autori affermano che il territorio di Heliopolis fu compreso nella colonia romana di Beirut in epoca augustea, tuttavia si tratta di una pura congettura, non suffragata da pezze giustificative. Al contrario Strabone (\"Geografia\" XVI. 2. 19) afferma che Baalbek non fece parte del territorio di Beirut, che giungeva alle fonti del fiume Oronte, pochi Km a nord di Baalbek. Gli studiosi, inoltre, sottolineano che sotto l'aspetto religioso-architettonico, il complesso templare di Heliopolis appare di concezione chiaramente semitica, lontano dal classicismo romano, che pure nei secoli si sovrappose alla concezione progettuale originaria. Soltanto all'epoca dell'imperatore Settimio Severo la citt\u00e0 divenne colonia romana e agli abitanti fu concessa la cittadinanza romana, come testimoniato \u2013 tra gli altri - dal grande giurista Ulpiano (\"Digesto\" 50. 15. 1. 2)\nBashan/Batan.\nIl Bashan \u00e8 il centro di irradiazione delle dinastie reali amorrito-fenice \u2013 da Ugarit a Biblo \u2013. In una stele del periodo dei faraoni Ramses II e Merneptah sono ricordate le citt\u00e0 santuario di Edrei/Itra e Astaroth, capitali del Bashan/Batanea. Si tratta delle ancestrali sedi della divinit\u00e0 Astarte/Venere e del dio Mialkuma/Milkom. Questi \u00e8 il re morto, eterno e divinizzato, gi\u00e0 onorato dal biblico sovrano Og signore dei Rephaim, secondo l'antica tradizione cananeo-amorrea testificata negli archivi di Emar, Mari, Ebla e Ugarit. Bashan \u00e8 il luogo proverbialmente fertile, paragonato nella Bibbia al Libano e al Carmelo. Le sacerdotesse samaritane spose del Toro-Yahveh sono le 'Vacche del Bashan', Il Bashan in \"Salmi\" 68 \u00e8 un har elohim/Montagna di Dio, luogo di sacra dimora di Yahveh. Accompagnando il suo popolo Yahveh si trasferisce dalla montagna di Sin a Shalmon-Bashan sua residenza d'elezione. \"Gtr\" aramaico corrisponde al \"Gshr\" ebraico, titolo divino dei re di Ugarit. \u201cGathru/Ghethur\u201d \u2013 il Potente/Mialkuma \u2013 \u00e8 l'antenato ancestrale dei re della dinastia amorrea di Ugarit. Nella festa ugaritica del Nuovo Anno, la liturgia invoca la divinit\u00e0 Ghethur-Yakar \"il dio che domina in Astharot, il dio che giudica in Edrei\". \nIl titolo/nome divino Ghetur/Gatharu presente nella letteratura dell'amorrea citt\u00e0 di Ugarit - a sua volta derivato dall'accadico gasru/forte - corrisponde al safaitico Yezhur/Iturei. Lo stesso lemma egizio Itr - per la citt\u00e0 Edrei - \u00e8 presente nelle liste di localit\u00e0 del Bashan citate nelle campagne militari da Tuthmose III a Ramses III. Probabilmente una citt\u00e0 fortificata di Ghethur va identificata con Tell Hadar in Bashan, distrutta intorno al 900 a.C., all'epoca dell'invasione di Bar-Hadad I, re di Damasco, che annesse il regno di Ghetur a Sobah (1 \"Cronache\" 14. 20).\nAstaroth/Tell-Ashtara \u00e8 posizionata 34\u00a0km a est del Mar di Galilea, e consiste nel pi\u00f9 esteso insediamento scoperto nella Siria meridionale. Astaroth fu una citt\u00e0 templare di notevole importanza, rappresentata anche nei bassorilievi del palazzo assiro di Calah.\nGolan/Gaulanitide.\nIl Golan \u00e8 la regione al nord-est del Mar Morto. Pur da considerare in Gaulanitide/Golan un'altra Ghetur, risalente all'XI-X secolo a.C., come abbiamo osservato identificata dagli archeologi con Bethsaida. Anche questa citt\u00e0 fu sede del culto di Mialkuma e di una divinit\u00e0 lunare mesopotamica, in almeno sei Alti-Luoghi.\nDal VI al III secolo a.C., il Golan risulta quasi abbandonato, soltanto con il passaggio al dominio dei Seleucidi gli Iturei rioccupano la regione, ed \u00e8 fondata la citt\u00e0 di Antiochia-Hippo. Tel Kedesh \u2013 nel nord della Galilea ai confini con Hule - appare sino al III secolo a.C. come unico centro urbano e palazzo amministrativo della regione sin dall'epoca persiana. Tuttavia, le migliaia di sigilli ritrovati nell'archivio di Tel Kedesh risalgono anch'essi al periodo dei Seleucidi. La fortezza di Tel Kedesh accoglie un importante tempio oracolare di Baalshamin, anch'esso ellenistico, la divinit\u00e0 rappresentata con il caratteristico simbolo dell'aquila. A Kedesh \u00e8 ricordato un mausoleo quadrato, di epoca romana, semplice e massiccio con interno a croce, e nicchie per i corpi, simile a analoghe tombe-torri o \"qubbeh\" del Bashan, dell'Anti-Libano, Emesa e Palmira.\nDal 198 a.C. \u00e8 eretto un sistema difensivo di fortezze per la protezione delle vie di comunicazione, e gli archeologi \u2013 in parallelo \u2013 rilevano le ceramiche di 'Tipo itureo' simili a quelle del monte Hermon. Gamla, dotata dell'unica sinagoga della regione \u00e8 una coeva fondazione di una probabile colonia giudaica.\nCesarea di Filippo/Paneas, Khirbet Omrit e il Tempio di Hereibe.\nPaneas fu la capitale del Golan, presso cui Antioco III nel 198 a.C. sconfisse l'esercito dei Tolomei d'Egitto, acquisendo il dominio della Siria e Palestina. Vicino l'imponente castello di Cesarea di Filippo/Paneas, dalla ricca fontana di Fijeh\u00a0\u2013 celebrata dal grande geografo Abulfeda - diparte un antico acquedotto e due terzi della portata del fiume Giordano/Iarden. Secondo Giuseppe Flavio, \"Antichit\u00e0 giudaiche\" 15. 363, nel 16 a.C., \"nei pressi del luogo detto Paneion\" dove scaturisce la fonte del Giordano, Erode il Grande costru\u00ec, sul precedente santuario itureo, un tempio in onore dell'imperatore Augusto \"\u201cnella Terra di Zenodoro\u201d\". Ossia del tetrarca itureo figlio di Lysania I e padre di Lysania II. Augusto concesse a Erode parte dello stato di Zenodoro, ovvero i distretti di Paneas, Hul\u00e9, Galilea, Batanea e Traconitide (\"Antichit\u00e0 giudaiche\" 15. 10. 8). Secondo una leggenda araba, peraltro scientificamente attendibile, la fonte di Panium fu collegata al lago Phiala/Coppa, sulla strada tra Cesarea e la Traconitide.\nIl santuario risulta utilizzato per uffici divini sin dal III secolo a.C. e fu composto da una serie di templi. Da occidente a oriente: il Tempio di Pan\u00a0\u2013 ritenuto da alcuni studiosi dedicato a Augusto - poi la Corte delle Ninfe, la grande grotta in cui si conserva una nicchia decorata, dove sorgeva la statua di Pan, sormontata da un'altra nicchia con decorazione a pettine, il Tempio di Iupiter Helipolitanus/Baalshamin, la Corte di Nemesis e il complesso delle \"Tombe delle Capre Danzanti\" e del dio Pan. L'insieme del sacro luogo \u00e8 dominato dalla rupe della Grotta di Pan al culmine della quale \u00e8 situata la tomba del profeta Elia/Nebi Kheder.\nSecondo recenti scavi archeologici, l\"'Augusteum\" costruito da Erode in realt\u00e0 sarebbe da identificare con il tempio scoperto nella vicina localit\u00e0 di Khirbet Omrit, 4\u00a0km a sud-ovest di Paneas, dove insisteva un precedente tempio itureo, con altare e due camere sotterranee, risalente al II secolo a.C. Nei pressi del quale \u00e8 situato il santuario druso Nebi Yahud, con la presunta tomba di Giuda figlio di Giacobbe.\nAd un'ora e tre quarti di cavallo da Paneas, gli esploratori-archeologi di inizio Ottocento scoprirono il Tempio di Hereibe, con vestibolo colonnato in ordine ionico e nicchie all'ingresso con piccoli pilastri nello stile del Tempio del Sole di Heliopolis. Il corpo del tempio era m 11 x 7, la cella interna, con pilastri agli angoli, misurava m 5,5 x 2,5."}
{"id": "2838576", "revid": "1745361", "url": "https://it.wikipedia.org/wiki?curid=2838576", "title": "Impasto (cucina)", "text": "Un impasto, in cucina, \u00e8 una massa risultante dall'unione di farina con acqua e/o altri liquidi, e punto di partenza per la preparazione di pane, pasta e pizza.\nCi sono molti tipi di impasto a seconda del tipo di farine utilizzate e a seconda delle aggiunte che possono avvenire rispetto agli ingredienti base. Infatti l'impasto pu\u00f2 prevedere anche l'uso di latte o uova e le farine utilizzate possono provenire dai cereali, dai legumi, da patate o da castagne.\nL'impasto ottenuto pu\u00f2 prevedere eventualmente l'aggiunta di sale, zucchero, olio e altri ingredienti, come il lievito. Il risultato ottenuto pu\u00f2 essere utilizzato in numerose e svariate maniere per la produzione di pasta fino alla preparazione di svariati tipi di pane."}
{"id": "2838583", "revid": "767487", "url": "https://it.wikipedia.org/wiki?curid=2838583", "title": "A Virginia Feud", "text": "A Virginia Feud \u00e8 un cortometraggio muto del 1913 diretto da Robert G. Vignola e prodotto dalla Kalem Company. Interpretato da James Vincent, Alice Hollister e Henry Hallam, il film usc\u00ec nelle sale il 2 agosto 1913.\nProduzione.\nIl film fu prodotto dalla Kalem Company.\nDistribuzione.\nIl film - un cortometraggio in una bobina - usc\u00ec nelle sale il 2 agosto 1913 distribuito da The General Film Company, Incorporated. Non si conoscono copie esistenti del film."}
{"id": "2838586", "revid": "767487", "url": "https://it.wikipedia.org/wiki?curid=2838586", "title": "Francesca Folloni", "text": " \u00c8, dagli albori, componente del gruppo musicale-teatrale con base a Bologna degli Oblivion, di cui cura anche coreografie e movimenti scenici.\nBiografia.\nHa studiato danza e, al conservatorio musicale \"A.Peri\" di Reggio Emilia, solfeggio, pianoforte, flauto traverso e ottavino. Si \u00e8 diplomata nel 1999 alla BSMT, Accademia di Musical di Bologna, vincendo una borsa di studio per la Guilford School of Acting di Londra (sezione Musical Theatre).\nNel 2000 e 2001 ha vinto i Campionati italiani di tip-tap con la compagnia Tap Company di Bologna. Dal 2000 al 2006 ha poi lavorato come cantante e ballerina nella compagnia Rockopera partecipando ai musical \"Greatest Hits\" e \"Joseph e la strabiliante tunica dei sogni in technicolor\" con Rossana Casale, per la regia di Claudio Insegno e le coreografie di Fabrizio Angelini.\nNel 2003 per la regia di Max Farau ha interpretato April nella commedia musicale \"Company\" a fianco di Antonello Angiolillo.\nDal 2000 al 2009 per Oblivion tiene corsi di musical nelle scuole superiori di Bologna e provincia e per BSMT insegna tip tap al corso full time e danza al corso ragazzi.\nFra le attivit\u00e0 collaterali in campo artistico, figura quella con Giostra Film di Bologna.\nDal 2003 fa parte degli Oblivion.\nA teatro porta in scena con gli Oblivion: \"Ho rubato un motivo\" (2003); \"Far finta di essere G.\" (2004); \"Le mille note su...\" (2004); \"Cetra noi cinque\" (2004); \"Facciamo l'Inferno\" (2005); \"Non dimenticar le mie parole\" (2007); \"Di palo in sesto\" (2008); \"Oblivion Show\", regia di Gioele Dix (2009); \"Oblivion Show 2.0 il Sussidiario\", regia di Gioele Dix (2010); \"Othello la H \u00e8 muta\", regia di Giorgio Gallione (2013); \"Oblivion.zip\" (2015); \"Oblivion: the human jukebox\", regia di Giorgio Gallione (2015); il musical \"La Bibbia riveduta e scorretta\", regia di Giorgio Gallione (2018).\nIn tv partecipa con gli Oblivion alle trasmissioni: \"Parla con Me\" condotto da Serena Dandini (Rai3 - 2010); \"Zelig\" condotto da Claudio Bisio e Paola Cortellesi (Canale5 - 2010/11); \"Telethon\" (Rai1 - 2013); \"Panariello sotto l'albero\" condotto da Giorgio Panariello (Rai1 - 2015); Telethon (Rai1 - 2016); Italia s\u00ec condotto da Marco Liorni (Rai1 - 2019); \"Ricomincio da Raitre\" condotto da Stefano Massini e Andrea Delogu (Rai3 - 2020).\nCon gli Oblivion pubblica anche i singoli: \"Tutti quanti voglio fare yoga\" (2012); \"C'\u00e8 bisogno di zebra\" (2013); \"Chiedimi come\" (2019) colonna sonora del film \"Scappo a casa\" di e con Aldo Baglio, per Medusa film (2019).\nNel 2019 registra e pubblica con gli Oblivion l'album del musical \"La Bibbia riveduta e scorretta\".\nDurante il Lockdown marzo-aprile 2020 causato dalla pandemia da Covid-19 allestisce con gli Oblivion \"Oblivion in da house\", un palinsesto quotidiano di dirette sui social Facebook, Instagram e Youtube, con contenuti e rubriche inediti. Cura \"Folloni Playground\", rubrica per mamme e dintorni, costruendo in diretta animali improbabili con i materiali trovati in casa.\nNel Dicembre 2020 lancia con Lorenzo Scuda l'Accademia del Cazzeggio, struttura didattica volta a sviluppare l'improvvisazione e la creativit\u00e0 di cantanti ed attori attraverso una routine di giochi musicali e teatrali.\nVoci correlate.\nComponenti degli Oblivion:"}
{"id": "2838590", "revid": "184755", "url": "https://it.wikipedia.org/wiki?curid=2838590", "title": "Jean de Reszke", "text": "Biografia.\nApparteneva a una famiglia di melomani; furono cantanti lirici anche il fratello \u00c9douard (1853-1917), basso, e la sorella Josephine (1855-1891), soprano. Dopo aver studiato canto al conservatorio di Varsavia (\"Uniwersytet Muzyczny Fryderyka Chopina\") con il tenore italiano Francesco Ciaffei (1819-1894), Jean de Reszke si perfezion\u00f2 poi a Milano con il baritono Antonio Cotogni.\nDebutt\u00f2 come baritono nel 1874 al \"Teatro La Fenice\" di Venezia, con lo pseudonimo italiano di \"Giovanni de Reschi\", interpretando Alfonso nella \"Favorita\" di Gaetano Donizetti. \nLo stesso anno cant\u00f2 al \"Drury Lane\" di Londra come Alfonso (\"La Favorita\" di Donizetti), Valentino (\"Faust\" di Gounod) e come protagonista nel \"Don Giovanni\" di Mozart. \nAl Theatre Royal di Glasgow nell'ottobre del 1874 \u00e8 Richard, Coeur de Lion in \"Talisman\" di Michael William Balfe con Italo Campanini (tenore) per l'Her Majesty's Italian Opera, in novembre il protagonista in Don Giovanni (opera) e Valentin in \"Faust\". \nFu il fratello \u00c9douard, persuaso che Jean fosse un tenore, a consigliargli di studiare con Sbriglia a Parigi (1876); dopo tre anni di studio nel 1879, col nome d'arte francese di Jean de Reszke, debutt\u00f2 al \"Teatro Real\" di Madrid come tenore, nella parte del protagonista in \"Roberto il diavolo\" di Meyerbeer, ma con scarso successo.\nNei successivi cinque anni cant\u00f2 quasi esclusivamente in concerti. Nel 1884 fu convinto da Maurel e Massenet a interpretare la parte di Giovanni Battista nella prima rappresentazione al Th\u00e9\u00e2tre italien de Paris dell'\"H\u00e9rodiade\" diretto da Gialdino Gialdini; il successo convinse Massenet a completare \"Le Cid\" tenendo conto proprio delle caratteristiche vocali di De Reszke, che infatti lo interpret\u00f2 con successo all'\"Op\u00e9ra\" nella prima mondiale (30 novembre 1885). Da allora, per circa 15 anni, fu probabilmente il pi\u00f9 popolare tenore, soprattutto nei paesi anglosassoni. La sua voce era giudicata di eccezionale bellezza ed egli la coloriva con molta bravura; la musicalit\u00e0 e fraseggio erano considerati impeccabili. Nel 1887 fu Radames nella prima stagione curata dall'impresario Augustus Harris al \"Drury Lane\"; nel 1888 debutt\u00f2 al \"Royal Opera House, Covent Garden\" come Vasco de Gama nel\"l'Africana\" di Meyerbeer. \nDa allora in poi cant\u00f2 quasi ogni anno a Londra, a Parigi e al \"Metropolitan\" di New York.\nAncora al Covent Garden nel 1888 e Radames in Aida, Riccardo in Un ballo in maschera, il protagonista in Faust, Raoul in Les Huguenots ed il protagonista in Lohengrin (opera), nel 1889 Walther von Stolzing in Die Meistersinger von N\u00fcrnberg e Rom\u00e9o in Romeo e Giulietta (Gounod), nel 1890 Don Jos\u00e8 in Carmen (opera), Phoebus in \"Esmeralda\" di Arthur Goring Thomas con Nellie Melba e Jean de Leyden in Le proph\u00e8te e nel 1891 il protagonista in Otello (Verdi).\nPer il Metropolitan Opera di New York debutta nel novembre 1891 come Lohengrin a Chicago con il fratello Edouard e poi Romeo in Romeo e Giulietta, Raoul de Nangis in Les Huguenots con Emma Albani e Sofia Scalchi, Otello (Verdi) e Faust, in dicembre Radames in Aida con Lilli Lehmann, nel 1892 Jean of Leyden in Le proph\u00e8te, Vasco de Gama ne L'Africaine e Walther von Stolzing in Die Meistersinger von N\u00fcrnberg diretto da Anton Seidl, nel 1893 Don Jos\u00e9 in Carmen diretto da Luigi Mancinelli con Emma Calv\u00e9, nel 1894 il protagonista in Werther (opera) e Lancelot in \"Elaine\" di Herman Bemberg con la Melba, nel 1895 Des Grieux in Manon (Massenet) diretto da Enrico Bevignani con Mario Ancona e Tristan in Tristan und Isolde con Giuseppe Kaschmann, nel 1896 il protagonista in Sigfrido (opera), nel 1897 Don Rodrigue in \"Le Cid\" di Jules Massenet, nel 1899 Siegfried ne Il crepuscolo degli dei diretto da Franz Schalk ed ha cantato al Met fino al 1901 in 339 recite.\nAncora a Londra nel 1892 \u00e8 Lancelot in Elaine, nel 1894 Werther, nel 1896 Tristan in Tristan und Isolde, nel 1897 Sigfrido nell'opera omonima e nel 1898 Sigfrido ne Il crepuscolo degli dei cantando al Covent Garden fino al 1900.\nNel 1904, ammalato, si ritir\u00f2 dalle scene; trascorse il resto della sua vita ad insegnare canto, prima a Parigi e poi a Nizza."}
{"id": "2838593", "revid": "729019", "url": "https://it.wikipedia.org/wiki?curid=2838593", "title": "Epatite", "text": "L'epatite (dal greco \u1f27\u03c0\u03b1\u03c1, \u1f25\u03c0\u03b1\u03c4\u03bf\u03c2) \u00e8 l'infiammazione del fegato, pu\u00f2 essere dovuta a cause diverse: virus, farmaci, alcool ecc., e porta ad un malfunzionamento del fegato stesso con effetti vari sull'organismo.\nTipologia.\nLe epatiti possono essere:\nAccanto a questi aspetti preponderanti, nelle epatiti acute, si possono ritrovare epatociti in apoptosi, detti \"Corpi di Councilman\". Possono presentarsi anche ittero, inappetenza, vomito, febbre, diarrea, rash cutanei, artralgie.\nEpatiti virali.\nMolti virus possono modificare la morfologia del fegato nel contesto di infezioni che possono diventare anche di carattere sistemico. Tuttavia solo una minoranza di virus \u00e8 epatotropa, cio\u00e8 capace di portare come manifestazione clinica principale l'epatite. Alcuni (HAV e HEV) sono virus a trasmissione prevalentemente enterale, non cronicizzano; altri (HBV, HCV e HDV) sono virus a trasmissione prevalentemente parenterale e possono persistere nel tempo e quindi dare infezione e malattia di carattere cronico."}
{"id": "2838599", "revid": "438678", "url": "https://it.wikipedia.org/wiki?curid=2838599", "title": "Benvolio Montecchi", "text": ""}
{"id": "2838603", "revid": "767487", "url": "https://it.wikipedia.org/wiki?curid=2838603", "title": "The Vampire (film 1913)", "text": "The Vampire \u00e8 un cortometraggio muto del 1913 diretto da Robert G. Vignola. Prodotto dalla Kalem Company, il film \u00e8 interpretato da Harry F. Millarde, Marguerite Courtot e Alice Hollister. Uno dei primi lavori cinematografici sul fenomeno \"vamp\", viene spesso citato come l'esempio pi\u00f9 datato in esistenza.\nTrama.\nHarold proviene dalla provincia, dove ha lasciato Helen, una brava ragazza con cui \u00e8 fidanzato. Preso dal turbine della grande citt\u00e0, Harold si lascia affascinare da Sybil, una vamp che lo trascina nel gorgo. Dovr\u00e0 arrivare Helen per salvare il giovanotto, quando questi - disperato - sar\u00e0 abbandonato dalla vamp.\nProduzione.\n\"The Vampire\" \u00e8 stato girato a Cliffside Park, New Jersey.\nIl film \u00e8 maggiormente noto per la presenza della \"Vampire Dance\" eseguita da Alice Eis e Bert French, ispirata all'opera \"The Vampire\" (1897) di Philip Burne-Jones. Un fermo immagine della performance ricrea esattamente le sembianze del dipinto. La \"Vampire Dance\", ideata da French nel 1909, era famosa e controversa al tempo nell'ambiente vaudeville statunitense per la sua mimica sensuale e oltraggiosa prima di essere documentata nel film.\nIl 20 febbraio 1913, i ballerini suscitarono scandalo con un'altra performance \"Le rouge et noir\" e furono arrestati il giorno seguente per atti osceni. Furono scarcerati su cauzione, pagando ciascuno 500 dollari. Eis e French ricevettero un compenso di 2.000 dollari dalla Kalem per la loro esibizione in \"The Vampire\".\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale statunitensi il 15 ottobre 1913.\nUna copia della pellicola \u00e8 conservata negli archivi del George Eastman Museum di Rochester."}
{"id": "2838604", "revid": "599013", "url": "https://it.wikipedia.org/wiki?curid=2838604", "title": "Kerner (vitigno)", "text": "Il Kerner \u00e8 un vitigno semi-aromatico a bacca bianca. Il Kerner \u00e8 coltivato in Germania, Austria, Svizzera e, in Italia, in Alto Adige, dove questo vitigno pu\u00f2 essere indicato nella \"Denominazione di origine controllata\" (DOC) Alto Adige dal 1993.\nStoria.\nIl vitigno \u00e8 stato creato nel 1929 in Germania da August Herold incrociando Schiava grossa (una variet\u00e0 rossa conosciuta anche come Trollinger) e Riesling.\nIl nome Kerner deriva da Justinus Kerner, medico e poeta tedesco (ha scritto poesie sul vino) ad onore del quale fu dedicato questo vitigno.\nAmpelografia.\nVigoria.\nIl Kerner ha una buona vigoria e generalmente viene coltivato su un portainnesto di media vigoria come l'SO4.\nFoglia.\nLa foglia \u00e8 di dimensioni medio o medio-piccole, pentalobata, di colore verde scuro e con bordo dentato.\nGrappolo.\nIl grappolo \u00e8 di dimensioni medio-piccole, corto e con ali, abbastanza compatto.\nAcino.\nSferico, di buccia tenera e sottile, di colore verde-giallo. \nIl Kerner germoglia tardi e quindi i getti maturano bene e mostrano una notevole resistenza agli inverni freddi, al punto che resiste fino a temperature di -10 \u00b0C. Rispetto al Riesling, il Kerner pu\u00f2 essere coltivato in condizioni meno favorevoli e con rese maggiori. La maturazione \u00e8 ai primi di ottobre.\nQuesto vitigno cresce su tutti i tipi di suolo. In genere, viene coltivato sui pendii: se sufficientemente soleggiati la coltivazione pu\u00f2 essere fatta fino ad altitudini di 800-900 metri.\nQuesto ibrido non \u00e8 particolarmente sensibile alla peronospora, all'oidio e alla botrite, se non in caso di cattive condizioni atmosferiche. Non ci sono invece problemi con i parassiti, perch\u00e9 in queste condizioni di freddo non possono svilupparsi.\nVino.\nColore.\nTrasparente giallo paglierino, talvolta con riflessi dorati.\nProfumi.\nProfumo intenso, spesso con un tono di moscato; aromi freschi offrono un gustoso mix di frutta mista bianca, con note di mela, pompelmo e un soffio tropicale di mango.\nGusto.\nSimile al Riesling, fresco e fruttato, di minor acidit\u00e0 ma con pi\u00f9 corpo.\nSinonimi.\nKerner \u00e8 conosciuto con i seguenti sinonimi: Triumpf Herold, Herold Weiss, Schiava Grossa x Riesling Renano WE 25/30, Trollinger x Riesling Renano WE S 25/30, WE S 2530, Weinsberg S 25-30, Wei\u00dfer Herold."}
{"id": "2838627", "revid": "22475", "url": "https://it.wikipedia.org/wiki?curid=2838627", "title": "Alpi Orobie Orientali", "text": "Le Alpi Orobie Orientali (dette anche \"Catena Tel\u00e9nek-Coca-Poris\") sono la parte orientale delle Alpi Orobie (nelle Alpi e Prealpi Bergamasche). Si trovano in Lombardia (Provincia di Bergamo, Provincia di Sondrio e, in parte minore, Provincia di Brescia).\nClassificazione.\nSecondo la SOIUSA le Alpi Orobie Orientali sono un supergruppo alpino con la seguente classificazione:\nDelimitazioni.\nRuotando in senso orario i limiti geografici sono: Passo dell'Aprica, Valle di Corteno, Val Camonica, Val di Paisco, Passo del Vivione, Val di Scalve, Val Nembo, Passo della Manina, Val Seriana, Valcanale, Passo della Marogella, Val Secca, Val Brembana, Passo di Venina, Valle Venina, Valtellina, Passo dell'Aprica.\nSuddivisione.\nSecondo la SOIUSA sono suddivise in tre gruppi e cinque sottogruppi:\nMontagne.\nLe montagne principali delle Alpi Orobie Orientali sono:"}
{"id": "2838628", "revid": "219355", "url": "https://it.wikipedia.org/wiki?curid=2838628", "title": "Shot noise", "text": ""}
{"id": "2838629", "revid": "767487", "url": "https://it.wikipedia.org/wiki?curid=2838629", "title": "Prince of Jutland", "text": "Prince of Jutland (noto anche come \"Royal Deceit\") \u00e8 un film del 1994 diretto da Gabriel Axel, basato sul terzo libro delle Gesta Danorum, opera storica della Danimarca di Saxo Grammaticus che \u00e8 stata usata da William Shakespeare per scrivere l'\"Amleto\".\nTrama.\nRegno di Jutland, VI secolo. Il re e suo figlio vengono assassinati dal principe Fenge, che sale al trono e raggiunge il letto della regina Geruth. Amled, nipote di Fenge e testimone dell'omicidio, decide di vendicarsi.\nCast.\nLa pellicola vede protagonista Gabriel Byrne nel ruolo dello zio di Amled, interpretato dall'allora ventenne Christian Bale. Tom Wilkinson \u00e8 il re assassinato Hardvendel, Helen Mirren \u00e8 la moglie Geruth, mentre Kate Beckinsale \u00e8 Ethel, personaggio prototipo della shakespeariana Ofelia.\nCritica.\nDerek Elley di \"Variety\" apprezza l'interpretazione di Gabriel Byrne e di Brian Cox, citando un Christian Bale in crescendo nella pellicola, e una piatta Kate Beckinsale. \"Time Out London\" si domanda se non si tratti invece di una parodia di Shakespeare in quanto lo ritiene un film \u00abpovero, sia finanziaremente che d'immaginazione\u00bb. MyMovies definisce \u00abtrascurabile\u00bb questa \u00abennesima rilettura dell'Amleto\u00bb."}
{"id": "2838630", "revid": "1354930", "url": "https://it.wikipedia.org/wiki?curid=2838630", "title": "Mario Baroni", "text": "Professionista tra il 1949 ed il 1958, vinse una tappa al Giro d'Italia e una alla Vuelta a Espa\u00f1a.\nCarriera.\nCorse per diverse formazioni, nel primo secondo dopoguerra, distinguendosi come gregario di Gino Bartali e di Fiorenzo Magni. Le principali vittorie da professionista, le ottenne nel 1957, quando vinse una tappa al Giro d'Italia ed una alla Vuelta a Espa\u00f1a."}
{"id": "2838632", "revid": "916580", "url": "https://it.wikipedia.org/wiki?curid=2838632", "title": "Sella di lancio", "text": "L'espressione sella di lancio definisce nel gergo ferroviario quella particolare struttura, rialzata rispetto al piano binari, che permette, in un impianto di smistamento, di sfruttare la forza di gravit\u00e0 per effettuare la manovra di scomposizione di un treno merci in arrivo.\nScomposizione.\nSi definisce scomposizione la particolare manovra che consente di suddividere i carri che formano un treno merci secondo le loro destinazioni (parziali o finali), inoltrandoli su appositi binari, denominati \"binari di direzione\".\nLe operazioni di lancio si svolgono nel modo seguente: alla colonna da smistare vengono prima allentati i tenditori in corrispondenza dei punti di taglio; poi viene messa in movimento verso la sella di lancio, spinta da una locomotiva. Un agente, in possesso del bollettino di lancio, distacca i ganci di trazione e i rotabili liberi discendono la rampa mentre ne vengono rilevati il peso e la velocit\u00e0.\nPer evitare un impatto eccessivo che potrebbe danneggiare i carri, i binari di destinazione sono dotati di dispositivi di rallentamento, denominati \"freni di binario\".\nL'apparecchiatura frenante, rilevata la velocit\u00e0 di uscita, aziona lo stadio di frenatura al momento opportuno, calcolando l'arresto col metodo detto \"a bersaglio\" in funzione dei veicoli gi\u00e0 presenti in sosta nel binario; la velocit\u00e0 di accostamento viene contenuta entro 1,5-1,8 m/s garantendo sicurezza ed integrit\u00e0 dei veicoli e della merce trasportata.\nTale tipo di manovra, a cui prende parte una squadra di manovratori specializzati, permette di eseguire con celerit\u00e0 la scomposizione di lunghi treni in arrivo dividendone tra i binari appositi i gruppi di carri per destinazione o per uso. \nIl tutto \u00e8 regolamentato da apposite norme di esercizio che stabiliscono il tipo di segnalazioni scambiato tra macchinista della locomotiva di manovra e manovratori a terra.\nMentre un tempo tutte le operazioni venivano svolte manualmente oggi si tende ad automatizzare e a comandare il tutto mediante elaboratori centralizzati in posti di comando riducendo l'intervento degli operatori a terra. L'elaboratore apposito gestisce i terminali utente, i radar rilevatori della velocit\u00e0 impressa ai carri, le fotocellule di posizione, l'anemometro per misurare la velocit\u00e0 del vento (che pu\u00f2 rallentare o velocizzare i carri), la pesa elettronica e l'apparato frenante.\nCaratteristiche.\nLa sella di lancio \u00e8 costituita da un dosso a schiena d'asino, con una pendenza del 5\u00f710 per mille, che facilita il movimento dei carri manovrati sfruttando la forza di gravit\u00e0. I fasci di manovra, raccordati tra loro mediante gruppi di deviatoi, in genere sono distinti in fascio per arrivi e fascio per partenze.\nLa rampa \u00e8 dotata di un impianto di frenatura, normalmente suddiviso in freni primari collocati sulla rampa, e freni secondari collocati sui binari di destinazione. Il compito dei primi \u00e8 rallentare quei carri che abbiano preso troppa velocit\u00e0, poich\u00e9 la rampa \u00e8 costituita con una pendenza tale da assicurare una velocit\u00e0 minima anche ai carri che, per le loro caratteristiche, offrano una maggiore resistenza al moto. I secondi servono per evitare che la velocit\u00e0 di accosto sia eccessiva, evitando possibili danneggiamenti dei carri."}
{"id": "2838639", "revid": "126257", "url": "https://it.wikipedia.org/wiki?curid=2838639", "title": "Inferriato", "text": ""}
{"id": "2838642", "revid": "219355", "url": "https://it.wikipedia.org/wiki?curid=2838642", "title": "Rumore Schottky", "text": ""}
{"id": "2838643", "revid": "599013", "url": "https://it.wikipedia.org/wiki?curid=2838643", "title": "Luminello", "text": "Il luminello \u00e8 un componente delle armi da fuoco ad avancarica. Su di esso si inserisce la capsula contenente il fulminato di mercurio (o altra sostanza esplodente per percussione) che, colpita dal cane, accende la carica di polvere facendo partire il colpo.\nStruttura.\nIl luminello \u00e8 composto da una parte cilindrica (o pi\u00f9 spesso leggermente conica) forata assialmente sulla quale si inserisce la capsula, e da una parte filettata (forata anch'essa) che si avvita in un corrispondente alloggio della culatta portando il foro in comunicazione con la camera di scoppio. La base del settore cilindrico \u00e8 provvista di tacche rilevate, di forma quadrangolare, per permettere la rimozione del componente (tramite un apposito attrezzo simile a un cacciavite).\n&lt;br&gt;Il luminello \u00e8 presente in tutte quelle armi da fuoco (dette ad avancarica) che, all'atto del caricamento, necessitano l'inserimento della polvere e delle pallottole separatamente, cio\u00e8 di quelle che non usano la cartuccia. \u00c8 possibile la sua rimozione poich\u00e9, essendo queste armi sempre destinate all'uso con la polvere nera, esso si sporca facilmente e le fecce potrebbero ostruirlo rendendo impossibile lo sparo: necessita quindi di una accurata e frequente pulizia (mediante l'uso di acqua e sapone o di solventi appositi). \u00c8 anche necessario che quando l'arma non viene usata esso venga lubrificato poich\u00e9 i residui della combustione della materia esplodente contenuta nelle capsule pu\u00f2 causarne la corrosione da parte dell'umidit\u00e0 atmosferica. Quando si prepara l'arma allo sparo \u00e8 opportuno quindi, al fine di rimuovere il lubrificante, sparare prima qualche capsula senza avere inserita la carica di polvere e la pallottola. Questa pratica assicura l'asciugatura del canale ed il passaggio della fiamma all'interno della canna per l'accensione della carica di lancio.\nLe dimensioni dei luminelli variano a seconda delle armi sulle quali essi sono montati e del calibro delle capsule. Le misure pi\u00f9 frequenti variano tra i 4,5 ed i 6\u00a0mm.\nStoria.\nDopo secoli di uso delle armi a pietra focaia, la scoperta dei composti chimici capaci di esplodere per percussione apr\u00ec la strada ad altre soluzioni atte a provocare l'accensione della carica di lancio del proiettile. Gli inneschi esplodenti furono sperimentati in vari modi e su molti tipi di acciarini opportunamente modificati ma, tra i tanti, il sistema \"capsula a percussione \u2013 luminello\" si rivel\u00f2 il pi\u00f9 efficace e sicuro. La sua introduzione risale agli anni intorno al 1830 ed anche se per qualche anno ancora vari sistemi continuarono a coesistere, presto questi furono soppiantati dal nuovo che fu usato fino all'invenzione della cartuccia metallica avvenuta negli anni tra il 1850 ed il 1860."}
{"id": "2838644", "revid": "219355", "url": "https://it.wikipedia.org/wiki?curid=2838644", "title": "Rumore di Schottky", "text": ""}
{"id": "2838645", "revid": "767487", "url": "https://it.wikipedia.org/wiki?curid=2838645", "title": "Gang (gruppo musicale)", "text": "I Gang, a volte chiamati anche con la denominazione completa The Gang, sono un gruppo folk rock italiano. Nati come Paper's Gang sul finire degli anni settanta e fortemente ispirati ai Clash, furono inizialmente parte della scena punk marchigiana, alla quale sono riconducibili gruppi come Rivolta dell'odio, Cracked Hirn ed Azione non violenta di Ancona, i Cani di Pesaro, i Reig di Macerata ed i Dictatrista di Ascoli Piceno. I loro suoni virarono poi sempre pi\u00f9 verso il folk, mantenendo testi fortemente politicizzati ed una particolare attenzione per il \"combat rock\".\nStoria.\nGli esordi.\nPur servendosi di altri musicisti, il nucleo dei Gang \u00e8 formato dai due fratelli Sandro e Marino Severini, entrambi nativi di Filottrano, in provincia di Ancona e dal \"terzo gang\" per 5 dischi Andrea Mei. Formano il primo gruppo durante l'adolescenza, siamo verso la met\u00e0 degli anni settanta, il momento in cui comincia a manifestarsi, musicalmente e in altri ambiti, il fenomeno del punk, coi Sex Pistols. I due fratelli Severini si recano a Londra ed entrano in diretto contatto con la scena sociale e musicale esplosiva della capitale inglese. Capiscono che il punk non \u00e8 soltanto un generico \"fenomeno di costume\", ma un tentativo assai concreto di salvaguardia organizzata dei diritti e della qualit\u00e0 della vita. Il punk inglese era costituito in gran parte da disoccupati e emarginati provenienti dalle periferie londinesi. Qui matura la scelta di Sandro e Marino Severini.\nIl primo nome del gruppo \u00e8 \"Paper's Gang\", per il soprannome di famiglia \u201cPapar\u00e8\u201d, da cui l'inglesizzazione Paper's, mentre \u201cGang\u201d ricorda le bande di strada e di bar della vita giovanile di provincia.\nAssumono quindi come proprio modello il gruppo dei Clash: tornano a casa, si tagliano barba e capelli e cominciano un periodo di catalogazione, di studio e di strutturazione dei testi. I primi pezzi vengono composti direttamente in lingua inglese, con tematiche e musicalit\u00e0 riprese da due album fondamentali dei Clash, London Calling del 1979 e il successivo Sandinista! che contribuisce a far conoscere loro la realt\u00e0 del Sud del mondo, degli sfruttati, degli emarginati. \u00c8 questo il \"leitmotiv\" dei Gang.\nIl neonato gruppo si imposta nella classica struttura rock con due chitarre, basso e batteria: Sandro Severini si occupa della parte strettamente musicale, mentre Marino compone i testi e canta. I primi concerti si svolgono in ambito strettamente locale, con puntate a Ancona e Macerata.\nI primi album.\nNel 1984 i Gang hanno pronto un numero sufficiente di pezzi propri, gi\u00e0 consolidati durante i concerti, e decidono di far uscire un album autoprodotto. Si tratta di \"Tribes' Union\", comprendente otto brani scritti certamente sotto l'influenza dei Clash, ma nel quale si nota anche la crescente influenza del musicista inglese Billy Bragg (autore anche di una celebre \"neo-versione\" inglese dell'Internazionale scritta su suggerimento o istigazione di Pete Seeger), un artista che riesce a condensare sia la natura del primo punk, sia quella del pi\u00f9 classico folksinger, con chitarra e armonica a bocca. Le tematiche dei Gang sono subito militanti: la classe politica, il potere, le difficolt\u00e0 del vivere quotidiano. Il gruppo viene chiamato \"Gang\" in onore della mitica immagine del fuorilegge, da Robin Hood a Jesse James.\n\"Tribes' Union\" viene accolto favorevolmente dalla stampa specializzata e arriva ottavo al \"referendum della critica\" della rivista \"Musica e Dischi\". Musica dura e diretta, testi di grande impatto politico e sociale; anche se i testi sono in inglese, qualcuno comincia a parlare timidamente di un vero rock italiano.\n[[File:Fratelli severini.jpg|upright=1.4|left|thumb|Sandro e Marino Severini]]\nI Gang si schierano in favore di ogni lotta civile e si esibiscono anche assieme a gruppi come [[The Pogues]], i [[Blasters]], [[The Jesus &amp; Mary Chain]] e, infine, assieme allo stesso [[Billy Bragg]]. \u00c8 l'epoca di pezzi dal titolo inequivocabile, come \"Libre El Salvador\", \"Against The Dollar Power\" ([[High Rise (etichetta discografica)|High Rise]]) ecc. Nel [[1986]] esce il loro secondo LP, \"[[Barricada Rumble Beat]]\", sempre in inglese e ancora pi\u00f9 esplicito nei testi. Ma qualcosa cambia gradualmente: il ritmo si contamina, appaiono cadenze [[rhythm'n'blues]] e i Gang si avvicinano sempre maggiormente alla tradizione popolare, accostandosi alla [[black music]] e alla realt\u00e0 sociale afroamericana, subentra nel loro sound un respiro ancora pi\u00f9 internazionale con l'aggiunta di tastiere elettroniche suonate da [[Gaudi (musicista)|Gaudi]] (che in questo album appare come Lele Cenacchi).\nNel [[1989]] esce un album interlocutorio, \"[[Reds (album)|Reds]]\"; lo stesso anno firmano un contratto con una grande casa discografica, una \"major\" come la [[Compagnia Generale del Disco|CGD]], che lascia peraltro loro la pi\u00f9 ampia libert\u00e0 di espressione assicurando nel contempo la necessaria distribuzione.\nStanno finendo gli [[anni 1980|anni ottanta]], il \"decennio del [[Riflusso nel privato|riflusso]]\"; cadono una dietro l'altra ideologie e utopie, ma i Gang vanno del tutto controcorrente. I fratelli Severini pur laureati entrambi in [[giurisprudenza]], preferiscono continuare a fare i fattorini per dedicarsi alla musica. Non vedono molto bene tendenze che dal [[punk rock|punk]] si avvicinavano alla [[new wave (musica)|new wave]] o al [[Goth|dark]] distaccandosi dal popolare e confluendo in un intellettualismo spesso di maniera. Gi\u00e0 in Red si intravede la svolta dei Gang, legata alle proprie radici, la band diventa di sette elementi con l'inserimento di [[sassofono|sax]], [[violino]] e [[flauto]], e vi \u00e8 l'incontro con [[Ambrogio Sparagna]].\nLa svolta.\nAll'inizio degli [[anni 1990|anni novanta]] lavorano a una trilogia con la quale compiono la scelta definitiva (e epocale) di passare a comporre testi in [[lingua italiana]]. Questa svolta \u00e8 quasi obbligata: hanno imparato la lezione dai [[Clash]], ma per fare canzone politica, sociale, di denuncia sulla situazione italiana, non si pu\u00f2 cantare in inglese.\nAnche dal punto di vista musicale, i tre album pescano nella tradizione musicale popolare, e possono essere annoverati tra i primi e migliori album [[folk rock]] (o [[combat folk (movimento)|combat folk]], per dirla come i [[Modena City Ramblers]]) italiani. Alle chitarre elettrica Marino sostituisce una chitarra acustica a dodici corde, si aggiungono [[violino]], [[fisarmonica]], [[armonica a bocca]], [[fiati]] e anche bande di paese (\"Oltre\").\nIl primo risultato \u00e8 l'album \"[[Le radici e le ali]]\" ([[1991]]), un album del tutto schierato nel solco della tradizione dell'[[internazionalismo]]. Dichiarano i fratelli Severini:\n[[File:MarinoSeverini.JPG|upright=0.8|thumb|Marino Severini live a Filottrano 23 agosto 2007]]\nIl progetto \u00e8 quello di fondere il [[rock]] con la tradizione popolare, nel senso di dare una vera identit\u00e0 culturale alla propria musica. Alle chitarre elettriche, slide e dobro si aggiungono il [[violino]], il [[mandolino]], il [[tin whistle]], l'[[oboe]] e lo [[shannaj]]. In quest'ottica deve essere visto \"[[Storie d'Italia]]\", il loro secondo album in italiano che vede la produzione artistica e la collaborazione con [[Massimo Bubola]], del [[1993]]. Un album che contiene brani che parlano delle lotte partigiane, come la suggestiva ballata \"Eurialo e Niso\" nella quale viene rielaborata la leggenda dei due amici combattenti narrata da [[Publio Virgilio Marone|Virgilio]] nell'[[Eneide]].\nNei Gang entra in pianta stabile il tastierista e fisarmonicista [[Andrea Mei]] e si formano collaborazioni fruttuose con artisti come [[Antonello Salis]], Antonello Ricci, [[Mauro Pagani]], [[Daniele Sepe]] e [[Davide Riondino]].\nIl 1\u00ba maggio 1991, nel corso del tradizionale [[Concerto del Primo Maggio|concerto offerto da CGIL, CISL e UIL]], in [[Piazza San Giovanni (Roma)|Piazza San Giovanni a Roma]] (la tradizionale \"Piazza della Sinistra\"), i Gang leggono un comunicato con cui si invitano tutti i lavoratori italiani allo [[sciopero generale]] contro il governo di [[Giulio Andreotti]]. Questo avviene in diretta sulla [[RAI]], il che preclude in seguito ogni accesso del servizio radiotelevisivo pubblico ai Gang.\nSeguono brani scottanti come \"200 giorni a Palermo\", dedicata all'omicidio del senatore del [[Partito Comunista Italiano]] [[Pio La Torre]], assassinato dalla [[Mafia]] il 30 aprile [[1982]]; i fratelli Severini vengono denunciati per aver coinvolto nella canzone personaggi come l'ex sindaco di [[Palermo]] [[Vito Ciancimino]], l'eurodeputato [[Salvo Lima]] (a sua volta ucciso in un agguato mafioso il 12 marzo [[1992]]), e soprattutto gli esponenti [[Partito Comunista Italiano|PCI]] Russo e Sanfilippo. Ai Gang vengono chiesti 500 milioni di lire come risarcimento morale.\nNel 1995 si conclude la trilogia \"italiana\" con l'album \"[[Una volta per sempre]]\" che contiene brani che parlano dei sette figli di [[Alcide Cervi]], \"La pianura dei sette fratelli\", di [[Pier Paolo Pasolini]] (\"Il buco del diavolo\"), dell'avvento del [[Silvio Berlusconi|berlusconismo]] in Italia, \"La corte dei miracoli\".\nLavori pi\u00f9 recenti.\n[[File:SandroSeverini.JPG|upright=0.8|left|thumb|Sandro Severini live a Filottrano 23 agosto 2007]]\nSi sviluppa nel contempo un nuovo rapporto dei Gang con l'arte e con il loro percorso individuale; cominciano ad essere attratti dall'[[epica]] e dalla poesia narrativa, sviluppando cos\u00ec la metafora e il linguaggio profetico come antidoto alla perdita della memoria individuale e collettiva, uno dei mali della societ\u00e0 italiana contemporanea. Nasce l'album \"[[Fuori dal controllo]]\", dedicato a dieci personaggi della storia d'Italia visti come eretici, appunto come \"fuori dal controllo\": ci sono [[Giordano Bruno]], [[Davide Lazzeretti]], [[Pier Paolo Pasolini]], [[Pino Puglisi]] (il parroco palermitano ucciso dalla Mafia), [[Sacco e Vanzetti]], [[Ilaria Alpi]] (la cui misteriosa fine viene analizzata nella canzone \"Chi ha ucciso Ilaria Alpi?\", nella quale si ipotizza un contatto tra le indagini della giornalista e un traffico d'armi internazionale che avrebbe portato anche alla tragedia del [[Moby Prince]], il traghetto incendiatosi nel [[porto di Livorno]] il 10 aprile [[1991]], tragedia nella quale morirono 140 persone) e [[Santa Maria Goretti]]. Con \"Fuori dal controllo\" i Gang tornano anche alla classica struttura rock basso-chitarre-batteria. Entrano all'inizio del 1997 nella band al Basso Francesco Caporaletti e Paolo Mozzicafreddo alla batteria.\nNell'album \"[[Controverso]]\" (2000) interviene, con la lettura di una sua poesia intitolata \"Reflescias\u00e0\" (cio\u00e8 \"r\u00e9fl\u00e9chis \u00e0 \u00e7a\" pronunciato alla napoletana) il poeta e scrittore [[Erri De Luca]]. Nello stesso album si segnala il brano \"Paz\", dedicato a [[Andrea Pazienza]].\nNella primavera del [[2001]] nasce il progetto Gang City Ramblers che congiunge due generazioni di combat-(folk)-rockers i [[Modena City Ramblers]] con i Gang, sullo stesso palco a interpretare brani delle due formazioni.\nIl 25 aprile dello stesso anno i due gruppi si esibiscono in un indimenticabile concerto a [[Macerata]] in una Piazza Mazzini stracolma di oltre 6.000 persone arrivate da tutti gli angoli della [[Marche|Regione]].\nNel [[2002]] fanno girare in rete una canzone clandestina, \"All'ultimo sangue\", regalata al movimento per la pace, contro ogni guerra.\nNel [[2004]] pubblicano insieme al gruppo di ricerca e canto popolare [[Marche|marchigiano]] de [[La Macina]], \"Nel tempo e oltre cantando\", dove vengono riarrangiati e riproposti brani storici di entrambe le formazioni quali \"Sesto San Giovanni\", \"Kowalsky\" dei Gang e \"Cecilia\", \"Stavo in bottega che lavoravo\" de La Macina; non \u00e8 un disco dei Gang, n\u00e9 un disco della Macina, i due repertori vengono stravolti: i canti popolari diventano brani rock e le canzoni dei Gang sembrano canzoni dei nostri nonni.\nNel [[2006]], infine, \u00e8 la volta dell'ultimo album, intitolato \"Il seme e la speranza\".\nIl disco \u00e8 dedicato al lavoro della terra e realizzato in collaborazione con la [[Marche|Regione Marche]]. Canzoni nuove, qualche rifacimento e collaborazioni con artisti incontrati durante gli ultimi anni. Lo spirito dell'album \u00e8 quello della testimonianza storica delle radici contadine del nostro Paese. Nell'album canzoni di Resistenza: \" 4 maggio 1944-In memoria\", canzone dedicata ad una rappresaglia [[Nazismo|nazifascista]] avvenuta il 4 maggio [[1944]] a [[Arcevia|Sant\u2019Angelo di Arcevia]] nella [[provincia di Ancona]], dove vennero uccise barbaramente 63 persone, [[Partigiano|partigiani]] e civili, tra questi i componenti della famiglia Mazzarini, una famiglia contadina che aveva offerto rifugio e riparo ai partigiani che operavano in quella localit\u00e0; \"La pianura dei sette fratelli\" riletta dal [[Coro delle Mondine di Novi]], testimonianza come i brani dei Gang appartengano ormai alla tradizione popolare; \"A Maria\". C'\u00e8 [[Woody Guthrie]] di \"This Land is my land\" che vede numerosi ospiti e che \u00e8 stata inserita recentemente nell'archivio Guthrie. C'\u00e8 \"Lacrime del sole\" nuovo inno contadino. Un disco dedicato all'\"umanesimo contadino\" come ama dire Marino Severini durante i concerti. Il disco \u00e8 registrato in casa per permettere a Paolo Mozzicafreddo, batterista dal 1997, gi\u00e0 malato, di partecipare alle registrazioni. Morir\u00e0 il 19 giugno [[2006]] all'et\u00e0 di 31 anni. Viene quindi sostituito da Piero Montecchiari.\nL'ultima uscita discografica \u00e8 il doppio bootleg live \"[[Dalla polvere al cielo]]\" (stampato in 1000 copie) uscito nel luglio [[2008]] e reperibile per ora soltanto tramite il loro sito ufficiale. Sempre nell'estate 2008, Piero Montecchiari \u00e8 sostituito da [[Francesco Bigoni]]\nNel 2008 inizia una tourn\u00e9e teatrale con [[Daniele Biacchessi]] che unisce canzoni dei Gang con recitati e che parla delle storie d'Italia, dalle [[stragi naziste]] alle [[bombe di stato]], da [[Peppino Impastato]] a [[Giovanni Falcone|Falcone]] e [[Paolo Borsellino|Borsellino]], dal quale viene poi tratto il disco [[Il paese della vergogna]].\nIl 28 febbraio [[2009]] i Marino e Sandro insieme al batterista degli inizi e al bassista dei [[Malavida]], in occasione del 25\u00ba anniversario dal primo album fanno una riunione per un concerto in cui ripropongono i brani del periodo punk in inglese. La serata viene registrata e dar\u00e0 vita al disco [[Tribe's reunion]] pubblicato l'anno successivo.\nNel maggio 2010 i Gang cambiano nuovamente batterista: Diego Garbuglia prende il posto di [[Bigoni]].\nIl 10 aprile [[2011]] \u00e8 prevista l'uscita di un nuovo album, che sarebbe dovuto uscire nel 2010, dal titolo \"[[La rossa primavera]]\" insieme al gruppo romano dei [[Ned Ludd]] che raccoglier\u00e0 i canti della [[Resistenza italiana|Resistenza]], dai brani storici alle canzoni d'autore dedicate all'argomento. Alla batteria prende posto un nuovo batterista, [[Luca Ventura]].\nIl 23 ottobre dello stesso anno viene pubblicato l'album [[Quando gli angeli cantano]] a nome \"Gang e i suoi fratelli\", registrazione dell'evento \"Un giorno per Paolo\", concerto svoltosi a [[Villa Potenza]] (MC) del 29 ottobre [[2010]] in onore del batterista scomparso Paolo Mozzicafreddo, in cui gruppi vicini ai Gang ripropongono canzoni dei Gang.\nIl 31 gennaio [[2012]] viene pubblicato il cd live dello spettacolo [[Storie dell'altra Italia]], dei Gang con [[Daniele Biacchessi]] e [[Massimo Priviero]].\nA fine maggio 2012 esce \"[[Le radici e le ali]], 1991-2011\" un album live registrato a [[Filottrano]] il 16 settembre 2011 in occasione del ventennale dell'uscita del loro primo album in lingua italiana, che contiene un CD con allegato un DVD contenente alcuni spezzoni della serata e un intervento di Marino Severini relativo all'album.\nIl 22 aprile [[2012]] al teatro \"La Nuova Fenice\" di [[Osimo]] Marino Severini \u00e8 stato insignito del [[Premio Renato Benedetto Fabrizi]].\nLa Trilogia con [[Jono Manson]] e l'autoproduzione.\nNel [[2014]] i fratelli Severini tornano in studio per il primo album di inediti dopo 14 anni, sotto la produzione di [[Jono Manson]], dal titolo [[Sangue e cenere]]. Per reperire i fondi, si affidano al [[crowdfunding]], riuscendo ad ottenere il 917% della somma richiesta. Per questo album, si presentano con una band completamente rinnovata: [[Marzio Del Testa]] (Batteria, percussioni), [[Charlie Cinelli]] (Basso elettrico, contrabbasso) e Jono Manson (Chitarra elettrica, chitarra acustica , chitarra baritona, chitarra tenore, cori, piano, wurlizter electric piano) e la collaborazione di [[Jason Crosby]] (Pianoforte, violino, hammond organo, wurlizter electric piano), [[John Egenes]] (Mandolino, mandoloncello, banjo, pedal steel, lap steel, suggins), [[Brant Leeper]] (Hammond organo, fisarmonica), [[Garth Hudson]] (Fisarmonica), [[Eric Ambel]] (Chitarra elettrica), Char Rothschild (Fisarmonica, bagpipes, bombarda, tin whistle, tromba) e Robbie Rothschild (Kora) dei [[The Round Mountain]], [[Craig Dreyer]] (Sax Tenore), [[Barry Danielian]] (Tromba), [[Clark Gayton]] (Trombone), [[Dave Devlin]] (Lap steel, mandolino, chitarra tenore, mandoloncello), [[Justin Bransford]] (Contrabbasso), [[Mark Clark]] (Percussioni), [[Stefano Barotti]], [[Hillary Smith]] e [[David Berkeley]] (Cori), [[Roberto Picchio]] (Fisarmonica), [[Angela Gabriel]] (Vibraphone), [[Orchestra Pergolesi]]. Una parte delle registrazioni si \u00e8 svolta negli [[Stati Uniti d'America]], senza per\u00f2 che Sandro e Marino si spostassero. Tra le ricompense una versione in CD dell'unico 45 giri dei Gang \"Against the dollar power\" e un CD live \"Storie D'Italia Live Tour 1993\".\nNel 2015, segu\u00ec il \"Sangue e cenere Tour\" legato al 70enario della Liberazione dal Nazi-Fascismo; anche alla \"RifondaFesta\", per un pubblico non pagante. Nello stesso anno collabora con i [[M\u00e9, P\u00e9k e Barba]], gruppo [[folk]] parmense, cantando nel brano \"[[La Tigre dell'Ogliastra]]\"\nNel 2016, sempre sotto la produzione di Jono Manson, e sempre ricorrendo ad una campagna di crowdfunding, i Gang incidono un album di cover che Marino aveva in progetto gi\u00e0 dal 2000, il disco si intitola \"[[Calibro 77]]\" e presenta 11 reinterpretazioni di canzoni degli anni 70, quelle che i fratelli Severini cantavano a vent'anni. Tra le ricompense del crowdfunding vengono pubblicati anche altri due album: \"[[Scarti di lato]]\" che raccoglie canzoni incise in passato ma che non hanno trovato posto nei dischi ufficiali, o hanno fatto parte di altri progetti; e \"Live tour 1989\", la registrazione del concerto del 7 settembre 1989, all'[[Arena Sferisterio]] di [[Macerata]], quando divisero il palco con [[Billy Bragg]].\nNel [[2020]] i Gang danno vita ad un nuovo crowdfunding per l'incisione del terzo album prodotto da Jono Manson dal titolo \"[[Ritorno al fuoco]]\", in 90 giorni di raccolta fondi i Gang raggiungono i 1611 co-produttori e raccolgono 72945 \u20ac, superando il precedente record italiano che apparteneva a Nicholas Fantini, in arte [[Egreen]].. Tra le ricompense del crowdfunding altri due album: \"[[Folkies]]\": una raccolta di brani reincisi in versione acustica e \"[[Per un pugno di\u2026 stelle]]\": una raccolta inedita di brani in versione live.\nFormazione.\nComponenti attuali\nEx-componenti e collaboratori\nTimeline dei componenti dal vivo\nCollegamenti esterni.\n[[Categoria:Gruppi musicali folk rock]]\n[[Categoria:Gang]]"}
{"id": "2838646", "revid": "104458", "url": "https://it.wikipedia.org/wiki?curid=2838646", "title": "Alexej Yagudin", "text": ""}
{"id": "2838649", "revid": "198277", "url": "https://it.wikipedia.org/wiki?curid=2838649", "title": "Twinair", "text": ""}
{"id": "2838657", "revid": "219355", "url": "https://it.wikipedia.org/wiki?curid=2838657", "title": "Rumore granulare", "text": ""}
{"id": "2838661", "revid": "838137", "url": "https://it.wikipedia.org/wiki?curid=2838661", "title": "POKERItalia24", "text": "POKERItalia24 \u00e8 stato un canale televisivo tematico italiano, di propriet\u00e0 del gruppo De Agostini, dedicato ai tornei di poker sportivo e diretto da Maurizio Caressa.\nStoria.\nIl lancio di POKERItalia24, le cui trasmissioni sono state avviate il 26 febbraio 2010 alle 23.10 con il torneo POKERItalia24 Challenge, \u00e8 visibile in chiaro in Italia sul satellite Eutelsat Hot Bird 13B.\nDal 1\u00ba gennaio 2013 il canale si \u00e8 spostato dall'LCN 59 all'LCN 152 per far spazio a Lottomatica TV. Il 28 febbraio 2013 il canale ha cessato le trasmissioni sul digitale terrestre nel mux Rete A 1 e prosegue le trasmissioni solo via satellite. Dal 1\u00ba marzo 2013 rinnova il proprio logo, le grafiche, i bumper pubblicitari e trasmette nel formato panoramico .\n\u00c8 stato inoltre presente al canale 222 della piattaforma Sky Italia fino al 16 gennaio 2017, data nella quale ha cessato le trasmissioni.\nProgrammi.\nPOKERItalia24 trasmetteva i seguenti tornei internazionali di poker sportivo:\nIl 15 ottobre 2010 Pokeritalia24, in un torneo speciale dedicato al compleanno di PokerClub, ha utilizzato, per la prima volta in Italia, un tavolo di poker con chip rfid in grado di generare la grafica della partita istantaneamente.\nIl 25 ottobre 2010 alle 20,50, nel final table della Snai Poker Cup, \u00e8 andata in onda la prima diretta tv in Italia di una partita di poker con la grafica generata in diretta. Si tratta di produzioni curate dalla struttura interna di Pokeritalia24 diretta da Umberto Chiaramonte.\nIl 9 novembre 2010 ha trasmesso in diretta il tavolo finale delle World Series of Poker.\nCommentatori.\nLe voci che commentavano e presentavano i programmi di POKERItalia24 erano:\nAscolti.\nL'8 dicembre 2010 il canale registra il suo record, in termini di ascolti, pari a 900.000 utenti unici."}
{"id": "2838665", "revid": "1429175", "url": "https://it.wikipedia.org/wiki?curid=2838665", "title": "Cascine Maggio", "text": ""}
{"id": "2838667", "revid": "729019", "url": "https://it.wikipedia.org/wiki?curid=2838667", "title": "Patrick Adamson", "text": "Biografia.\nAdamson fu poi istruito presso la St. Andrews, \u00e8 diventato arcivescovo di St. Andrews dal 1576 poi legato reale di Scozia nel 1583, del re Giacomo VI di Scozia presso la regina Elisabetta d'Inghilterra. \u00c8 stato anche Lord Alto Commissario al Parlamento della Scozia.\nDopo la pubblicazione di scritti teologici fu eletto rettore de la universit\u00e0 gli venne conferito come \"Divinitatis Doctor\" (D.D.); tradusse in latino il \"Libro di Giobbe\", il \"Libro delle Lamentazioni\" e l\"'Apocalisse di Giovanni\".\nHa combattuto i presbiteriani in difesa scritti latini e prese maggior parte all'organizzazione della chiesa scozzese; ma la sua avversione per il credo presbiteriano ha portato alla sua essere stato condannato in 1585, poi scomunicato in 1588."}
{"id": "2838672", "revid": "1573940", "url": "https://it.wikipedia.org/wiki?curid=2838672", "title": "Exodon paradoxus", "text": "Exodon paradoxus \u00e8 un pesce osseo appartenente alla famiglia Characidae nonch\u00e9 unica specie appartenente al genere Exodon.\nDistribuzione e habitat.\nIn natura \u00e8 diffusa nel bacino del Rio delle Amazzoni e del Tocantins nonch\u00e9 in Guyana.\nDescrizione.\nRaggiunge una lunghezza massima di 7,5\u00a0cm.\nBiologia.\nAlimentazione.\nSi nutre di scaglie di altri pesci (lepidofagia) e di invertebrati.\nAcquariofilia.\nViene talvolta allevata in acquario."}
{"id": "2838673", "revid": "424268", "url": "https://it.wikipedia.org/wiki?curid=2838673", "title": "Toro Rosso STR01", "text": ""}
{"id": "2838675", "revid": "767487", "url": "https://it.wikipedia.org/wiki?curid=2838675", "title": "Paolo Ferro", "text": "Carriera.\nPaolo Ferro, da sempre tifoso del , \u00e8 entrato nella squadra con una presenza in Serie B nella stagione 1976-1977.\nNella stagione successiva, la 1977-1978 Ferro viene fatto esordire il 5 marzo 1978 nella partita contro la ; durante quest'ultima lui segn\u00f2 il gol della vittoria al diciannovesimo minuto.\nFerro infine passer\u00e0 le annate successive nelle serie minori alternando stagioni prolifiche ad altre in cui segner\u00e0 pochi gol."}
{"id": "2838680", "revid": "1983214", "url": "https://it.wikipedia.org/wiki?curid=2838680", "title": "Noise (disambigua)", "text": ""}
{"id": "2838682", "revid": "180559", "url": "https://it.wikipedia.org/wiki?curid=2838682", "title": "Altezza mezza bellezza", "text": "Altezza \u00e8 mezza bellezza \u00e8 un proverbio della cultura popolare italiana.\nSignificato.\nIl significato reale di questo proverbio, fa riferimento a vecchi detti popolari, ereditati da \"tradizione orale\" di cui il vero significato \u00e8 quello d'intendere l'altezza come mezza bellezza. Nell'appena dopo guerra, questo detto era inteso come \"mezza altezza mezza bellezza\" cio\u00e8 che una statura superiore alla media, gi\u00e0 dava met\u00e0 della bellezza dell'uomo. Diverse ricerche darebbero conferma a questa convinzione . Nel XX secolo nelle Elezioni presidenziali degli Stati Uniti il candidato pi\u00f9 alto ha ottenuto la maggioranza dei voti popolari nell'88% dei casi ed ha vinto nell'84% dei casi. ."}
{"id": "2838694", "revid": "21880", "url": "https://it.wikipedia.org/wiki?curid=2838694", "title": "Exodon", "text": ""}
{"id": "2838695", "revid": "110157", "url": "https://it.wikipedia.org/wiki?curid=2838695", "title": "B\u00fccken", "text": "B\u00fccken \u00e8 un comune mercato di 2.187 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI) ed \u00e8 parte della comunit\u00e0 amministrativa (\"Samtgemeinde\") di Grafschaft Hoya."}
{"id": "2838698", "revid": "110157", "url": "https://it.wikipedia.org/wiki?curid=2838698", "title": "Hilgermissen", "text": "Hilgermissen \u00e8 un comune di 2.157 abitanti della Bassa Sassonia, in Germania.\nAppartiene al circondario (\"Landkreis\") di Nienburg (Weser) (targa NI) ed \u00e8 parte della comunit\u00e0 amministrativa (\"Samtgemeinde\") di Grafschaft Hoya."}
