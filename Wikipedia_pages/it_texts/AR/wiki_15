{"id": "2658552", "revid": "47767", "url": "https://it.wikipedia.org/wiki?curid=2658552", "title": "Molino Ruatti", "text": "Il molino Ruatti \u00e8 un antico mulino ad acqua situato a Rabbi in localit\u00e0 Pracorno (provincia di Trento). Di costruzione ottocentesca, \u00e8 stato completamente restaurato nel 2004 e, sotto forma di museo, costituisce uno degli \nStoria.\nLe prime notizie storiche circa la presenza di mulini in zona risalgono al Duecento, quando queste strutture vengono annoverate tra le propriet\u00e0 del Principato vescovile di Trento e i loro proventi considerati come parte delle entrate della famiglia Thun-Hohenstein, feudataria della valle. La costruzione del Mulino Ruatti di Pracorno \u00e8 da collocarsi prima del 1830, data riportata sull'affresco che decora la facciata.\nIl mulino rimane in funzione almeno fino alla seconda met\u00e0 del Novecento, dopodich\u00e9 lo stato di abbandono degli anni successivi compromette seriamente lo stabile, che venne acquisito dalla Provincia autonoma di Trento nel 1989. Nel 1999 la Soprintendenza per i Beni Architettonici viene incaricata del lavoro di ristrutturazione e l'intervento, su progetto degli architetti Martino Franceschini, Alberto Dalpiaz e Alessandra Agrimi, ha inizio nel 2004. I lavori di recupero portano alla riattivazione del mulino, non in funzione produttiva ma didattica, attraverso la creazione di una casa-museo, testimonianza di archeologia artigianale di montagna.\nIl 16 luglio 2010 l'amministrazione provinciale ha ceduto gratuitamente il mulino al comune di Rabbi per garantire una migliore gestione del bene e un incentivo allo sviluppo turistico locale. Difatti, la tipologia del bene culturale, un mulino ad acqua, lo rende fortemente legato alla comunit\u00e0 locale sia per la sua posizione, sia per la sua storia e risulta maggiormente funzionale che sia lo stesso comune di Rabbi ad avere la disponibilit\u00e0 del bene, in modo da poterlo gestire direttamente. Inoltre, essendo il mulino situato in una zona a valenza turistica, una gestione diretta da parte della comunit\u00e0 locale consente un maggior coinvolgimento degli operatori economici al fine di sfruttare il bene stesso non solo in una dimensione culturale, ma anche turistica, portando le amministrazioni locali a gestire autonomamente le proprie risorse turistiche. In tale occasione, la Soprintendenza ai Beni Architettonici ha eseguito una stima del mulino, che ne ha fissato il valore a pi\u00f9 di un milione di euro.\nIl restauro.\nIl progetto di ristrutturazione del mulino si \u00e8 basato sostanzialmente su un recupero integrale dell'edificio, con particolare attenzione all'apparato tecnico e produttivo. La ruota in legno esterna \u00e8 stata ricostruita, mentre gli ingranaggi interni sono stati in parte recuperati, tra cui l'albero di trasmissione verticale, e in parte ricostruiti poich\u00e9 troppo degradati, ad esempio le dentature. L'intero apparato \u00e8 ancora in grado di far muovere la macina grazie al precedente lavoro di recupero dell'acquedotto, distrutto al tempo da una piena del torrente Rabbies.\nSono stati recuperati in legno anche il balcone esterno e, all'interno, i vecchi solai. \u00c8 inoltre stata recuperata l'antica stalla con le mangiatoie, mentre l'edificio accessorio, sottoposto alle prescrizioni previste per la tutela indiretta, \u00e8 stato adibito ad ufficio di accoglienza dei visitatori. Le particelle fondiarie, invece, anch'esse quasi tutte sottoposte alla tutela indiretta, completano in maniera inscindibile il complesso del mulino.\nStruttura e locali.\nL'aspetto esterno del mulino conserva le tradizionali caratteristiche di questo tipo di edifici: centro focale \u00e8 la grande ruota in legno, collegata a canali che, dal torrente Rabbies, portano l'acqua fino a qui. Sulle pareti esterne, completamente in pietra, si aprono due ingressi: uno che porta alle macine e agli ingranaggi del mulino, l'altro alla cantina e alle stalle. A lato del secondo ingresso vi \u00e8 inoltre una scala che porta alle vecchie camere da letto, alla cucina e alla nuova stanza di accoglienza per i visitatori. In facciata, inoltre, \u00e8 posto un affresco raffigurante la Madonna di Caravaggio e Santa Caterina d'Alessandria, patrona dei mugnai.\nL'intero mulino, dopo i restauri, ha assunto l'aspetto e la funzione di museo e, pertanto, sono presenti un ambiente di partenza e un percorso di visita appositamente pensato e segnalato. L'allestimento propone al visitatore una sorta di luogo della memoria in cui viene presentata una panoramica generale sulla societ\u00e0 rurale e sull'economia contadina della Val di Rabbi, dalla particolare ottica dell'attivit\u00e0 che nel mulino si svolgeva, attraverso l'esposizione di oggetti quotidiani, riducendo al minimo i supporti mediatici e con il sottofondo verbale dei commenti recitati dal locale gruppo di teatro. I vari locali visitabili sono:"}
{"id": "2658558", "revid": "287204", "url": "https://it.wikipedia.org/wiki?curid=2658558", "title": "Khariar Road", "text": " \nKhariar Road \u00e8 una citt\u00e0 dell'India di 16.627 abitanti, situata nel distretto di Nuapada, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 55' 20 N e 82\u00b0 30' 35 E.\nSociet\u00e0.\nEvoluzione demografica.\nAl censimento del 2001 la popolazione di Khariar Road assommava a 16.627 persone, delle quali 8.399 maschi e 8.228 femmine. I bambini di et\u00e0 inferiore o uguale ai sei anni assommavano a 2.405, dei quali 1.192 maschi e 1.213 femmine. Infine, coloro che erano in grado di saper almeno leggere e scrivere erano 10.123, dei quali 5.900 maschi e 4.223 femmine."}
{"id": "2658559", "revid": "726373", "url": "https://it.wikipedia.org/wiki?curid=2658559", "title": "Vita Merlini", "text": "Vita Merlini, Vita di Merlino o La follia del mago Merlino \u00e8 un poema epico dello storiografo britannico Goffredo di Monmouth. \nComposto in latino attorno al 1148-1150, il poema narra episodi della vita di Merlino, ed \u00e8 basata su racconti tradizionali riguardo alla sua figura di mago.\n\u00c8 diviso in venti capitoli, per un totale di 1529 esametri.\nL'opera costituisce il seguito della \"Prophetia Merlini\" e della \"Historia Regum Britanniae\".\nRispetto ai lavori precedenti la saga presenta molte novit\u00e0, prima fra tutte quella di un mago meno prodigioso e pi\u00f9 umano: \u00e8 sposato ed ha una sorella (Ganieda), ed \u00e8 diventato re di una regione del Galles.\nA fianco di Peredur (l'eroe che ricomparir\u00e0 nella letteratura cortese, con il nome di Perceval o Parsifal) \u00e8 reduce da una guerra disastrosa, che lo affligge al punto di \"impazzire\", abbandonare tutti e rifugiarsi in solitudine nella foresta.\nIl motivo di questa rappresentazione meno solenne rispetto ai libri precedenti sta nel fatto che negli anni in cui venne scritto il libro, il Regno d'Inghilterra attraversava lotte devastanti per una grave crisi dinastica che opponeva i seguaci di Matilda, erede al trono, alla nobilt\u00e0 schierata con Stefano di Blois.\nTempi di guerra civile non molto diversi dai conflitti che avevano attraversato la Britannia di re Art\u00f9 nel VI secolo.\nIl Poema \u00e8 la prima fonte scritta dove appare la Fata Morgana (\"Morgen\") come la pi\u00f9 vecchia di nove sorelle che governano su Avalon."}
{"id": "2658564", "revid": "287204", "url": "https://it.wikipedia.org/wiki?curid=2658564", "title": "Khatiguda", "text": " \nKhatiguda \u00e8 una suddivisione dell'India, classificata come \"census town\", di 6.398 abitanti, situata nel distretto di Nabarangpur, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 19\u00b0 15' 21 N e 82\u00b0 47' 13 E.\nSociet\u00e0.\nEvoluzione demografica.\nAl censimento del 2001 la popolazione di Khatiguda assommava a 6.398 persone, delle quali 3.300 maschi e 3.098 femmine. I bambini di et\u00e0 inferiore o uguale ai sei anni assommavano a 792, dei quali 399 maschi e 393 femmine. Infine, coloro che erano in grado di saper almeno leggere e scrivere erano 4.482, dei quali 2.590 maschi e 1.892 femmine."}
{"id": "2658567", "revid": "1305772", "url": "https://it.wikipedia.org/wiki?curid=2658567", "title": "Florentia (disambigua)", "text": ""}
{"id": "2658568", "revid": "15756", "url": "https://it.wikipedia.org/wiki?curid=2658568", "title": "Armoriale dei comuni della citt\u00e0 metropolitana di Bologna", "text": "Questa pagina contiene le armi (stemmi e blasonature) dei comuni della citt\u00e0 metropolitana di Bologna (ex provincia di Bologna)."}
{"id": "2658569", "revid": "62221", "url": "https://it.wikipedia.org/wiki?curid=2658569", "title": "Setole postoculari", "text": ""}
{"id": "2658570", "revid": "88740", "url": "https://it.wikipedia.org/wiki?curid=2658570", "title": "Flores", "text": ""}
{"id": "2658573", "revid": "287204", "url": "https://it.wikipedia.org/wiki?curid=2658573", "title": "Kochinda", "text": " \nKochinda \u00e8 una citt\u00e0 dell'India di 13.584 abitanti, situata nel distretto di Sambalpur, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 46' 01 N e 84\u00b0 21' 17 E.\nSociet\u00e0.\nEvoluzione demografica.\nAl censimento del 2001 la popolazione di Kochinda assommava a 13.584 persone, delle quali 6.959 maschi e 6.625 femmine. I bambini di et\u00e0 inferiore o uguale ai sei anni assommavano a 1.641, dei quali 845 maschi e 796 femmine. Infine, coloro che erano in grado di saper almeno leggere e scrivere erano 8.963, dei quali 4.960 maschi e 4.003 femmine."}
{"id": "2658574", "revid": "287204", "url": "https://it.wikipedia.org/wiki?curid=2658574", "title": "Kotpad", "text": " \nKotpad \u00e8 una citt\u00e0 dell'India di 14.914 abitanti, situata nel distretto di Koraput, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 09' 45 N e 82\u00b0 19' 32 E.\nSociet\u00e0.\nEvoluzione demografica.\nAl censimento del 2001 la popolazione di Kotpad assommava a 14.914 persone, delle quali 7.400 maschi e 7.514 femmine. I bambini di et\u00e0 inferiore o uguale ai sei anni assommavano a 1.935, dei quali 960 maschi e 975 femmine. Infine, coloro che erano in grado di saper almeno leggere e scrivere erano 8.762, dei quali 5.037 maschi e 3.725 femmine."}
{"id": "2658576", "revid": "228587", "url": "https://it.wikipedia.org/wiki?curid=2658576", "title": "Nigel Green", "text": "Biografia.\nFiglio di un insegnante, Green frequent\u00f2 il King's College London e successivamente la facolt\u00e0 di ingegneria chimica dell'Universit\u00e0 di Londra, per poi iscriversi ai corsi di recitazione della Royal Academy of Dramatic Art, grazie al conseguimento di una borsa di studio. Intrapresa la carriera teatrale, a 24 anni recitava gi\u00e0 presso il prestigioso Old Vic e a Stratford.\nDalla met\u00e0 degli anni cinquanta pass\u00f2 alla televisione e al cinema. Malgrado le gravi lesioni riportate nel 1956 per una caduta accidentale, riusc\u00ec a proseguire la propria carriera. A questo periodo risalgono le prime partecipazioni a \"Bader il pilota\" (1956), \" Vittoria amara\" (1957) di Nicholas Ray, \"Giungla di cemento\" (1960) di Joseph Losey, \"Un colpo da otto\" (1960) di Basil Dearden.\nNel 1960 fu diretto da Terence Fisher nell'avventuroso \"Gli arcieri di Sherwood\" (1960) in cui sfrutt\u00f2 la propria prestanza fisica nel ruolo di Little John. Analogo successo ottenne nel 1963 con il ruolo di Ercole nel kolossal \"Gli argonauti 2\" di Don Chaffey.\nLa sua maschera dai lineamenti severi lo rese interprete ideale di personaggi come il sergente Frank Bourne in \"Zulu\" (1964), accanto a Michael Caine e Stanley Baker, Ludovico in \"La maschera della morte rossa\" (1964) di Roger Corman e l'ambiguo Maggiore Dalby in \"Ipcress\" (1965), capolavoro del genere spy story con Michael Caine nel ruolo dell'agente Harry Palmer.\nGrazie all'alta statura e all'elegante portamento, fu assai efficace anche in ruoli militareschi, quali il Magg. Wolseley in \"Khartoum \" (1966), il colonnello John Harker in \"Tobruk\" (1967), il colonnello Masters in \"I sette senza gloria\" (1969), ancora accanto a Michael Caine, il colonnello Mathesius in \"Fr\u00e4ulein Doktor\" (1969).\nL'ultimo ruolo di rilievo fu quello dell'alienato McKyle nella commedia satirica \"La classe dirigente\" (1972) accanto a Peter O'Toole.\nSeparato dalla moglie, l'attrice Patricia Marmont, Nigel Green mor\u00ec prematuramente nel 1972 per una dose eccessiva di sonniferi, all'et\u00e0 di 47 anni.\nDoppiatori italiani.\nNelle versioni in italiano dei suoi film, Nigel Green \u00e8 stato doppiato da: "}
{"id": "2658580", "revid": "1305772", "url": "https://it.wikipedia.org/wiki?curid=2658580", "title": "Luverne", "text": "Luverne o Lu Verne pu\u00f2 riferirsi ad alcune localit\u00e0 degli Stati Uniti:"}
{"id": "2658583", "revid": "767487", "url": "https://it.wikipedia.org/wiki?curid=2658583", "title": "Pandemonic Incantations", "text": "Pandemonic Incantations \u00e8 il terzo album in studio del gruppo musicale polacco metal Behemoth.\nIl disco.\nL'album fu registrato tra agosto e settembre del 1997 al Selani Studio e venne mixato nell'ottobre dello stesso anno. \u00c8 stato pubblicato nel 1998 dalla Solistitium Records, quando i Behemoth erano ancora nel periodo black metal. Una versione rimasterizzata in digipak \u00e8 stata pubblicata dalla Metal Mind Records con 6 tracce bonus, tra cui 5 tracce live registrate durante il tour europeo a Tolosa il 27 febbraio 1999 e una versione studio di \"With Spell of Inferno (Mefisto)\".\nNell'album originale la sesta traccia \u00e8 seguita da 57 tracce di \"silenzio\". L'outro \u00e8 nella traccia 66."}
{"id": "2658586", "revid": "287204", "url": "https://it.wikipedia.org/wiki?curid=2658586", "title": "Lathikata", "text": " \nLathikata \u00e8 una suddivisione dell'India, classificata come \"census town\", di 6.896 abitanti, situata nel distretto di Sundergarh, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 12' 39 N e 84\u00b0 35' 25 E.\nSociet\u00e0.\nEvoluzione demografica.\nAl censimento del 2001 la popolazione di Lathikata assommava a 6.896 persone, delle quali 3.658 maschi e 3.238 femmine. I bambini di et\u00e0 inferiore o uguale ai sei anni assommavano a 915, dei quali 474 maschi e 441 femmine. Infine, coloro che erano in grado di saper almeno leggere e scrivere erano 4.995, dei quali 2.900 maschi e 2.095 femmine."}
{"id": "2658591", "revid": "767487", "url": "https://it.wikipedia.org/wiki?curid=2658591", "title": "Luverne (Dakota del Nord)", "text": "Luverne \u00e8 un centro abitato (\"city\") degli Stati Uniti d'America, situato nella Contea di Steele nello Stato del Dakota del Nord. Nel censimento del 2000 la popolazione era di 44 abitanti. La citt\u00e0 \u00e8 stata fondata nel 1912.\nGeografia fisica.\nSecondo i rilevamenti dell'United States Census Bureau, la localit\u00e0 di Luverne si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Luverne vivevano 44 persone, ed erano presenti 12 gruppi familiari. La densit\u00e0 di popolazione era di 66 ab./km\u00b2. Nel territorio comunale si trovavano 23 unit\u00e0 edificate. Per quanto riguarda la composizione etnica degli abitanti, il 97,73% era bianco, e il 2,27% era nativo.\nPer quanto riguarda la suddivisione della popolazione in fasce d'et\u00e0, il 31,8% era al di sotto dei 18, il 2,3% fra i 18 e i 24, il 29,5% fra i 25 e i 44, il 20,5% fra i 45 e i 64, mentre infine il 15,9% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 76,0 maschi."}
{"id": "2658594", "revid": "767487", "url": "https://it.wikipedia.org/wiki?curid=2658594", "title": "Osmoregolazione", "text": "L'osmoregolazione \u00e8 la regolazione attiva della pressione osmotica nei fluidi interni di un organismo vivente, per impedire che diventino troppo diluiti o troppo concentrati. \u00c8 uno dei meccanismi fisiologici che contribuiscono al mantenimento dell'omeostasi.\nLa pressione osmotica \u00e8 una misura della tendenza dell'acqua di muoversi da una soluzione a un'altra attraverso l'osmosi. Pi\u00f9 alta \u00e8 la pressione osmotica di una soluzione pi\u00f9 aumenter\u00e0 la quantit\u00e0 di acqua che si muove verso l'altra soluzione. La pressione pu\u00f2 essere esercitata su un lato ipertonico di una membrana selettiva e permeabile per prevenire la diffusione di acqua per osmosi da un lato contenente acqua pura.\nGli organismi di ambienti sia acquatici sia terrestri contengono la giusta concentrazione di soluzione e una certa quantit\u00e0 di acqua all'interno dei loro fluidi corporei. Questo comporta escrezioni: per liberarsi dei rifiuti metabolici e di altre sostanze, come gli ormoni che sarebbero tossici se accumulati nel sangue, vengono espulsi attraverso la pelle e i reni; mantenendo la corretta quantit\u00e0 di acqua e bilanciando la dissoluzione di soluti secondo l'osmoregolazione."}
{"id": "2658600", "revid": "287204", "url": "https://it.wikipedia.org/wiki?curid=2658600", "title": "Makundapur", "text": " \nMakundapur \u00e8 una suddivisione dell'India, classificata come \"census town\", di 4.974 abitanti, situata nel distretto di Ganjam, nello stato federato dell'Orissa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 19\u00b0 38' 05 N e 84\u00b0 42' 17 E.\nSociet\u00e0.\nEvoluzione demografica.\nAl censimento del 2001 la popolazione di Makundapur assommava a 4.974 persone, delle quali 2.548 maschi e 2.426 femmine. I bambini di et\u00e0 inferiore o uguale ai sei anni assommavano a 610, dei quali 313 maschi e 297 femmine. Infine, coloro che erano in grado di saper almeno leggere e scrivere erano 3.526, dei quali 2.060 maschi e 1.466 femmine."}
{"id": "2658601", "revid": "115533", "url": "https://it.wikipedia.org/wiki?curid=2658601", "title": "F-4U", "text": ""}
{"id": "2658604", "revid": "287204", "url": "https://it.wikipedia.org/wiki?curid=2658604", "title": "NALCO Nagar", "text": " \nNALCO Nagar \u00e8 una suddivisione dell'India, classificata come \"census town\", di 18.038 abitanti, situata nel distretto di Angul, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 52' 15 N e 85\u00b0 09' 07 E.\nSociet\u00e0.\nEvoluzione demografica.\nAl censimento del 2001 la popolazione di NALCO Nagar assommava a 18.038 persone, delle quali 9.612 maschi e 8.426 femmine. I bambini di et\u00e0 inferiore o uguale ai sei anni assommavano a 2.609, dei quali 1.389 maschi e 1.220 femmine. Infine, coloro che erano in grado di saper almeno leggere e scrivere erano 13.220, dei quali 7.501 maschi e 5.719 femmine."}
{"id": "2658608", "revid": "287204", "url": "https://it.wikipedia.org/wiki?curid=2658608", "title": "Mukhiguda", "text": " \nMukhiguda \u00e8 una suddivisione dell'India, classificata come \"census town\", di 6.859 abitanti, situata nel distretto di Kalahandi, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 19\u00b0 27' 38 N e 82\u00b0 50' 11 E.\nSociet\u00e0.\nEvoluzione demografica.\nAl censimento del 2001 la popolazione di Mukhiguda assommava a 6.859 persone, delle quali 3.737 maschi e 3.122 femmine. I bambini di et\u00e0 inferiore o uguale ai sei anni assommavano a 878, dei quali 458 maschi e 420 femmine. Infine, coloro che erano in grado di saper almeno leggere e scrivere erano 5.091, dei quali 3.091 maschi e 2.000 femmine."}
{"id": "2658609", "revid": "767487", "url": "https://it.wikipedia.org/wiki?curid=2658609", "title": "Sharon (Dakota del Nord)", "text": "Sharon \u00e8 un centro abitato (\"city\") degli Stati Uniti d'America, situato nella Contea di Steele nello Stato del Dakota del Nord. Nel censimento del 2000 la popolazione era di 109 abitanti. La citt\u00e0 \u00e8 stata fondata nel 1896.\nGeografia fisica.\nSecondo i rilevamenti dell'United States Census Bureau, la localit\u00e0 di Sharon si estende su una superficie di 4,00\u00a0km\u00b2, tutti occupati da terre.\nPopolazione.\nSecondo il censimento del 2000, a Sharon vivevano 109 persone, ed erano presenti 29 gruppi familiari. La densit\u00e0 di popolazione era di 27,3 ab./km\u00b2. Nel territorio comunale si trovavano 76 unit\u00e0 edificate. Per quanto riguarda la composizione etnica degli abitanti, il 94,50% era bianco, l'1,83% era nativo e il 3,67% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 16,5% era al di sotto dei 18, il 5,5% fra i 18 e i 24, il 15,6% fra i 25 e i 44, il 33,0% fra i 45 e i 64, mentre infine il 29,4% era al di sopra dei 65 anni di et\u00e0. L'et\u00e0 media della popolazione era di 51 anni. Per ogni 100 donne residenti vivevano 127,1 maschi."}
{"id": "2658611", "revid": "1573940", "url": "https://it.wikipedia.org/wiki?curid=2658611", "title": "Aneroesto", "text": "Biografia.\nAneroesto fu con Concolitano uno dei due re dei Gesati, gruppo di Galli mercenari stanziati poco oltre le Alpi, sulle rive del Rodano. I Galli Boi e gli Insubri convinsero i Gesati a muovere guerra a Roma e, di conseguenza, nel 225 a.C. Aneroesto e Concolitano scesero in Italia. Riuscirono a sconfiggere i Romani presso Fiesole, ma durante il ripiegamento verso le loro basi furono intercettati dal console Gaio Atilio Regolo, che era stato richiamato dalla Corsica. Ne segu\u00ec una ferocissima battaglia che vide la decisiva vittoria dei Romani. Aneroesto si suicid\u00f2 per non cadere nelle mani nemiche."}
{"id": "2658614", "revid": "357043", "url": "https://it.wikipedia.org/wiki?curid=2658614", "title": "Precario", "text": ""}
{"id": "2658618", "revid": "168144", "url": "https://it.wikipedia.org/wiki?curid=2658618", "title": "Scala g", "text": ""}
{"id": "2658619", "revid": "329581", "url": "https://it.wikipedia.org/wiki?curid=2658619", "title": "Aneroeste", "text": ""}
{"id": "2658622", "revid": "287204", "url": "https://it.wikipedia.org/wiki?curid=2658622", "title": "O. C. L. Industrial Township", "text": " \nO. C. L. Industrial Township \u00e8 una citt\u00e0 dell'India di 2.197 abitanti, situata nel distretto di Sundergarh, nello stato federato dell'Orissa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 10' 28 N e 84\u00b0 34' 50 E.\nSociet\u00e0.\nEvoluzione demografica.\nAl censimento del 2001 la popolazione di O. C. L. Industrial Township assommava a 2.197 persone, delle quali 1.177 maschi e 1.020 femmine. I bambini di et\u00e0 inferiore o uguale ai sei anni assommavano a 177, dei quali 86 maschi e 91 femmine. Infine, coloro che erano in grado di saper almeno leggere e scrivere erano 1.949, dei quali 1.063 maschi e 886 femmine."}
{"id": "2658625", "revid": "357043", "url": "https://it.wikipedia.org/wiki?curid=2658625", "title": "Antipatico", "text": ""}
{"id": "2658629", "revid": "1573940", "url": "https://it.wikipedia.org/wiki?curid=2658629", "title": "Shahrest\u0101n di Abdanan", "text": "Lo shahrest\u0101n di Abdanan (farsi \u0634\u0647\u0631\u0633\u062a\u0627\u0646 \u0622\u0628\u062f\u0627\u0646\u0627\u0646) \u00e8 uno dei 9 \"shahrest\u0101n\" della provincia di Ilam, il capoluogo \u00e8 Abdanan. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2658631", "revid": "357043", "url": "https://it.wikipedia.org/wiki?curid=2658631", "title": "Predicare", "text": ""}
{"id": "2658638", "revid": "125012222", "url": "https://it.wikipedia.org/wiki?curid=2658638", "title": "Enrico Camici", "text": "Biografia.\nNato in Barbaricina, il quartiere della periferia di Pisa gi\u00e0 da decenni considerato il \"Paese dei cavalli\", fin da piccolo venne mandato dal padre Ercole a fare apprendistato in una scuderia, meritandosi il soprannome di \"Caporalino\" per l'impegno profuso nella mansione. Nel 1919 il padre va a lavorare a Milano presso L'ippodromo di San Siro e due anni pi\u00f9 tardi, a soli 9 anni, il piccolo Enrico lo raggiunge interrompendo gli studi elementari.\nQuando il padre si sposta dalla scuderia di Pozzoli a quella di Giuseppe De Montel, sempre nel capoluogo milanese, il figlio lo segue. Qui viene ignorato dagli allenatori stranieri che si avvicendano alla scuderia milanese, Walter Allpher e Charles Planner, fino all'assunzione del fantino Paolo Caprioli, sotto la cui \"ala protettiva\" venne messo. Fu proprio grazie alle pressioni del fantino romano che ad Enrico viene proposto il primo contratto, portandolo al debutto il 9 settembre 1925 nel Premio Porta Giovia: in quell'occasione il quattordicenne pisano, in sella a Poncia, riusc\u00ec a classificarsi secondo.\nCon l'arrivo del nuovo allenatore, Willy Carter, al giovane fantino alfeo vengono concesse altre opportunit\u00e0, che sapr\u00e0 sfruttare presto, arrivando a vincere la sua prima gara il 24 aprile 1926 a San Siro, nel premio Cesa, in sella a Budrio. Sotto i consigli e gli insegnamenti di Caprioli, il ragazzo comincia a farsi le ossa e a raggiungere la prima vittoria in un Gran Premio: siamo nel 1927 e, alla guida di Francavilla, Camici vince l'\"Ambrosiano\". L'anno successivo arriva anche la vittoria nel \"Chiusura\", in sella a Ortello. Nel 1929 Enrico Camici entra in classifica con 55 successi alle spalle Digby Blackburn (78) e del maestro Paolo Caprioli (95). L'anno dopo raggiunge la seconda posizione con 65 gare vincenti.\nNel 1931 la sua carriera subisce una prima svolta. Con il trasferimento a Roma di Paolo Caprioli, Enrico diventa la \"prima monta\" della scuderia De Montel, facendosi notare per il carattere taciturno, per la correttezza e per la mano delicata con cui guida i suoi cavalli.\nLa sua carriera prosegue fino all'interruzione indotta dalla Seconda guerra mondiale, al cui termine firma un contratto col \"trainer\" pi\u00f9 famoso e discusso d'Italia, il \"mago\" Federico Tesio. Tra gli svariati successi ottenuti con questa scuderia, spiccano le 4 affermazioni nel Derby italiano di galoppo con diversi cavalli e le 16 vittorie in altrettante grandi corse italiane ed europee in sella al campione Ribot, cui dovr\u00e0 buona parte della sua fama.\nEnrico Camici \u00e8 ricordato uno degli uomini-record del galoppo italiano. Nel corso della sua lunga carriera, terminata nel luglio del 1969, ha infatti disputato ben 16.575 corse, vincendone 4.100. Una volta ritiratosi dalle corse, intraprese la carriera di \"trainer\" prima della scuderia \"Aurora\" e poi della \"Gabriella\". Morto nel 1991, dal 1997 ogni anno gli viene dedicata una corsa listed presso l'Ippodromo San Rossore di Pisa."}
{"id": "2658639", "revid": "1452073", "url": "https://it.wikipedia.org/wiki?curid=2658639", "title": "Fortified Zone", "text": " \u00e8 un videogioco per la console portatile Game Boy sviluppato da Jaleco e commercializzato dal 26 febbraio 1991.\nTrama.\nLa trama di \"Fortified Zone\" segue le avventure di due mercenari: Masato Kanzaki e Mizuki Makimura e come loro si infiltrino in una zona fortificata, dove avranno a che fare con mercenari, soldati, robot e mostri prima di distruggere il complesso centrale al cuore della zona fortificata.\nModalit\u00e0 di gioco.\n\"Fortified Zone\" \u00e8 stato un gioco precursore nel permettere al giocatore di cambiare personaggio durante il gioco. Ogni personaggio ha delle forze e delle debolezze: Masato (il mercenario maschio) usa tutte le armi speciali, ma non pu\u00f2 saltare. Mizuki (il mercenario femmina) pu\u00f2 saltare, ma non pu\u00f2 usare le armi speciali. Il gioco aveva quattro livelli di multi-stanza, titolato Field, Jungle, Caves e Complex. Alla fine di ogni livello il giocatore affronta un boss, i boss di fine livello sono: un'installazione di cannone, un supertank, un dragone, un bulldozer ed un grande veicolo di assalto come boss finale. Gli oggetti che possono essere raccolti dai personaggi sono: pacchi medici, lanciafiamme granate di mano, lanciatori di razzo la 3-modo mitragliatrici e pistole di catena.\nSequel.\n\"Fortified Zone\" \u00e8 stato il primo di una serie di 3 giochi: gli altri sono stati \"Fortified Zone 2\" (distribuito solamente in giappone) e un \"Fortified Zone\" per Super Nintendo"}
{"id": "2658640", "revid": "205250", "url": "https://it.wikipedia.org/wiki?curid=2658640", "title": "Louis Durey", "text": "Biografia.\nLa sua prima esperienza musicale risale ai suoi 20 anni, quando cominci\u00f2 a comporre subito dopo aver ascoltato dei lavori di Claude Debussy, prima da autodidatta e in seguito prendendo lezioni di musica. La sua prima composizione pubblicata fu \"Carillons\" per pianoforte solo, opera apprezzata anche da Maurice Ravel. Negli anni 1910 cominci\u00f2 a frequentare diversi musicisti, divenendo grande amico di Darius Milhaud ed entrando a far parte del celebre \"Les Six\".\nFu l'unico dei sei a non partecipare alla scrittura del balletto \"\"Les Mari\u00e9s de la Tour Eiffel\" del 1921, poich\u00e9 all'epoca era in viaggio lontano da Parigi, sede dei Six.\nPartecip\u00f2 alla Seconda guerra mondiale, dove fu attivo nella Resistenza francese e simpatizzante per il Partito Comunista.\nScrisse anche delle canzoni antifasciste e anche dopo la guerra fu molto vicino alle posizioni comuniste, lavorando come critico musicale per un giornale francese di sinistra. Sicuramente il meno ricordato del Gruppo dei Sei, mor\u00ec nel 1979 a Saint-Tropez.\nOpere.\nLa sua carriera musicale degli ultimi sessant'anni (1914-1974) comprende 116 numeri d'opera, ed \u00e8 caratterizzata da lunghi periodi di silenzio creativo. Il suo corpus compositivo copre tutti i generi musicali, ad eccezione del balletto, e ha una speciale predilezione per la musica vocale e corale. Poche sono le sue partiture orchestrali e una sola \u00e8 la sua composizione lirica, \"L'occasion\"\". Ha inoltre composto musiche per spettacoli, film e documentari."}
{"id": "2658641", "revid": "1745361", "url": "https://it.wikipedia.org/wiki?curid=2658641", "title": "Creso (agronomia)", "text": "La Creso \u00e8 una cultivar di frumento duro (\"Triticum durum\") autunno-primaverile medio-precoce. \u00c8 stata ottenuta mediante ibridazione e successiva selezione: proviene dall'incrocio di un frumento duro del \"Centro Internacional de Mejoramiento de Ma\u00edz y Trigo\" - CIMMYT ((Yt 54 N10-B) Cp2-63) Tc2, derivato da un incrocio tra grani duri e teneri con una linea mutante (Cp B144) indotta da una irradiazione combinata di neutroni e raggi gamma nel frumento duro Cappelli, entrambi a paglia corta.\nCaratteristiche.\nIl Creso fu ottenuto da Alessandro Bozzini e Carlo Mosconi all'interno del gruppo di genetisti del Centro della Casaccia del CNEN, ora ENEA (Bagnara, D'Amato, Rossi, Scarascia Mugnozza ed altri). La sua principale caratteristica \u00e8 quella di avere una taglia ridotta (70\u201080 centimetri) rispetto ai frumenti duri esistenti all'epoca (130\u2010150 cm), che ha reso la cultivar molto resistente all'allettamento. Grazie anche alla resistenza a molte razze di ruggine bruna e al \"Fusarium\" \"graminearum\", il Creso presentava livelli produttivi decisamente superiori a quelli delle cultivar italiane fino ad allora coltivate, come per esempio i grani antichi siciliani.\nDiffusione.\nDiffusione in Italia.\nIscritto al registro delle variet\u00e0 nel 1974, Creso ebbe immediata e ampia diffusione per la sua larga adattabilit\u00e0, produttivit\u00e0, e buone qualit\u00e0 di pastificazione (negli anni '80 e '90 ha rappresentato oltre il 50% della produzione di frumento duro in Italia).\nLa cultivar \u00e8 ancor oggi largamente diffusa in Italia (rappresenta ancora quasi il 10% della produzione italiana di frumento duro), soprattutto nel Centro-Nord (dove ha sostituito il grano tenero in alcune aree) grazie alla sua tardivit\u00e0 che le permette di esprimere appieno le sue potenzialit\u00e0 produttive (fino a 10 tonnellate per ettaro in condizioni particolari).\nDiffusione nel mondo.\nInoltre, si pu\u00f2 considerare che buona parte della produzione mondiale di frumento duro \u00e8 ottenuta da cultivar derivate dal Creso. Esso \u00e8 stato infatti utilizzato in programmi di miglioramento genetico in molti paesi, dalla Cina all'Australia, all'Argentina, agli USA, al Canada e presso i grandi Centri di Ricerca Internazionali (CIMMYT, ICARDA, CSIRO, ecc.).\nAlimentazione.\nPer quanto riguarda il Creso e le cultivar da esso derivate, sono state sospettate di essere la causa di un aumento nel numero di casi di celiachia, in ragione del suo contenuto di glutine che si dice essere pi\u00f9 elevato del normale; si tratta tuttavia di accuse prive di fondamento e non supportate da ricerche scientifiche, inoltre la quantit\u00e0 di glutine del Creso non \u00e8 diversa da quello di diverse altre variet\u00e0 di grano."}
{"id": "2658644", "revid": "767487", "url": "https://it.wikipedia.org/wiki?curid=2658644", "title": "Shahrest\u0101n di Darrehshahr", "text": "Lo shahrest\u0101n di Darrehshahr (farsi \u0634\u0647\u0631\u0633\u062a\u0627\u0646 \u062f\u0631\u0647\u200c\u0634\u0647\u0631) \u00e8 uno dei 9 \"shahrest\u0101n\" della provincia di Ilam, il capoluogo \u00e8 Darrehshahr. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2658648", "revid": "124210222", "url": "https://it.wikipedia.org/wiki?curid=2658648", "title": "Arte egizia", "text": "L'arte egizia ha origini antichissime, precedenti al IV millennio a.C., e si intreccia nei secoli con l'arte delle culture vicine (siro-palestinese e fenicia). La sua influenza arriva fino al XIX secolo e oltre. Si pu\u00f2 suddividere in due grandi periodi: l'arte predinastica o preistorica, e l'arte dinastica.\nL'arte dinastica, con tre principali periodi, segue un'evoluzione non lineare, caratterizzata da alcune fasi di grande sviluppo intervallate da periodi oscuri.\nCronologia.\nCronologicamente l'arte dinastica si divide in: \nL'arte nell'Antico Egitto fu da sempre legata a intenti celebrativi e di propaganda del potere centrale assoluto, con complesse simbologie legate alla religione e alle tradizioni funerarie. \nIl termine \"arte\" non esisteva nemmeno nella lingua egizia, perch\u00e9 il compito dell'artista non era certamente quello di creare, inventare, quanto piuttosto di concretizzare i simboli della potenza terrena e ultraterrena. \nL'arte dinastica si caratterizz\u00f2 sia per l'armonia rigorosa delle geometrie sia per la vastit\u00e0 dei temi descritti e per la ricchezza del pantheon divino. \nFondamentale fu anche l'introduzione di un sistema morale religioso che ispir\u00f2 il \"Libro dei morti\" e tutta l'arte conseguente.\nDalla freschezza naturalistica dell'arte della III dinastia di Djoser, il percorso evolutivo giunge alla tappa dell'astrazione geometrica delle piramidi di Menfi, quindi all'umanizzazione accademica dei codici e delle norme menfite durante il Medio Regno e infine all'arte magnificente del Nuovo Regno impreziosita dalle influenze mesopotamiche e cretesi. Con le dominazioni straniere, dagli Hyksos agli assiri e persiani fino ai romani, inizia la decadenza artistica dell'Egitto. //**lettere**\\\\\nArte predinastica.\nL'arte predinastica si svilupp\u00f2 dal VI millennio a.C. al 3150 a.C. circa, manifestandosi con la realizzazione di incisioni rupestri diffuse lungo il corso dell'alto Nilo, che raffiguravano prevalentemente animali della savana, scene propiziatorie per la caccia, scene di vita quotidiana e di pastorizia. In questa fase storica vennero introdotti i primi strumenti musicali, quali bacchette, tavolette e sonagli, utilizzati in rituali totemici.\nArchitettura.\nUn capitolo a parte, sin dal periodo preistorico, \u00e8 rappresentato dall'arte funebre per la venerazione dei morti, evidenziata dal fiorire di necropoli. Le sepolture erano inizialmente costituite da semplici fosse ovali, rettangolari o edifici di fango e frasche sepolti sotto tumuli di terra di riporto e cintate da palizzate o mattoni; il defunto era deposto in posizione fetale sul lato sinistro con il volto rivolto ad ovest e avvolto in teli, stuoie o pelli, il tutto completato con un piccolo corredo di vasi, statuine in avorio o pietra, armi e monili.\nArti decorative.\nL'arte decorativa di questo periodo era costituita da: vasi realizzati inizialmente in terra del Nilo o in pietra e in un secondo tempo in argilla, statuette in terracotta e in avorio raffiguranti uomini e animali al lavoro, tavolozze in scisto a forma di animale che col tempo passarono dal solo uso pratico, usati per la cosmesi, ad assumere un carattere votivo con l'aggiunta di raffigurazioni in rilievo.\nIn questo periodo si diffondono i vasi a \"bocca nera\" o di Naqada I, dalla zona del loro ritrovamento, caratterizzati da un forte colore rosso e dall'orlo superiore di colore nero, dovuto al procedimento di cottura nel quale si posizionava il recipiente capovolto nelle braci. Successivamente, verso la fine del periodo, fanno la loro comparsa i primi vasi decorati con figure naturalistiche di animali ed esseri umani.\nTra le tavolozze di questo periodo si annoverano la \"Tavolozza della caccia\", divisa tra il British Museum ed il Louvre, la \"Tavolozza della battaglia\" e la \"tavoletta di Narmer\", conservata al museo del Cairo che segn\u00f2, per le sue caratteristiche artistiche e culturali, il punto di passaggio fra il periodo preistorico e quello dinastico.\nAltri reperti sono la \"Tavolozza degli struzzi\", la \"Tavolozza degli avvoltoi\", la \"Tavolozza dei tori\" e la \"Tavolozza del tributo libico\".\nIn tutta l'arte predinastica notevole fu l'influsso proveniente dalla Mesopotamia. Complessivamente sono giunti sino ai nostri tempi pochi reperti artistici e architettonici riguardanti il periodo predinastico.\nPeriodo protodinastico o Tinita.\nA questo periodo, detto anche Arcaico, si fanno risalire le prime forme di scrittura geroglifica e i primi centri del potere in grado di promuovere la realizzazione di grandi opere pubbliche. La prima capitale dell'Egitto unificato \u00e8 Thinis, da cui il periodo prende il nome, con la necropoli reale di Abido e la seconda \u00e8 Menfi con la necropoli di Saqqara.\nDel periodo arcaico abbiamo scarse testimonianze archeologiche in tutti i campi artistici.\nArchitettura tinita.\nLe tombe tinite rappresentano l'evoluzione delle semplici fosse sepolcrali con tumulo di terra dell'epoca precedente. Le sepolture mostrano in superficie dei tumuli in mattoni crudi, a forma di tronco piramidale rastremati verso l'alto, con i fianchi movimentati da giochi di luce e ombre (realizzati modulando le facciate con sporgenze e rientranze). La sepoltura interna passa da un'unica fossa, dell'et\u00e0 predinastica, a numerose stanze funerarie ospitanti il corpo del defunto e il suo corredo (vasi, armi e suppellettili varie) collegate tra loro da stretti corridoi. Questo tipo funerario viene chiamato mastaba.\nAntico Regno.\nL'Antico Regno \u00e8 il primo dei tre principali periodi della storia egiziana antica, comprende la III-IV-V-VI dinastia. Questo periodo viene anche definito \"classico\", poich\u00e9 in esso nascono e si definiscono tutti i concetti della futura societ\u00e0 egizia, come la regalit\u00e0 divina (il faraone diviene un dio, \"Figlio di Ra\") e la casta sacerdotale, si sviluppa la cosmogonia divina, la scrittura, si perfeziona l'arte della mummificazione dei defunti e germogliano gli schemi, le iconografie e gli stili dell'arte, che caratterizzeranno tutta la futura produzione artistica della storia egizia, pur con qualche evoluzione e innovazione.\nArchitettura.\nL'espressione pi\u00f9 nota della cultura egizia a partire dall'Antico Regno \u00e8 l'architettura delle colossali piramidi: gi\u00e0 nella III dinastia il faraone Djoser (2700 - 2650 a.C. circa) si fece costruire la prima piramide a gradoni a Saqqara, prendendo ispirazione dalle ziqqurat della Mesopotamia e da una sovrapposizione di mastabe, tombe tradizionali. Queste costruzioni includevano una cappella funebre, alcune sale, tra cui la Sala delle Nicchie, ospitante le statue del faraone e la cripta sepolcrale. La forma di queste strutture funerarie, caratterizzata da serie di pilastri, da colonne con o senza capitello, in seguito ebbe un'evoluzione indipendente con la realizzazione di piramidi con lati lisci, e fu coronata nelle celeberrime piramidi di Giza, tra le quali spicca la Piramide di Cheope (IV dinastia), uno degli edifici pi\u00f9 antichi e impressionanti al mondo.\nDal 2510 a.C. circa, inizio della V dinastia, si sviluppano i primi templi solari, come Abu Gurab, edificati per venerare la divinit\u00e0 pi\u00f9 importante del pantheon egizio del periodo, Amon - Ra dio del sole, padre degli dei e creatore della vita sulla terra.\nOltre all'architettura funebre regale, si diffonde anche un'architettura funebre privata con la realizzazione di tombe, da semplici mastabe a riproduzioni in miniatura delle piramide reali, per i nobili, i dignitari, i funzionari di corte, gli artigiani pi\u00f9 agiati e le loro famiglie. La vita oltre la morte, inizialmente prerogativa della sola famiglia reale, viene assicurata a chiunque abbia abbastanza denaro per erigersi una tomba, per poterla decorare con dipinti e rilievi indicanti le istruzioni per raggiungere, attraverso la Duat, il mondo dei morti e per poter imbalsamare il proprio corpo.\nScultura.\nLa grande abbondanza di materiale lapideo in Egitto determin\u00f2 fin dall'Antico Regno una notevole ricchezza di opere scultore. Nella scultura a tutto tondo o ad altorilievo le figure, generalmente commemoranti i defunti, sono presentate in maniera rigidamente frontale, e sebbene siano talvolta inscenati dei movimenti di braccia e gambe, il risultato \u00e8 sempre sostanzialmente statico. Grande attenzione viene di solito posta nei volti, con una maggiore delicatezza nella resa del modellato e dei lineamenti. Con il trascorrere del tempo viene instaurato un vero e proprio canone di proporzioni per la realizzazione delle varie parti del corpo umano. Al naturalismo iniziale, ben evidenziato nelle statuette di animali e di madri col bambino al collo, subentr\u00f2 un maggior realismo manifestato nei simulacri regali di Djoser, per fare spazio poi alla tendenza verso un maggior idealismo e una maggiore eleganza.\nI materiali scelti, in questo periodo, furono dapprima l'avorio, l'osso, il legno duro, l'oro, il granito e la pietra dura, lavorati con utensili di rame e martelli di pietra.\nPittura e rilievo.\nLa maggior parte delle opere pittoriche in tempera vennero dipinte direttamente sulla pietra o su un intonaco costituito da uno strato di gesso, paglia e fango. Solitamente gli artisti lavoravano in gruppi, guidati da maestri, ai quali spettavano le figure pi\u00f9 importanti e le elaborazioni dei contorni e dei dettagli, mentre i pittori riempivano gli abbozzi con pennellate colorate. I colori venivano ricavati dal ferro, dall'ocra, dal carbonio e dalla malachite, oltre che dal mescolamento con il bianco, derivato dal gesso o dalla calce. Il verde derivava dai sali di rame.\nUn esempio di pittura su stucco dell'Antico Regno sono le Oche di Meidum.\nPrimo periodo intermedio.\nL'Antico Regno termina con un periodo di sconvolgimenti sociali e tumulti che porta alla fine della VI dinastia, allo sfaldamento del potere centrale e all'ascesa dei governatori provinciali, detti nomarchi.\nQuesto periodo vede succedersi la VII-VIII-IX-X dinastia.\nLa capitale Menfi perde d'importanza per cedere il posto a Heracleopolis Magna e Tebe.\nLe testimonianze archeologiche e artistiche di questo periodo provengono per la maggior parte da tombe di governatori locali, soprattutto per quanto riguarda la pittura funeraria. L'arte rigidamente impostata nell'Antico Regno viene rivisitata con uno stile pi\u00f9 libero, naturalistico e realistico. I modelli, gli stili e l'iconografie dell'arte di Stato viene reinterpretata in modo da divenire pi\u00f9 accessibile ai modelli di un'arte provinciale.\nGrande diffusione nel corredo funebre, di modellini in legno rappresentanti guerrieri, scene di vita quotidiana e imbarcazioni; gli ushabti dovevano sostituire nell'aldil\u00e0 i servitori alle dipendenze del defunto per lo svolgimento dei lavori terreni.\nMedio Regno.\nIl faraone Mentuhotep II sovrano dell'XI dinastia, gi\u00e0 fondata nel periodo precedente dal faraone Mentuhotep I, unifica l'Egitto e viene considerato dagli storici come il fondatore del Medio Regno. Il sovrano Amenemhat I, fondatore della XII dinastia, sposta la capitale a nord presso l'oasi del Fayyum.\nIl Medio Regno vede succedersi l'XI e la XII dinastia.\nArchitettura.\nNel Medio Regno si sviluppano nuove architetture che saranno d'ispirazione e da modello per la realizzazione di edifici nelle epoche successive. I templi funerari passano da semplice edificio funebre a vero e proprio palazzo per la vita ultraterrena del defunto, con vari elementi presi dalle epoche precedenti e di innovazione: assieme alle piramidi, di dimensioni ridotte, fanno la loro comparsa cortili porticati, sale colonnate, cappelle e chioschi per le processioni e i riti legati al culto del faraone defunto, viali affiancati da sfingi e obelischi posizionati agli ingressi.\nPrima fondazione del tempio di Karnak a Tebe.\nScultura.\nLa scultura si divide in due stili a seconda della dinastia regnante. Sotto l'XI dinastia le masse e il modellato della figura umana risultano poderose e massicce, poich\u00e9 la statua del faraone doveva esprimere forza e stabilit\u00e0. Le opere di questa dinastia esprimono la concezione bellica che i faraoni avevano della loro monarchia. \nNella XII dinastia le statue regali mostrano un modellato pi\u00f9 morbido, l'espressione del viso diviene pacata e serena. Il faraone viene rappresentato come l'intermediario tra gli uomini e gli dei.\nGrande diffusione delle statue cubo.\nPittura e rilievo.\nDurante il Medio Regno la pittura prende il sopravvento sulle arti scultoree per la sua maggiore facilit\u00e0 di esecuzione.\nDue furono le innovazioni di questo periodo: il naturalismo delle tombe di Beni Hasan e la tendenza a dipingere il sarcofago delle mummie. Le decorazioni sono sobrie ed essenziali.\nCeramica e arti minori.\nLa produzione di gioielleria, ricca di monili e di collane nell'antichit\u00e0, visse il suo momento migliore durante il Medio Regno, ben esemplificata dai diademi, dai pettorali dorati con pietre preziose, dai braccialetti, dalle cinture ritrovati nelle tombe di Dahshur, tra le quali annoveriamo il tesoro funebre della principessa Khnumit.\nIn questo periodo si diffuse l'utilizzo di canopi in terracotta per conservare le viscere delle mummie ed una raffinata arte del mobile (dai letti funerari ai troni).\nSecondo periodo intermedio.\nL'inizio del periodo vede il potere centrale sgretolarsi e perdere di consistenza.\nLo sfaldamento del potere si concretizza, peraltro, nella coesistenza di due dinastie, la XIII e la XIV. Della debolezza dei sovrani egizi ne approfittano gli Hyksos, un misto di gente probabilmente semita, che invadono il paese e fondano la loro capitale nel Delta orientale, Avaris. Gli stranieri assimilano la cultura egizia e fondano la XV dinastia e la XVI; a loro si deve, inoltre, l'introduzione in Egitto del carro da guerra e del cavallo.\nLa situazione si presenta in tale periodo caotica al punto che, in un certo momento storico (1640-1550 a.C.) si trovano a coesistere ben tre Dinastie: le due Hyksos, XV e XVI dette \"degli Hiksos maggiori\" e \"minori\", nonch\u00e9 la XVII costituita dai Principi tebani da cui scaturir\u00e0 la guerra di liberazione del Paese.\n\"\u00ab[\u2026] un capo \u00e8 in Avaris e un altro \u00e8 in Kush, ed io siedo insieme con un asiatico ed un nubiano, e ognuno ha un suo pezzo di Egitto [\u2026]\u00bb\" si legge nella \"Tavoletta Carnavon\" relativa alla guerra di \"liberazione\" ad opera di Khamose, ultimo re della XVII dinastia e appunto con la XVII che inizier\u00e0 la ripresa del potere da parte dei Re locali che si consolider\u00e0 poi, successivamente, con Ahmose (forse fratello, o figlio, di Khamose) che sar\u00e0 il primo Re della XVIII dinastia.\nAvendo gli Hyksos acquisito completamente la cultura egizia, non si hanno testimonianze artistiche e archeologiche ad essi, o al loro periodo, palesemente assegnabili o caratterizzanti, se non alcuni corredi funebri con oggettistica anche di stile siriano.\nLe recenti operazioni di scavo nell'area dell'attuale Tell el-Dab'a hanno consentito l'identificazione certa dell'attuale centro con quello dell'antica capitale Hyksos, Avaris. Qui sono stati di recente scoperti tre Palazzi reali (denominati \"F\", \"G\" e \"J\") con frammenti di affreschi di chiaro impianto minoico, sia come preparazione del fondo sia, e specialmente, per gli argomenti trattati. Si tratta infatti di scene di taurocatapsia del tutto simili a quelle pi\u00f9 famose del Palazzo di Knossos, a Creta, o di scene di caccia in cui alcuni particolari fanno propendere per l'identificazione degli autori per artisti minoici facenti capo, molto verosimilmente, ad una colonia egea in terra d'Egitto.\n\u00c8 interessante notare, a proposito dei legami artistici molto verosimilmente esistenti con Creta e l'Egeo, pi\u00f9 palesi da questo periodo storico, che nella tomba della Regina Ahhotep I (forse madre dei Re Khamose ed Ahmose, o forse sposa del primo e madre del secondo), oltre a quattro \"mosche d'oro\" (massima onorificenza regale concessa ai soldati per azioni lodevoli in battaglia), sono state rinvenute le armi di Ahmose con decorazioni di chiaro impianto minoico.\nNuovo Regno.\nAhmose unifica l'Egitto e da inizio alla XVIII dinastia e al Nuovo Regno. Il periodo si divide in tre grandi sottoperiodi storici e artistici:\nTra il periodo amarniano e il periodo ramesside si colloca una piccola parentesi governativa e artistica, dal regno di Smenkhara al regno di Horemheb.\nIl Nuovo Regno vede avvicendarsi diverse capitali: Tebe, durante il periodo thutmoside; Akhetaten oggi Amarna, sotto il regno di Akhenaton; Menfi, durante i regni di Tutankhamon e Horemheb; Pi-Ramses e Tanis, nel periodo ramesside.\nArchitettura.\nDurante il Nuovo Regno i templi si diffondono ulteriormente, anche se la sede di quelli pi\u00f9 famosi si conferma Tebe, l'antica \"Niwt-Imn\", ovvero Citt\u00e0 di Amon.\nI complessi templari, sempre pi\u00f9 articolati, mantengono tuttavia la tipica struttura \"a cannocchiale\" che prevede il passaggio dalla luce delle corti esterne al buio della naos contenente il simulacro del dio, e la continua \"ascensione\" della pavimentazione cui corrisponde un progressivo abbassamento delle soffittature.\nNella sua struttura base, il Tempio egizio \u00e8 preceduto da un viale d'accesso con sfingi criocefale, da un massiccio pilone esterno che introduce al peristilio (o corte Colonnata) ove \u00e8 ancora ammesso l'accesso ai fedeli; seguono la sala ipostila (che con le sue numerose colonne simboleggia la palude primordiale da cui emerse il monticello primigenio con ci\u00f2 giustificando il percorso ascensionale sopra delineato), quindi il vestibolo, riservato ai sacerdoti ed alla preparazione dei culti, ed il naos, la cella, il cui accesso \u00e8 consentito solo al re e, in sua sostituzione, al profeta.\nGli interni, seguendo gli stili precedenti, vengono impreziositi da geroglifici e decorazioni in rilievo policrome. Tipo particolare di tempio \u00e8 quello \"a terrazze\"; si presenta particolarmente scenografico, bench\u00e9 non sia tipico di questo periodo storico, ma risalente alla XI dinastia. Il pi\u00f9 noto, quello di Hatshepsut, venne infatti costruito a ridosso del preesistente tempio funerario di Mentuhotep II proprio con l'intento di riallacciarsi ad una struttura classica in una sorta di \"rinascimento\" architettonico egizio.\nAnche il successore del re/regina Hatshepsut, Thutmose III, cui era subentrata nella tenuta del regno, si far\u00e0 costruire un tempio a terrazze che si colloca, oggi, proprio tra il tempio di Mentuhotep II e quello della \"matrigna\" Hatshepsut.\nSorgono templi con strutture che prevedono anche pi\u00f9 piloni di accesso, ma la cui concezione di base resta quella sopra delineata \"a cannocchiale\".\nIl tempio del \"Milione di anni\" del re Amenofi III (i cui unici resti oggi ancora visibili sono i Colossi di Memnone) era ancora pi\u00f9 imponente di quello di Amon giacch\u00e9 si ritiene coprisse un'area di quasi 350.000 mq; era costituito da due piloni che si susseguivano (oggi distrutti), cui faceva seguito un terzo pilone che immetteva in un viale verosimilmente chiuso da mura che, a sua volta, immetteva in una corte solare (anch'essa distrutta) ove sono state rinvenute cinque basi di statue del re particolarmente interessanti per la comprensione dell'estensione del potere egizio. Le basi recano ovali merlati (simili a cartigli) sovrapposti a prigionieri con le braccia legate, e sono evidentemente liste di toponimi, di terre, o localit\u00e0, o citt\u00e0, o popoli, sotto la giurisdizione dell'Egitto. Particolarmente interessante \u00e8 la stele En, meglio nota come \"stele Egea\" poich\u00e9 reca toponimi di citt\u00e0 cretesi e dell'area continentale greca a riprova di collegamenti politico-commerciali con quelle aree geografiche.\nUna particolarit\u00e0, nel panorama architettonico di questo periodo, ma anche dell'intera architettura egizia, \u00e8 dato dai complessi templari di Akhetaton dedicati al culto di Aton durante il periodo della cosiddetta \"eresia amarniana\". Nella citt\u00e0 voluta dal faraone \"eretico\" Amenhotep IV/Akhenaton, infatti, vennero eretti due templi solari dedicati al dio Aton rappresentato dal disco solare; il fatto stesso che il dio fosse cos\u00ec visibile (al contrario di Amon, il cui epiteto era \"il Nascosto\") rendeva inutile il naos chiuso e buio. In tal senso, i templi di Aton ad Akhetaton erano il trionfo della luce ed erano fondamentalmente costituiti da un susseguirsi di cortili in cui si trovavano innumerevoli \"altari\" giacch\u00e9 l'adorazione di Aton prevedeva una sorta di concelebrazione. Tale stile architettonico, come sopra evidenziato, durer\u00e0 solo per il periodo dell'\"eresia\" dopo di che, con la restaurazione degli antichi dei sotto Tutankhamon e, soprattutto con il successore Horemhab, lo sviluppo architettonico templare torner\u00e0 agli stilemi sopra trattati.\nNel Nuovo Regno vengono inaugurate la Valle dei Re e la Valle delle Regine, che per circa 500 anni saranno la dimora dell'eternit\u00e0 dei faraoni e delle loro famiglie.\nScultura.\nLa statuaria segue varie transizioni di stile.\nCon l'avvento della XVIII dinastia si recuperano, come nell'architettura, i canoni possenti del Medio Regno: sotto il regno di Hatshepsut e Thutmose III i lineamenti del volto assumono caratteristiche di maggiore mascolinit\u00e0 e tendono ad allargarsi; con Thutmose IV e Amenofi III i ritratti assumono un carattere per lo pi\u00f9 idealizzato. Durante il periodo della rivoluzione amarniana si abbandona lo stile idealizzato del volto e del corpo, preferendo uno stile dalle sembianze pi\u00f9 realistiche, il quale permette la riproduzione di difetti fisici e la realizzazione di sculture in pose meno ieratiche e pi\u00f9 quotidiane.\nCon la XIX dinastia, abbandonati gli stili del periodo amarniano, si torna ad una rappresentazione pi\u00f9 classica e tradizionale, ispirata a modelli del periodo thutmoside. Sotto il dominio ramesside i lineamenti del viso perdono in severit\u00e0 e si addolciscono, assumendo la tipica espressione sorridente riscontrabile in tutto il repertorio iconografico del regno di Ramses II.\nNel Nuovo Regno si diffonde ampiamente l'esecuzione di una statuaria monumentale.\nPittura e rilievo.\nLa pittura e il rilievo giungono a piena maturazione stilistica e creativa. Le innumerevoli testimonianze giunte dai templi dell'intero Paese e dalle decoratissime tombe della necropoli tebana dimostrano un alto sviluppo di queste arti che sperimentano peraltro nuove tecniche, nuovi canoni e nuovi temi, con una perfezione e una padronanza dell'uso del disegno fin nei minimi particolari mai raggiunta nei periodi precedenti.\nI temi si arricchiscono di scene di vita quotidiana, come nella tomba di Nebamon, mentre le ambientazioni valicano i confini dell'Egitto con la raffigurazione di flora e fauna di luoghi stranieri, dovuta all'apertura verso i paesi confinanti e l'espansione territoriale dei sovrani.\nIn tale quadro possono essere inseriti anche i dipinti \"minoici\" dell'antica capitale Hyksos, Avaris (l'odierna Tell el-Dab'a) di cui gi\u00e0 pi\u00f9 sopra si \u00e8 accennato a proposito del Secondo Periodo Intermedio. \u00c8 qui, infatti, che scavi recenti compiuti dall'Istituto Archeologico Austriaco del Cairo hanno portato alla luce tre Palazzi \"reali\" denominati \"F\", \"G\" e \"J\", databili al periodo dei re Thutmosi III ed Amenhotep II della XVIII dinastia a riprova, peraltro, che mai la citt\u00e0 di Avaris venne abbandonata anche durante il Nuovo Regno. I frammenti, che costituiscono solo il 10-15% dell'apparato originario, hanno tuttavia consentito di ricostruire affreschi che per la preparazione del fondo, nonch\u00e9 per i temi rappresentati, appaiono di chiara matrice minoica a dimostrazione della presenza, nel Basso Egitto, di una colonia egea verosimilmente di alto rango.\nAnalogo stile \"egeizzante\" si pu\u00f2 rilevare, tuttavia, nell'Alto Egitto in dipinti tebani di Malqata, ove sorgeva un complesso abitativo-templare del re Amenhotep III, in cui alcuni pavimenti e soffittature presentano dipinti di derivazione, ma non di mano, egea.\nAncora nell'Alto Egitto, nella gi\u00e0 citata necropoli tebana, alcune tombe sono ancora associabili a rapporti con le terre egee. Queste, infatti contengono dipinti delle cosiddette \"processioni tributarie\"; tra i tributari sono stati identificati (talvolta anche con esplicita indicazione) come Keftiw, ovvero abitanti delle isole egee che recano oggetti tipici della loro terra come rython in forma di testa taurina o lingotti \"a pelle di bue\".\nA parte tale parentesi di carattere antropologico, attestante infatti i contatti con altre civilt\u00e0 del Mediterraneo, l'arte egizia del Nuovo Regno prosegue negli stilemi tipici della bidimensionalit\u00e0, della ieraticit\u00e0, e della strumentalit\u00e0 delle scene rappresentate e solo successivamente, durante il periodo della cosiddetta \"eresia amarniana\", per un periodo relativamente brevissimo della storia artistica egiziana di soli 30-40 anni, sotto il regno del faraone Akhenaton, lo stile e l'iconografia acquisiscono maggiore naturalezza e si diffondono scene di vita quotidiana (specie della famiglia reale) in uno stile espressamente definito \"amarniano\".\nNella fase ramesside si torna ad un uso tipicamente funerario e religioso, con scene pi\u00f9 sobrie e meno incentrate sulla vita quotidiana. Il rilievo si sviluppa in modo monumentale sulle pareti dei templi principali, esaltando la figura e le geste del sovrano, come nelle stele commemorative o politiche. Nasce il rilievo storico egiziano\nCeramica e arti minori.\nIl Nuovo Regno si caratterizza per la policromia della ceramica e per il gusto popolare dei manufatti.\nTerzo periodo intermedio e periodo tardo.\nIl Terzo periodo intermedio vede la divisione del regno faraonico, con la Nubia che si autoproclama indipendente dal potere centrale, con fondazione di una propria dinastia con sede a Napata; la Libia e la Siria saranno sottratte dall'influenza egiziana dal nascente impero assiro e l'Alto Egitto si costituir\u00e0 in regno dipendente, con proprie dinastie e nuove capitali.\nNel 730 a.C. una dinastia di sovrani nubiani, con capitale a Kush, riunir\u00e0 l'Egitto e dominer\u00e0 fino al 672 a.C., data della conquista da parte degli Assiri.\nIl periodo tardo vede avvicendarsi al potere dell'Egitto numerose dinastie, a volte autoctone e spesso straniere. Il paese verr\u00e0 conquistato dai Persiani che domineranno fino alla conquista di Alessandro Magno nel 343 a.C.. Con la conquista macedone inizia l'ultimo periodo della storia egizia, il periodo tolemaico, che si concluder\u00e0 nel 31 a.C. con la sconfitta di Marco Antonio e Cleopatra ad Azio.\nArchitettura.\nI faraoni realizzano le loro sepolture nelle citt\u00e0 d'origine, quasi sempre internamente al recinto sacro del maggior tempio della citt\u00e0 per evitarne il saccheggio. Le tombe si dispongono su due livelli: superiormente vengono poste delle cappelle per l'adorazione del defunto e inferiormente viene posta la camera sepolcrale. I faraoni di Napata si fanno erigere presso la capitale delle piccole piramidi realizzate con blocchi di pietra.\nIl periodo tardo vede la nascita dei mammisi, ovvero dei piccoli edifici in cui si celebrava la nascita del dio principale. Questo tipo architettonico avr\u00e0 grande successo e sviluppo nel periodo tolemaico.\nScultura.\nScarse sono le testimonianze della statuaria regale, mentre sono meglio testimoniate le sculture di ambito privato (governatori, dignitari, sacerdoti). Il periodo tardo vede svilupparsi il ritratto individualizzato, ovvero la rappresentazione dei committenti con fisionomie veritiere e segnate dall'invecchiamento.\nConvenzioni espressive.\nNella rappresentazione bidimensionale (bassorilievo e pittura) gli artisti egizi manifestano nell'arco di secoli una netta aderenza a una serie di convenzioni che rendono l'arte egizia unica ed immediatamente riconoscibile, immagine di una societ\u00e0 conservatrice e stabile nel tempo.\nL'interesse degli artisti egizi nella raffigurazione di un oggetto o di una figura umana era quello di presentarne il pi\u00f9 possibile la totalit\u00e0 fisica, senza la \"scelta\" di un punto di vista unico, anzi selezionando anche pi\u00f9 punti di vista in modo da avere la migliore prospettiva per ogni singolo elemento che compone la figura, studiata quindi parte per parte e non nella sua interezza. Si ottenevano cos\u00ec rappresentazioni per \"assemblaggio\" logico, senza nessun interesse nell'illusionismo di creare figure che dessero l'idea allo spettatore di averle realmente davanti. Per fare questo, vennero utilizzati reticoli geometrici, che garantivano un preciso rapporto tra le parti del corpo.\nLe conseguenze di questa visione sono che in una figura umana le spalle e il busto sono di solito collocati frontalmente, il bacino di tre quarti, le gambe di profilo, di solito aperte della larghezza di una passo; il viso \u00e8 di profilo, ma l'occhio \u00e8 raffigurato di fronte.\nSono tipiche le proporzioni \"gerarchiche\", cio\u00e8 i personaggi pi\u00f9 importanti raffigurati in scala maggiore; l'uomo veniva abitualmente raffigurato pi\u00f9 grande e con carnagione pi\u00f9 scura della moglie, posta alla sua sinistra, e la figlia del faraone veniva evidenziata maggiormente in quanto prima erede al trono. Gli uomini seduti appoggiavano il palmo della mano sulla coscia, mentre quelli in piedi, se di sesso maschile, tenevano il piede sinistro pi\u00f9 avanzato. Tra gli animali, le lucertole e le api venivano raffigurate dall'alto ed i coccodrilli di profilo.\nLa scelta dei colori in pittura rivestiva spesso un significato simbolico, come nel reperto di Nebamon o in quello delle Oche di Meidum, in stretta relazione con le iscrizioni in geroglifico che accompagnavano le scene."}
{"id": "2658649", "revid": "287204", "url": "https://it.wikipedia.org/wiki?curid=2658649", "title": "Talcher Thermal Power Station Township", "text": " \nTalcher Thermal Power Station Township \u00e8 una suddivisione dell'India, classificata come \"census town\", di abitanti, situata nel distretto di Angul, nello stato federato dell'Orissa. In base al numero di abitanti la citt\u00e0 rientra nella classe V (da a persone).\nGeografia fisica.\nLa citt\u00e0 \u00e8 situata a 20\u00b0 56' 20 N e 85\u00b0 13' 24 E.\nSociet\u00e0.\nEvoluzione demografica.\nAl censimento del 2001 la popolazione di Talcher Thermal Power Station Township assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a 517, dei quali 268 maschi e 249 femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2658655", "revid": "287204", "url": "https://it.wikipedia.org/wiki?curid=2658655", "title": "Umarkote", "text": " \nUmarkote \u00e8 una citt\u00e0 dell'India di 24.853 abitanti, situata nel distretto di Nabarangpur, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 19\u00b0 41' 18 N e 82\u00b0 11' 47 E.\nSociet\u00e0.\nEvoluzione demografica.\nAl censimento del 2001 la popolazione di Umarkote assommava a 24.853 persone, delle quali 12.693 maschi e 12.160 femmine. I bambini di et\u00e0 inferiore o uguale ai sei anni assommavano a 3.653, dei quali 1.860 maschi e 1.793 femmine. Infine, coloro che erano in grado di saper almeno leggere e scrivere erano 14.017, dei quali 8.302 maschi e 5.715 femmine."}
{"id": "2658656", "revid": "287204", "url": "https://it.wikipedia.org/wiki?curid=2658656", "title": "Tensa", "text": " \nTensa \u00e8 una suddivisione dell'India, classificata come \"census town\", di 4.236 abitanti, situata nel distretto di Sundergarh, nello stato federato dell'Orissa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 21\u00b0 55' 28 N e 85\u00b0 09' 29 E.\nSociet\u00e0.\nEvoluzione demografica.\nAl censimento del 2001 la popolazione di Tensa assommava a 4.236 persone, delle quali 2.264 maschi e 1.972 femmine. I bambini di et\u00e0 inferiore o uguale ai sei anni assommavano a 518, dei quali 278 maschi e 240 femmine. Infine, coloro che erano in grado di saper almeno leggere e scrivere erano 2.898, dei quali 1.704 maschi e 1.194 femmine."}
{"id": "2658659", "revid": "399", "url": "https://it.wikipedia.org/wiki?curid=2658659", "title": "Sovrintendenti di Gondor", "text": ""}
{"id": "2658665", "revid": "124034607", "url": "https://it.wikipedia.org/wiki?curid=2658665", "title": "Sharon", "text": ""}
{"id": "2658671", "revid": "287204", "url": "https://it.wikipedia.org/wiki?curid=2658671", "title": "Concilio di Orl\u00e9ans", "text": ""}
{"id": "2658673", "revid": "111576291", "url": "https://it.wikipedia.org/wiki?curid=2658673", "title": "Villa Carmela", "text": "Villa Carmela \u00e8 una villa situata ad Algeciras, che durante la seconda guerra mondiale ospit\u00f2 una missione dei servizi segreti militari italiani, il SIM, forn\u00ec assistenza a numerosi attacchi contro il naviglio militare e mercantile alleato.\nIl piroscafo \"Olterra\" venne utilizzato come base segreta da cui i sommozzatori attaccarono le navi nei pressi di Gibilterra. L'equipaggio era costituito di due o tre ufficiali maggiori che predisponevano gli obiettivi da colpire e venivano utilizzati nella missione da 6 a pi\u00f9 sommozzatori: gli \"Assaltatori\" o \"Incursori\" che componevano la \"Squadriglia dell'Orsa Maggiore\". La nave stava ormeggiata nella \"baia di Algeciras\". Esistevano due modi di attaccare le navi nemiche inglesi; primo: i subacquei da qui partivano due per volta a intervalli regolari trasportando sott'acqua mine magnetiche, soprannominate \"mignatte\", arrivati all'obiettivo attaccavano l'ordigno alla nave, la maggior parte delle volte allo scafo, da qui si allontanavano e ritornavano alla nave e aspettavano che la mina deflagrasse; il secondo metodo prevedeva un attacco diretto della nave con i 3 siluri SLC. Gli inglesi d'altra parte non capivano da dove partissero questi sommozzatori e una volta scoperto loro stessi riutilizzarono lo stesso schema in altre guerre poich\u00e9 avveniva tutto di nascosto e in maniera furtiva.\nLa villa esiste tuttora, nelle adiacenze dello stadio comunale, e dopo essere stata trasformata in un asilo per bambini handicappati \u00e8 attualmente inutilizzata, ma in buone condizioni strutturali."}
{"id": "2658674", "revid": "116589984", "url": "https://it.wikipedia.org/wiki?curid=2658674", "title": "Kant (Kirghizistan)", "text": "Kant (in chirghiso e russo: \u041a\u0430\u043d\u0442) \u00e8 una citt\u00e0 del Kirghizistan settentrionale, situata nella valle di \u010cuj, capoluogo del Distretto di Ysyk-Ata. . Venne fondata nel 1928. Aveva una minoranza di tedeschi del Volga, l\u00ec deportati durante il periodo dell'Unione Sovietica, che sono ritornati in Germania negli anni '90.\nBasi militari.\nLa citt\u00e0 \u00e8 collegata con la rete ferroviaria nazionale e sul suo territorio sorge una base dell'esercito russo che svolge anche la funzione di aeroporto militare. La presenza dei militari russi \u00e8 collegata all'esistenza di una base militare dell'aviazione statunitense (Manas Air Base) situata a circa di distanza. Da accordi tra i governi russo e kirghizo dovrebbe chiudere nel 2032.\nEconomia.\nIl nome della citt\u00e0 significa \"zucchero\" in chirghiso, questo appellativo venne scelto intorno al 1930 a seguito della costruzione di un grande zuccherificio.\nLa pi\u00f9 importante fabbrica della citt\u00e0 \u00e8 il birrificio \"Abdysh Ata\", i cui prodotti sono venduti in tutto il paese."}
{"id": "2658679", "revid": "486946", "url": "https://it.wikipedia.org/wiki?curid=2658679", "title": "Rivolta antifascista di Terranova Sappo Minulio", "text": ""}
{"id": "2658685", "revid": "729019", "url": "https://it.wikipedia.org/wiki?curid=2658685", "title": "Bis (singolo)", "text": "Bis \u00e8 un brano di Elio e le Storie Tese, secondo singolo estratto dall'album \"Craccracriccrecr\" del 1999. La versione originale del brano fu originariamente pubblicata come \"ghost track\" per l'album \"Eat the Phikis\" (del 1996), eseguita sull'aria di \"Certe notti\", nota canzone di Ligabue.\nOltre alla musica del \"Liga\", vengono citati anche alcuni dei personaggi di alcuni dei loro brani pi\u00f9 celebri: John Holmes (protagonista di \"John Holmes [una vita per il cinema]\"), la \"Donna volante\" (la nemica di Elio in \"Carro\") e Supergiovane (protagonista di \"Supergiovane\"). Sono citatati inoltre il \"Pipppero\u00ae\", \"I Got You Babe\" di Cher, Feiez (\u00ab\"c'\u00e8 Paolone che pensa alla fregna\"\u00bb) e gli altri membri del gruppo. Inoltre, nella versione CD \u00e8 possibile ascoltare una registrazione in olofonia, apprezzabile solo con le cuffie, in cui si ha l'impressione che i componenti del gruppo siano intorno all'ascoltatore, intenti in varie azioni."}
{"id": "2658693", "revid": "12458", "url": "https://it.wikipedia.org/wiki?curid=2658693", "title": "Storia della Germania Est", "text": ""}
{"id": "2658712", "revid": "1543377", "url": "https://it.wikipedia.org/wiki?curid=2658712", "title": "Houston Street", "text": " \nHouston Street (pronunciato /\u02c8ha\u028ast\u0259n/ ) \u00e8 una delle principali \"street\" (vie ad andamento est-ovest) di Lower Manhattan, New York. Corre per 3,2\u00a0km attraverso tutto il \"borough\" di Manhattan, da Pier 40 sul fiume Hudson, per il Port Authority Truck Terminal su Greenwich Street, sull'East River, e funge da confine tra i quartieri di Greenwich Village e SoHo sul West Side, e tra East Village e Lower East Side sull'East Side. La griglia numerica caratteristica di New York (che appartiene al \"Commissioners' Plan of 1811),\" inizia subito a nord di Houston Street con l'intersezione 1st Street ed Avenue A, bench\u00e9 tale griglia non entri a regime pieno fino alla 13th Street.\nDal nome della strada derivano i nomi dei quartieri di NoHo e SoHo, che sono rispettivamente acronimi di \"North of Houston Street\" e \"South of Houston Street\" (\"a nord\" e \"a sud di Houston Street\").\nConfigurazione.\nHouston Street inizia allo svincolo della Franklin D. Roosevelt East River Drive, in East River Park. Nel primo tratto \u00e8 una strada ad elevato scorrimento a carreggiate separate, ed incrocia Columbia Street ed East 2nd Street.\nDopo l'intersezione con Bowery, diventa una normale strada urbana a due sensi, e prosegue ad ovest verso Lafayette Street e Broadway che incrociano poco pi\u00f9 avanti. Oltrepassata Broadway, Houston Street \u00e8 conosciuta come \"West\" Houston Street, ed alla confluenza della Sixth Avenue \u00e8 stata oggetto di un intervento d'intenso rinnovamento. West Houston Street termina all'intersezione tra West Street e North River Pier 40.\nStoria.\nLa via prende il nome da William Houstoun, che fu un delegato al Congresso Continentale della Georgia dal 1784 al 1786 ed alla Convenzione di Filadelfia nel 1787. \nLa strada fu battezzata da Nicholas Bayard III, la cui figlia aveva sposato Houstoun nel 1788. \nLa coppia s'incontr\u00f2 mentre Houstoun, discendente da un'antica ed aristocratica famiglia scozzese, esercitava il suo mandato presso il Congresso.\nBayard tracci\u00f2 la strada attraverso un tratto di sua propriet\u00e0 nei pressi di Canal Street, dove abitava, e successivamente la citt\u00e0 la estese fino a comprendere North Street, che al principio del XIX secolo rappresentava il confine settentrionale del lato est di New York.\nL'attuale ortografia della strada \u00e8 una storpiatura: appare come \" Houstoun \" (grafia esatta) nelle bozze per il Common Council della citt\u00e0 del 1808 e nella mappa ufficiale tracciata nel 1811 per istituire quella griglia \u2014 cui abbiamo gi\u00e0 accennato \u2014 che regola l'urbanistica di Manhattan. \nA quell'epoca, quello che diverr\u00e0 il celebre eroe del Texas, ovvero Sam Houston (nato nel 1793), cui erroneamente si crede di ricondurre la via di cui parliamo, era uno sconosciuto adolescente del Tennessee. Un'altra specie di leggenda metropolitana vorrebbe farne risalire l'etimologia a parole olandesi: huis per \"casa\" e tuin per \"giardino.\"\nNel 1891, Nikola Tesla aveva costituito in Houston Street il proprio laboratorio. Un incendio divampato in quella via distrusse buona parte della ricerca di Tesla.\nPronuncia.\nIl nome della strada \"Houston\" confonde molti forestieri (ed immancabilmente diventa uno dei modi pi\u00f9 facili per individuare i turisti) perch\u00e9 le lettere \"ou\" vanno pronunciate, per dirla nel modo pi\u00f9 semplice, au, mentre, notoriamente, nel nome di citt\u00e0 (omografo) Houston (Texas) si leggono iu. Il fatto \u00e8 (come gi\u00e0 detto) che la strada commemora William Houstoun (di cui abbiamo gi\u00e0 sottolineato la diversa grafia) laddove la citt\u00e0 texana, naturalmente, ricorda il generale Sam Houston (sfortunatamente scritto come \"Houston Street\"..) che ebbe un importante ruolo nella storia di quello Stato USA."}
{"id": "2658721", "revid": "767487", "url": "https://it.wikipedia.org/wiki?curid=2658721", "title": "Ophrys sphegodes passionis", "text": "Ophrys sphegodes\" subsp. \"passionis \u00e8 una pianta appartenente alla famiglia delle Orchidacee, in passato nota anche come \"Ophrys garganica\".\nDescrizione.\n\u00c8 una pianta erbacea alta fino a 50\u00a0cm. La forma biologica \u00e8 geofita bulbosa (G bulb), ossia \u00e8 una pianta perenne che porta le gemme in posizione sotterranea. Durante la stagione avversa non presenta organi aerei e le gemme si trovano in organi sotterranei chiamati bulbi o tuberi, strutture di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni.\nRadici.\nLe radici sono fascicolate e secondarie da bulbo e consistono in sottili fibre radicali posizionate nella parte superiore dei bulbi.\nFoglie.\nSono presenti poche foglie radicali a forma oblungo-lanceolata, ad apice acuto (mucronato). Sulla pagina fogliare sono presenti delle nervature parallele disposte longitudinalmente (foglie di tipo parallelinervie). Quelle cauline sono progressivamente pi\u00f9 ridotte a portamento amplessicaule e simili a brattee. \nInfiorescenza.\nL'infiorescenza \u00e8 \u201cindefinita\u201d (senza fiore apicale o politelica) del tipo spiciforme con pochi fiori sessili. Questi ultimi sono posti alle ascelle di brattee a forma lineare-lanceolata con una scanalatura centrale; sono lunghe come o pi\u00f9 dell'ovario. I fiori inoltre sono resupinati, ruotati sottosopra; in questo caso il labello \u00e8 volto in basso.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile\u00a0\u2013 essendo l'altro atrofizzato), 1 verticillo dello stilo).\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nQuesto fiore \u00e8 privo di nettare per cui a impollinazione avvenuta l'insetto non ottiene nessuna ricompensa; questa specie pu\u00f2 quindi essere classificata tra le \u201corchidee ingannevoli\u201d. Inoltre dal momento che l'insetto \u00e8 attratto solamente da una specifica femmina (e quindi da una specifica orchidea) si evitano cos\u00ec sterili impollinazioni interspecifiche.\nDistribuzione e habitat.\nIl tipo corologico di questa specie \u00e8 Euri-mediterraneo.\n\u00c8 presente in Spagna settentrionale e Francia meridionale. In Italia era considerata in passato un endemismo del Gargano, ma \u00e8 presente in realt\u00e0 in buona parte dell'Italia centrale e meridionale oltrech\u00e9 in Sicilia e Sardegna. \nL'habitat tipico per questa orchidea sono i prati aridi, le garighe e le zone incolte in generale da 0 a 800-1000 .\nTassonomia.\nLe popolazioni di questa entit\u00e0 presenti in Italia sono state a lungo classificate come \"Ophrys garganica\" . Alcuni autori la hanno inquadrata come una sottospecie del gruppo \"Ophrys sphegodes\" con la denominazione \"O. sphegodes\" subsp. \"garganica\" . Studi recenti hanno dimostrato una sostanziale identit\u00e0 di queste popolazioni con \"Ophrys passionis\" e come tale il Gruppo Italiano per la Ricerca sulle Orchidee Spontanee (GIROS) la inquadra in una recente pubblicazione. Tale inquadramento comunque non \u00e8 riconosciuto da tutte le autorit\u00e0 botaniche.\nIl numero cromosomico di \"O. sphegodes passionis\" \u00e8: 2n = 36.\nSinonimi.\nQuesta sottospecie ha avuto nel tempo diverse nomenclature:\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2658725", "revid": "256896", "url": "https://it.wikipedia.org/wiki?curid=2658725", "title": "Accademia pianistica internazionale &quot;Incontri col Maestro&quot;", "text": ""}
{"id": "2658726", "revid": "339392", "url": "https://it.wikipedia.org/wiki?curid=2658726", "title": "Ophrys passionis passionis", "text": ""}
{"id": "2658741", "revid": "1982", "url": "https://it.wikipedia.org/wiki?curid=2658741", "title": "Risan", "text": ""}
{"id": "2658746", "revid": "1568601", "url": "https://it.wikipedia.org/wiki?curid=2658746", "title": "Penisola di Crozon", "text": "La penisola di Crozon (in francese: presqu'\u00eele de Crozon, dal nome del comune omonimo) \u00e8 una penisola nell'estremit\u00e0 nord-occidentale della Francia, situata nel dipartimento del Finist\u00e8re, nel nord-ovest della Bretagna, e che si affaccia sul Mare d'Iroise, sulla rada di Brest e sulla Baia di Douarnenez (Oceano Atlantico).\nDescrizione.\nL'intera penisola, che si caratterizza per la sua forma che ricorda quella di una croce, fa parte del Parco Naturale Regionale d'Armorica (\"Parc Naturel R\u00e9gional d'Armorique\").\nIl centro principale della penisola \u00e8 la localit\u00e0 balneare di Crozon (bret. \"Kraozon\"), da cui la penisola stessa \u2013 come detto \u2013 prende il nome. Vi si trovano inoltre altre celebri localit\u00e0 balneari, quali Camaret-sur-Mer (bret. \"Kameled\") e Morgat (bret. \"Morgad\", frazione di Crozon) e cinque promontori.\nAll'interno del suo territorio si trova la base militare per i sottomarini della marina francese, presso \u00cele Longue.\nGeografia.\nCollocazione.\nLa penisola di Crozon si trova nella parte centrale della costa occidentale del Finist\u00e8re, a sud di Brest e di Plougastel-Daoulas, a sud-est della Pointe Saint-Mathieu, a nord di Cap Sizun e di Douarnenez e a nord-ovest della Pointe du Raz e della Pointe du Van ed \u00e8 delimitata ad est dal M\u00e9nez-Hom (bret. \"Menez C'homm\"), montagna sacra per i Celti situata ai margini delle Montagnes Noires.\nA nord, \u00e8 bagnata dalla rada di Brest, ad ovest dal Mare d'Iroise e a sud dalla Baia di Douarnenez.\nComuni compresi nel territorio della penisola.\nTra i comuni che si trovano nella penisola di Crozon, vi sono, tra l'altro:"}
{"id": "2658774", "revid": "268849", "url": "https://it.wikipedia.org/wiki?curid=2658774", "title": "Teorema dello scambio", "text": ""}
{"id": "2658785", "revid": "161374", "url": "https://it.wikipedia.org/wiki?curid=2658785", "title": "Trenitalia-LeNord S.r.l.", "text": ""}
{"id": "2658789", "revid": "27956065", "url": "https://it.wikipedia.org/wiki?curid=2658789", "title": "Politica Economica", "text": ""}
{"id": "2658794", "revid": "121070582", "url": "https://it.wikipedia.org/wiki?curid=2658794", "title": "Piero Ignazi", "text": "Biografia e carriera accademica.\nNato a Faenza nel 1951, si \u00e8 laureato \"magna cum laude\" in Scienza della politica all'Universit\u00e0 di Bologna nel 1974. Si \u00e8 perfezionato dapprima, tra il 1976 ed il 1978, presso il Dipartimento di Scienze Politiche e Sociali dell'Istituto Universitario Europeo di Firenze e poi, tra il 1978 e il 1979, al \"Department of Political Science\" del MIT. A sostegno delle sue ricerche ha ottenuto numerose borse di studio bandite da strutture di ricerca italiane (CNR, 1982), francesi (Fondation Nationale des Sciences Politiques, 1982 e Centre National de la Recherche Scientifique, 1986) e statunitensi (Fulbright-Hays Foundation, 1979). Ha percorso quasi tutte le tappe della carriera universitaria presso l'ateneo felsineo, iniziando come ricercatore confermato (1984), poi dopo essere stato professore associato di Scienza politica alla Facolt\u00e0 di Economia dell'Universit\u00e0 della Calabria dal 1998 al 2000 \u00e8 diventato professore ordinario di Politica comparata nel 2000. All'interno dell'Universit\u00e0 di Bologna ha altres\u00ec ricoperto alcuni incarichi accademici, tra cui la presidenza del corso di laurea in Relazioni internazionali tra il 2000 e il 2003 e la direzione nel 2000-2003 e nel 2012-2014 del master universitario prima in Relazioni internazionali e poi in Diplomazia e politica internazionale, istituto in collaborazione con l'Istituto Diplomatico della Farnesina. Ha inoltre tenuto attivit\u00e0 didattica, oltre che di ricerca, presso numerose Universit\u00e0 estere (Tunisi, Parigi, Treviri, Denver, Lille, Oxford, Madrid, Montreal). Dal 2003 al 2010 \u00e8 inoltre stato membro dell'Editorial Board dell'\"\"International Political Science Review\", e dal 2001 al 2013 del comitato scientifico della \"Rivista Italiana di Scienza Politica\"\". Ha scritto diversi saggi sui partiti in Italia e in Europa. Fra le sue ricerche, hanno una particolare importanza quelle sulla destra europea e italiana, per la quale, riferendosi al MSI, ha coniato la definizione di \u00abpolo escluso\u00bb.\nAttivit\u00e0 pubblicistica.\nIn passato, ha collaborato con il quotidiano \"Il Sole-24 Ore\" dal 1993 al 2012, con il settimanale \"l'Espresso\" dal 2007 al 2017 e dal 2012 al 2020 \u00e8 stato editorialista di \"la Repubblica\". Durante il triennio 2009-2011 \u00e8 stato direttore della rivista di cultura e politica \"Il Mulino\". Collabora frequentemente con Radio Tre. Dal 2020 \u00e8 editorialista per Domani."}
{"id": "2658806", "revid": "1522738", "url": "https://it.wikipedia.org/wiki?curid=2658806", "title": "Rodel Ituralde", "text": ""}
{"id": "2658810", "revid": "288268", "url": "https://it.wikipedia.org/wiki?curid=2658810", "title": "Terza corsia dinamica", "text": ""}
{"id": "2658811", "revid": "445498", "url": "https://it.wikipedia.org/wiki?curid=2658811", "title": "Fengshui", "text": ""}
{"id": "2658812", "revid": "399", "url": "https://it.wikipedia.org/wiki?curid=2658812", "title": "Cimirlo", "text": ""}
{"id": "2658818", "revid": "1305772", "url": "https://it.wikipedia.org/wiki?curid=2658818", "title": "Hempel", "text": "Hempel \u00e8 il cognome di varie personalit\u00e0."}
{"id": "2658819", "revid": "1543377", "url": "https://it.wikipedia.org/wiki?curid=2658819", "title": "Acqua &amp; Sapone-Caff\u00e8 Mokambo 2009", "text": "Questa voce raccoglie le informazioni riguardanti l'Acqua &amp; Sapone-Caff\u00e8 Mokambo nelle competizioni ufficiali della stagione 2009.\nStagione.\nLa squadra ha partecipato durante la stagione alle gare del circuito UCI Europe Tour e ad alcuni eventi del Calendario mondiale UCI grazie alle wild-card concesse dalla UCI. Nella Tirreno-Adriatico il capitano Stefano Garzelli ha terminato al secondo posto; nella Milano-Sanremo Luca Paolini ha colto un nono posto; al Giro d'Italia Garzelli si \u00e8 aggiudicato la Classifica della montagna, vincendo la Maglia verde, ed il premio per la combattivit\u00e0, terminando settimo nella classifica generale. Infine, al Giro di Lombardia \u00e8 stato ancora Paolini protagonista, cogliendo il quarto posto finale. Nelle classifiche generali del calendario mondiale, la squadra ha terminato al quindicesimo posto, mentre Garzelli, ventisettesimo nella individuale, \u00e8 stato il primo dei tre che sono riusciti a conquistare punti.\nNelle gare dell'UCI Europe Tour, la squadra ha terminanto al tredicesimo posto. Paolini, settimo, \u00e8 stato il primo nella classifica individuale.\nIn totale sono state solo due le vittorie stagionali, entrambe di Luca Paolini che ha vinto la sesta tappa della Settimana Ciclistica Lombarda e la Coppa Bernocchi.\nClassifiche UCI.\nUCI Europe Tour.\nPiazzamenti dei corridori dell'Acqua &amp; Sapone-Caff\u00e8 Mokambo nella classifica dell'UCI Europe Tour 2009.\nL'Acqua &amp; Sapone-Caff\u00e8 Mokambo chiuse in tredicesima posizione con 907 punti.\nCalendario mondiale UCI.\nPiazzamenti dei corridori dell'Acqua &amp; Sapone-Caff\u00e8 Mokambo nella classifica del Calendario mondiale UCI 2009.\nL'Acqua &amp; Sapone-Caff\u00e8 Mokambo chiuse in quindicesima posizione con 249 punti."}
{"id": "2658820", "revid": "318966", "url": "https://it.wikipedia.org/wiki?curid=2658820", "title": "Direttissima Roma-Napoli", "text": ""}
{"id": "2658821", "revid": "118915810", "url": "https://it.wikipedia.org/wiki?curid=2658821", "title": "Andrea Verrina", "text": "Carriera.\nPrimi anni.\nCresciuto nelle giovanili del Genova 1893, esord\u00ec in Serie A il 16 maggio 1937 in Genova- (4-3), sostituendo Luigi Scarabello in una gara in cui, secondo il Littoriale, sotto gli occhi dell'allora CT Vittorio Pozzo forn\u00ec una buona prova dando tra l'altro a Mario Perazzolo l'assist per il quarto gol dei liguri; nello stesso anno contribu\u00ec alla conquista, da parte della squadra genovese, dell'unica coppa Italia vinta dal club nel ventesimo secolo. Salvo una parentesi allo Spezia nel 1937-1938, milit\u00f2 nel club rossoblu fino al 1941, anno in cui venne acquistato dal . Ritorn\u00f2 in rossoblu durante la guerra nel 1944 per disputarvi il campionato Alta Italia e vincervi la Coppa Citt\u00e0 di Genova che nei primi mesi del 1945 sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossoblu che sorpassarono all'ultima giornata i rivali del Liguria; a Verrina ed a ciascun vincitore della competizione furono date in premio 20.000 lire dal futuro presidente rossoblu Antonio Lorenzo.\nNapoli.\nIn maglia azzurra disput\u00f2 5 campionati, collezionando 144 presenze arricchite da 18 gol e ottenendo la promozione in Serie A nel 1946. La stagione 1946-1947 cominci\u00f2 bene, con una rete per partita nelle prime due gare di campionato, in Napoli-Livorno 4-0 del 22 settembre 1946 ed in Brescia-Napoli 2-1 del 29 settembre 1946. A fine stagione le reti saranno 5.\nL'ultimo ritorno al Genoa.\nNel 1948 torn\u00f2 al , giocandovi il suo primo derby, il 17 ottobre 1948, sostituendo Verdeal, il pi\u00f9 giovane compagno di squadra con cui rivaleggiava per il ruolo, in una partita persa per 5-1; riusc\u00ec comunque a togliersi la soddisfazione di battere in campionato la difesa dell', segnando nella gara casalinga del 24 ottobre 1948.\nUltimi anni.\nPass\u00f2 quindi un anno dopo al club di quella che all'epoca era la sua citt\u00e0 natale, poi inglobata nel territorio del comune di Genova, la Rivarolese. Dal 1949 in poi Verrina giocher\u00e0 in vari club liguri, ad esclusione di una breve parentesi nel 1950 al . Saranno tutte brevi esperienze comprese la duplice all' e quella di , entrambi club in cui svolse il doppio ruolo di giocatore ed allenatore. Disputer\u00e0 la stagione 1957-1958 nel C.R.A.L. S.I.A.C. di Cornigliano, piccolo club genovese, e infine avvier\u00e0 il Campionato Interregionale 1958-1959 allenando l'Entella ma trasferendosi nel corso della stagione all' in qualit\u00e0 di giocatore."}
{"id": "2658828", "revid": "161273", "url": "https://it.wikipedia.org/wiki?curid=2658828", "title": "Leonfante", "text": ""}
{"id": "2658829", "revid": "163662", "url": "https://it.wikipedia.org/wiki?curid=2658829", "title": "Facebook", "text": "Facebook \u00e8 un \"social media\" e rete sociale statunitense, inizialmente creato il 4 febbraio 2004 come servizio gratuito universitario e successivamente ampliato a scopo commerciale, posseduto e gestito dalla societ\u00e0 Meta, e basato su una piattaforma web 2.0 scritta in vari linguaggi di programmazione (inizialmente PHP, poi Hack). \u00c8 disponibile in oltre 100 lingue (in italiano dal 14 maggio 2008); nel giugno 2017 ha raggiunto 2,23 miliardi di utenti attivi mensilmente, e si \u00e8 classificato come primo servizio di rete sociale per numero di utenti attivi.\nIl nome \"Facebook\" prende spunto da un elenco con nome e fotografia degli studenti, che alcune universit\u00e0 statunitensi distribuiscono all'inizio dell'anno accademico per aiutare gli iscritti a socializzare tra loro.\nIl sito, fondato nell'Universit\u00e0 Harvard, negli Stati Uniti, da Mark Zuckerberg, Eduardo Saverin, Andrew McCollum, Dustin Moskovitz e Chris Hughes, era originariamente progettato esclusivamente per gli studenti di quell'universit\u00e0, ma fu presto aperto anche agli studenti di altre scuole della zona di Boston, dell'Ivy League e della Stanford University. Successivamente fu aperto anche agli studenti delle scuole superiori, e poi a chiunque dichiarasse di avere pi\u00f9 di 13 anni di et\u00e0, raggiungendo un enorme successo planetario e cambiando profondamente molti aspetti legati alla socializzazione e all'interazione tra individui, sia sul piano privato che su quello economico e commerciale: secondo Alexa, \u00e8 il terzo sito pi\u00f9 visitato al mondo dopo Google e YouTube.\nGli utenti possono accedere al servizio previa registrazione gratuita, che richiede dati personali come nome, cognome, data di nascita e indirizzo email. Il sito web chiarisce che l'inserimento obbligatorio della data di nascita serve esclusivamente \"per favorire una maggiore autenticit\u00e0 e consentire l'accesso ai vari contenuti in base all'et\u00e0\". Completata la registrazione, gli utenti possono creare un profilo personale, includere altri utenti nella propria rete sociale, aggiungendoli come \"amici\", scambiare con loro messaggi, anche via chat, ricevere notifiche automatiche quando questi aggiornano i propri profili.\nPer rendersi riconoscibile, l'utente pu\u00f2 caricare una foto, chiamata immagine del profilo, pu\u00f2 fornire ulteriori informazioni, come il comune di nascita e quello di residenza, la scuola frequentata, il datore di lavoro, l'orientamento sessuale, religioso e politico, la situazione sentimentale e molte altre. Inoltre gli utenti possono fondare e unirsi a gruppi per condividere interessi in comune con altri utenti, organizzati secondo il luogo di lavoro, la scuola, l'universit\u00e0 o altre caratteristiche, condividere contenuti multimediali ed utilizzare varie applicazioni presenti sul sito. Recentemente milioni di utenti usano Facebook come una piattaforma simile a quella di YouTube, ovvero per mettere in mostra i propri video, creando una comunit\u00e0 virtuale tra i propri iscritti.\nFacebook non \u00e8 concepito solamente per le persone fisiche e la loro vita privata ma, attraverso un servizio dedicato (Facebook for Business), \u00e8 anche uno strumento di social marketing.\nStoria.\nL'allora diciannovenne Mark Zuckerberg rese disponibile in internet Facemash, un sito web, predecessore di Facebook, il 28 ottobre 2003, mentre frequentava il secondo anno all'universit\u00e0 di Harvard. Per completare il progetto, Zuckerberg si introdusse in aree protette della rete universitaria e copi\u00f2 le foto dei documenti di riconoscimento degli studenti. Facemash registr\u00f2 pi\u00f9 di 450 visitatori e foto visualizzate durante le prime quattro ore di visibilit\u00e0 del sito, ma fu chiuso pochi giorni dopo dai responsabili dell'universit\u00e0. Zuckerberg fu accusato di aver violato la sicurezza, i copyright e la privacy individuale, rischiando l'espulsione, ma alla fine non sub\u00ec alcun provvedimento.\nNel gennaio 2004 cominci\u00f2 a programmare un nuovo sito web, che vide la luce il 4 febbraio 2004, anche grazie all'aiuto di Andrew McCollum, che contribu\u00ec alla programmazione, e a Eduardo Saverin, che ne cur\u00f2 gli aspetti aziendali. Il sito era raggiungibile all'indirizzo thefacebook.com. Sei giorni dopo altri tre studenti di Harvard, Cameron e Tyler Winklevoss e Divya Narendra, accusarono Zuckerberg di averli truffati, in quanto avrebbe promesso loro di aiutarli a creare un servizio di rete sociale chiamato \"HarvardConnection.com\" mentre era intenzionato a rubargli l'idea per creare un sito concorrente. L'accusa si tradusse successivamente in una causa legale.\nPer la fine del mese di febbraio pi\u00f9 della met\u00e0 della popolazione universitaria di Harvard era registrata al servizio. A quel tempo Zuckerberg fu aiutato anche dal grafico Dustin Moskovitz e da Chris Hughes per la promozione del sito. Nel marzo 2004 Facebook si espanse all'Universit\u00e0 di Stanford, alla Columbia University e all'Universit\u00e0 Yale. Ad aprile del 2004 il servizio si allarg\u00f2 al resto della Ivy League, al MIT, alla Boston University e al Boston College. Fu poi la volta di altri istituti negli Stati Uniti e in Canada. A met\u00e0 del 2004 fu fondata la corporation Facebook, Inc. L'imprenditore Sean Parker, fino ad allora un consigliere informale di Zuckerberg, ne divenne presidente. A giugno 2004, terminato l'anno accademico, Zuckerberg e Moskovitz si trasferirono a Palo Alto in California con McCollum, che aveva seguito uno stage estivo alla Electronic Arts. Affittarono una casa vicino all'Universit\u00e0 di Stanford, dove furono raggiunti da Adam D'Angelo e da Parker. A fine mese ricevettero il primo finanziamento, dal cofondatore di PayPal Peter Thiel.\nTra aprile e agosto del 2005 venne registrato il dominio attuale, facebook.com, per la cifra di dollari. Col tempo, acquisirono il diritto di diventare utenti persone con un indirizzo di posta elettronica con dominio universitario (per esempio. edu, .ac.uk). Il 27 febbraio 2006 il servizio fu aperto anche ai licei e ad alcune grandi compagnie, tra cui Apple e Microsoft. Dal 26 settembre 2006 pu\u00f2 iscriversi chiunque abbia pi\u00f9 di 13 anni.\nDal settembre 2006 al settembre 2007 nella graduatoria del traffico dei siti Facebook pass\u00f2, secondo Alexa, dalla sessantesima alla settima posizione. Dal luglio 2007 figura nella classifica dei 10 siti pi\u00f9 visitati al mondo ed \u00e8 il sito numero uno negli Stati Uniti per foto visualizzabili, con oltre 60 milioni di immagini caricate settimanalmente.\nIn Italia il boom di presenze si registr\u00f2 nel 2008: nel mese di agosto si sono contate oltre un milione e trecentomila visite, con un incremento sull'anno precedente del 961%; il terzo trimestre ha poi visto l'Italia in testa alla lista dei paesi con il maggiore incremento del numero di utenti (+135%). Secondo i dati forniti da Facebook e raccolti nell'Osservatorio Facebook, gli utenti italiani nel mese di novembre 2011 erano 21 milioni, di cui 13 milioni si collegavano ogni giorno. Coloro che accedono mensilmente da dispositivo mobile sono 7,5 milioni. L'ultima rilevazione di maggio 2017 mostra un'ulteriore crescita: gli utenti attivi nel mese sono 30 milioni, di cui 24 milioni si collegano quotidianamente. Da dispositivo mobile sono 28 milioni su base mensile e 23 su base giornaliera.\nIl traffico su Facebook \u00e8 cresciuto a un ritmo sostenuto, fino a superare per una settimana, nel marzo 2010, il motore di ricerca Google per numero di visite negli Stati Uniti.\nA marzo 2011 \u00e8 stato reso noto che Facebook rimuoveva profili personali al passo di circa al giorno a causa di varie infrazioni, tra cui spam, contenuti non permessi ed et\u00e0 inferiore al minimo consentito.\nNel 2011 l'azienda prende spunto da molte caratteristiche introdotte dal suo nuovo rivale Google+ (rete sociale di Google), tra cui:\nA marzo 2012 Facebook annuncia il lancio di App Center, un negozio online per dispositivi mobili, dedicato alle applicazioni per connettersi a Facebook.\nIl 1\u00ba giugno 2012 Facebook promuove una votazione riguardante la nuova \"Dichiarazione dei diritti e delle responsabilit\u00e0\" e la \"Normativa sull'utilizzo dei dati\", per far scegliere i vecchi documenti del 2011 oppure i nuovi del 2012. La votazione si chiuder\u00e0 l'8 giugno e se avranno votato pi\u00f9 300 milioni di utenti sar\u00e0 vincolante.\nIl 24 agosto 2015 Facebook raggiunge la cifra record di 1 miliardo di utenti attivi sulla piattaforma contemporaneamente.\nIl 24 luglio 2018 \u00e8 annunciato il primo calo di utenti attivi in Europa dopo anni, nonch\u00e9 un forte rallentamento della crescita a livello globale (circa +10% di utenti attivi giornalieri rispetto al secondo trimestre 2017). Ci\u00f2 viene attribuito alla nuova regolamentazione sulla privacy UE, entrata in vigore il 25 maggio precedente, anche se l'annuncio \u00e8 stato in dubbio come eccessivamente pessimista. L'indebolimento dei profitti e l'incertezza sulla crescita futura fa scendere le azioni di Facebook di quasi il 20% in un giorno, il pi\u00f9 grande crollo in termini assoluti nella storia della borsa USA.\nIl 29 ottobre 2021 Facebook cambia nome in Meta.\nFunzionamento.\nIl servizio \u00e8 gratuito per gli utenti e trae guadagno dalla pubblicit\u00e0, inclusi i banner. Molti analisti sostengono che i ricavi monetari di Facebook non siano cos\u00ec elevati rispetto alle potenzialit\u00e0 di un servizio di rete sociale, aggirandosi intorno ai 230 milioni di dollari nel 2009. Infatti, solo nel 2009, dopo 5 anni dalla nascita, il portale \u00e8 riuscito a chiudere il bilancio in attivo. I ricavi commerciali derivanti dalla pubblicit\u00e0 riescono a coprire solo in parte i costi fissi di gestione (archiviazione, server, ecc.) tanto da rendere necessario l'apporto dei soci (tra cui l'1,6% di Microsoft). Per migliorare la raccolta pubblicitaria Facebook aveva implementato \"Beacon\", un sistema in grado di tracciare l'attivit\u00e0 degli utenti su siti esterni convenzionati, in particolare le loro abitudini di acquisto online, consentendo pubblicit\u00e0 mirate e permettendo agli utenti di condividere tali attivit\u00e0 sul \"News Feed\" dei propri amici. Beacon fu lanciato il 6 novembre 2007 con 44 siti partner. Il servizio divenne oggetto di un'azione collettiva per la sua natura invasiva per la privacy e venne sospeso a settembre del 2009.\nFacebook dispone di due tipologie di servizio social con finalit\u00e0 nettamente distinte:\nIl profilo \u00e8 un servizio utilizzabile unicamente da persone fisiche per interessi privati ovvero all'infuori di qualsiasi attivit\u00e0 pubblica, anche se non a scopo di lucro. Per Facebook la finalit\u00e0 commerciale \u00e8 qualsiasi attivit\u00e0 rivolta al pubblico, anche fosse volontariato o utilit\u00e0 sociale o una piccola associazione. I due servizi funzionano in modo diverso e hanno strumenti e peculiarit\u00e0 distinti.\nTaggare.\nNel gergo di Facebook taggare significa citare un soggetto (che ovviamente deve avere un profilo o una pagina) inserendo il relativo nome mediamente il suo collegamento (ipertestuale) che funge da tag. Medesima funzione \u00e8 ottenuta mediante l'identificazione (automatica o manuale) dei volti di persone ritratte in un'immagine. A seconda delle impostazioni privacy, il soggetto e la sua rete saranno informati mediante notifica di essere stato taggato in un post, agevolando lo sviluppo dei commenti.\nProfilo personale.\nIl profilo Facebook si chiama semplicemente \"profilo\".\nGli utenti creano profili che solitamente contengono fotografie e liste di interessi personali, scambiano messaggi privati o pubblici. Possono creare e prendere parte a \"gruppi\", in cui si condividono interessi, e a \"pagine\" legate a cose o persone di loro gradimento. Secondo TechCrunch, \"circa l'85% degli studenti dei college ha un profilo sul sito. Di quelli che sono iscritti il 60% accede al sito quotidianamente. Circa l'85% almeno una volta la settimana e il 93% almeno una volta al mese\". Secondo Chris Hughes, il portavoce per Facebook, \"le persone passano circa 19 minuti al giorno su Facebook\".\nGli iscritti possono scegliere di aggregarsi a una o pi\u00f9 reti, organizzate per citt\u00e0, posto di lavoro, scuola e religione.\n\u00c8 proibito utilizzare un profilo come pagina: il regolamento impone di \"non usare il proprio diario personale con finalit\u00e0 primaria di ottenere profitti commerciali, ma usare a tale scopo piuttosto una Pagina Facebook\".\nFunzionalit\u00e0.\nDi seguito la descrizione delle funzioni del servizio \"profilo personale\".\nDal 2006 \u00e8 attivo sulla homepage del profilo personale il \"News-feed\", un aggregatore che mostra in successione gli aggiornamenti propri e degli amici. Inizialmente questo sistema ha ricevuto delle critiche: secondo alcuni i news-feed includevano molte informazioni sgradite e irrilevanti, secondo altri metteva troppo in risalto informazioni personali e potenzialmente sensibili (come il cambiamento della situazione sentimentale, la partecipazione ad eventi e le conversazioni con altri utenti). In risposta \u00e8 stata data la possibilit\u00e0 di scegliere che tipo di informazioni condividere automaticamente e con chi. Oggi \u00e8 infatti possibile raggruppare gli amici in categorie e scegliere con quali categorie condividere certe informazioni (come cambiamenti del profilo, post sulla bacheca e l'aggiunta di nuovi amici).\nUna delle applicazioni pi\u00f9 utilizzate su Facebook \u00e8 quella delle f\"oto\", dove gli utenti possono caricare un numero illimitato di album di immagini (a differenza di altri servizi di condivisione di immagini come Photobucket e Flickr). Il solo limite \u00e8 nel numero massimo di 1000 foto per album. Le impostazioni della privacy possono essere diverse per ogni album, limitandone o meno la visibilit\u00e0. Un'altra caratteristica delle foto \u00e8 la funzione del tag, con la quale si appone un'\"etichetta\" su un'immagine segnalando chi \u00e8 presente nella foto e creando un link al suo profilo se si tratta di un altro utente Facebook. In questo modo si crea automaticamente, per ogni profilo, una raccolta di foto in cui quell'utente \u00e8 stato taggato.\nFacebook offre diversi servizi di \"messaggistica\" privata. \u00c8 possibile inviare privatamente messaggi ad altri utenti, se le impostazioni della privacy lo consentono. Ad aprile 2008 \u00e8 stata lanciata l'applicazione \"Chat\" per scambiare messaggi in tempo reale con gli amici collegati al loro profilo Facebook. Il 15 novembre 2010 \u00e8 stato annunciato un nuovo servizio integrato di gestione dei messaggi. Tramite una sola applicazione \u00e8 ora possibile gestire contemporaneamente messaggi sms, chat, email e normali messaggi, e regolare le impostazioni della privacy.\nLa funzione \"Note\", introdotta nell'agosto 2006, permette agli utenti di pubblicare scritti e articoli in maniera simile a un blog. Sono attive le funzioni di tag e di inserimento immagini.\nDal maggio 2007 su Facebook \u00e8 disponibile il \"Marketplace\", che consente agli utenti di inserire gratuitamente annunci visibili solo ad utenti presenti nella stessa rete.\nNel giugno 2009 \u00e8 stata introdotta la funzionalit\u00e0 \"username\", che rende i profili accessibili tramite indirizzi semplificati, come ad esempio \"http://www.facebook.com/facebook\", invece del precedente formato \"http://www.facebook.com/profile.php?id=20531316728\".\nIl 21 aprile 2010 \u00e8 stato lanciato il tasto \"Mi piace\", con il quale gli utenti possono esprimere apprezzamento su singoli contenuti.\nDall'aprile 2011 la chat \u00e8 stata arricchita da una funzione per effettuare \"chiamate vocali\", che permette anche di lasciare messaggi in una segreteria vocale. Il 6 luglio 2011 \u00e8 stato lanciato il servizio di \"videochiamate\" che utilizza la tecnologia di Skype.\nOltre alle attivit\u00e0 di servizio di rete sociale, sono stati creati numerosi \"videogiochi\" gratuiti che hanno coinvolto milioni di utenti. Tra questi ci sono FarmVille, sviluppato dal produttore di software Zynga, che ha raggiunto 11 milioni di utenti attivi (non occasionali) quotidianamente; sempre di Zynga, Mafia Wars \u00e8 arrivato a 5 milioni di utenti, mentre Pet Society, sviluppato da Playfish, \u00e8 stato classificato come l'applicazione Facebook pi\u00f9 popolare nell'aprile 2009. Da dicembre 2010 sono presenti anche due nuovi giochi prodotti da Square Enix: Knights of the Crystals e Chocobo's Crystal Tower. Candy Crush Saga, invece, nel 2013 \u00e8 divenuto il gioco pi\u00f9 popolare di Facebook superando FarmVille.\nIl 15 gennaio 2013 \u00e8 stata annunciata la nuova funzione di ricerca Graph Search, che intende rispondere alle domande degli utenti con la lingua naturale, invece che con un elenco di link, sfruttando le informazioni presenti sui profili dei loro amici. Questa funzionalit\u00e0, inizialmente disponibile solo per gli utenti di lingua inglese, verr\u00e0 in seguito estesa anche agli utenti di altre nazionalit\u00e0.\nAd aprile 2013 viene resa disponibile una nuova versione di Messenger for Android, famosa applicazione ideata direttamente dagli sviluppatori di Facebook, grazie alla quale \u00e8 possibile chattare con un amico anche se la suddetta applicazione non \u00e8 aperta in primo piano, facendo uso delle Chat Heads.\nPer i dispositivi iOS, questa novit\u00e0 \u00e8 altamente limitata per seguire la politica delineata da Apple, dunque le Chat Heads sono state introdotte solamente se l'applicazione \u00e8 aperta in primo piano. Se si desidera usufruire di tale funzionalit\u00e0 anche al di fuori dell'app stessa, \u00e8 possibile installare tramite l'applicazione Cydia, disponibile solamente su dispositivi Jailbroken, il pacchetto MessageBox.\nNello stesso mese, precisamente il 4 aprile 2013, il CEO Mark Zuckerberg annuncia il lancio, previsto per il 12 aprile, di Facebook Home, app multifunzione disponibile in esclusiva sugli smartphone Android. Si tratta di un'interfaccia grafica che permette in ogni momento di accedere a tutti i contenuti pubblicati dai propri amici e di chattare con loro, il tutto durante il normale utilizzo dello smartphone.\nIl 13 novembre 2013 viene distribuita la nuova versione 3.0 dell'app Facebook Messenger, sia per Android che per iOS. La nuova versione, oltre ad una grafica totalmente rivisitata consente di utilizzare il numero di telefono per inviare messaggi a tutti i numeri senza dover necessariamente essere amici su Facebook, richiamando la funzione di altre popolari app di messaggistica istantanea come WhatsApp.\nDal 2016, Facebook permette di visualizzare o condividere foto sferiche a 360\u00b0 dal proprio profilo, senza la necessit\u00e0 di installazioni aggiuntive. Tuttavia, le foto sferiche vengono riconosciute da Facebook soltanto se sono valorizzati alcuni metadati: la foto sferica \u00e8 salvata nei pi\u00f9 comuni formati di file grafici (come .jpg o .tif), cui la fotocamera (sferica, con opzioni per foto a 360\u00b0, o software installato dall'utente) -in automatico e senza digitazioni- associa i metadati secondo le diffuse specifiche \"Exchangeable image file format\" oppure Extensible Metadata Platform, in assenza di uno standard internazionale univoco.\nDal 15 febbraio 2017 \u00e8 disponibile la funzione \"Stories\" come in Instagram e successivamente anche in WhatsApp.\nPagina.\nLa pagina (pubblica) o \"pagina fan\" \u00e8 un servizio di Facebook usufruibile, gratuitamente e con servizi aggiuntivi a pagamento, da utilizzare per pubblicizzare le seguenti macro-categorie di entit\u00e0: imprese, luoghi, aziende, organizzazioni, istituzioni, marchi o prodotti, artisti, gruppi, personaggi pubblici, intrattenimento, cause e comunit\u00e0. Ciascuna di queste macro-tipologie di pagina contiene molte categorie che vanno prescelte in fase di apertura.\nLa pagina \u00e8 utilizzabile da aziende, enti, lavoratori autonomi, associazioni, organizzazioni in genere per promuovere la loro impresa (prodotti e servizi) o una finalit\u00e0 pubblica. Il regolamento di Facebook vieta di utilizzare un profilo per scopi commerciali o comunque pubblici in quanto si utilizza un servizio che \u00e8 nato per una finalit\u00e0 diversa. Facebook chiude regolarmente profili utilizzati fraudolentemente come pagine. Invece, si pu\u00f2 convertire in pagina un profilo erroneamente o illegittimamente aperto ma impiegato come una pagina pubblica (prima che sia stata chiusa per violazione del regolamento) attraverso una procedura.\nGrazie alla pagina si possono informare i clienti (ma anche i fornitori) o gli utenti (detti \"fan\" termine distinto da \"amici\" che si usa solo per il profilo), fare pubblicit\u00e0 diretta (attraverso lo strumento denominato \"inserzioni\"), postare le novit\u00e0, e tante altre cose. Ad ogni modo la pagina la si utilizza anche per enti e istituzioni pubbliche, associazioni di varia natura, localit\u00e0, personaggi pubblici, cause sociali e benefiche, ecc. Mediante lo strumento \"Business manager\" si possono creare account pubblicitari distinti e avere la reportistica per il monitoraggio degli obiettivi dell'inserzione e del budget.\nL'iscrizione pu\u00f2 avvenire dall'indirizzo specifico oppure utilizzando il link \"Crea una Pagina\" posto in fondo alla schermata di iscrizione al servizio profilo personale. Per aprire una pagina \u00e8 obbligatorio avere un profilo personale che per\u00f2 pu\u00f2 benissimo essere reso invisibile e senza utilizzo reale, aperto al solo scopo di \"appoggiare\" la pagina pubblica. Inoltre, la pagina deve avere almeno un amministratore (il primo coincide con l'account che ha creato la pagina) e gli amministratori possono designare persone (ovviamente iscritte a Facebook) con dei ruoli per la gestione della pagina (editor, moderatore, inserzionista, analista) e ciascuno di questi pu\u00f2 o meno svolgere una determinata attivit\u00e0.\nOltre che mediante operazione manuale-volontaria da parte di un titolare, una pagina Facebook si potrebbe generare automaticamente quando qualcuno, ad esempio, si registra in un luogo che non ha ancora una pagina e pertanto viene creata dal sistema una pagina, sprovvista di amministratori, che rappresenta quella posizione. In pratica succede quando degli iscritti, sui loro profili, postano commenti o recensioni per un'attivit\u00e0, identificata dalla localizzazione. Queste pagine sono etichettate nella copertina come \"non ufficiali\" e la didascalia recita \"Questa Pagina non ufficiale \u00e8 stata creata perch\u00e9 le persone su Facebook hanno dimostrato il loro interesse per questo luogo o questa azienda. La Pagina non \u00e8 collegata n\u00e9 sostenuta da persone associate con ...\". Esiste una procedura per rivendicare tale pagina automatica da parte del titolare e, in alcuni casi, conservare i contenuti.\nDispositivi mobili.\nFacebook integra alcune delle suddette funzionalit\u00e0 sulle sue applicazioni per dispositivi mobili, come la possibilit\u00e0 di caricare contenuti, di ricevere e rispondere ai messaggi, di mandare e ricevere \"poke\" (cio\u00e8 richiamare l'attenzione di un utente toccandolo simbolicamente sulla spalla), scrivere sulla bacheca degli utenti o semplicemente la possibilit\u00e0 di navigare sul sito.\nPiattaforma tecnologica.\nI profili e le pagine Facebook erano scritte in linguaggio PHP e poi venivano tradotte in C++ dal convertitore HipHop for PHP, ideato appositamente da Facebook. Grazie a questa tecnologia, Facebook dichiarava un risparmio del 50% nell'utilizzo del processore dei propri server. Ora il sito facebook.com \u00e8 scritto utilizzando una libreria per la progettazione di interfacce utente creata dallo stesso Facebook che si chiama React. La base di codice \u00e8 composta da pi\u00f9 di 20.000 componenti.\nFacebook \u00e8 programmato come un'unica applicazione. Secondo quanto dichiarato dall'ingegnere di Facebook Chuck Rossi, Facebook consiste in 1,5 GB di codice binario che viene distribuito ai server tramite il protocollo BitTorrent.\nNell'autunno 2008 \u00e8 stato reso disponibile un sistema di API ideato per l'integrazione di siti esterni. Usando Connect \u00e8 possibile collegare il proprio account Facebook con un account su un sito internet esterno utilizzato per inserire commenti o articoli, come ad esempio un blog. In pratica \u00e8 possibile utilizzare le proprie credenziali di Facebook per accedere in tutti i siti che supportano Facebook Connect.\nDal punto di vista tecnico Connect \u00e8 reso possibile da una particolare libreria JavaScript creata da Facebook e da una estensione del linguaggio XHTML chiamata FBML. Questo linguaggio permette agli sviluppatori di inserire sulle pagine di un sito degli elementi dinamici come pulsanti, form, elementi multimediali e molto altro. Il linguaggio FBML viene poi parsato dallo stesso Facebook che \"traduce\" i suoi tag speciali con l'HTML e gli stili necessari. Le pagine Facebook utilizzano inoltre la tecnologia AJAX.\nFacebook \u00e8 paragonabile a Myspace, ma una significativa differenza tra le due piattaforme \u00e8 il livello di personalizzazione della pagina personale. Mentre Myspace consente agli utenti di arricchire lo stile delle pagine usando i linguaggi HTML e CSS, su Facebook \u00e8 possibile inserire solo del testo.\nIl 20 luglio 2008 Facebook ha introdotto un rinnovamento sull'interfaccia utente detto \"Facebook Beta\", che \u00e8 stato applicato gradualmente in tutte le pagine del sito. I profili personali sono stati suddivisi in schede secondo le diverse sezioni (\"Amici\", \"Foto\", eccetera) e in generale la grafica \u00e8 diventata pi\u00f9 minimale.\nNell'aprile 2021 Facebook annuncia che la propria infrastruttura \u00e8 alimentata al 100% da energia rinnovabile, impegno che aveva preso nel 2018, anche a seguito di critiche da parte di Greenpeace.\nPrivacy e controversie.\nAccesso anonimo e cifrato con tor.\nFacebook consente una connessione \"end-to-end\" cifrata, anonima (anche rispetto alla propria posizione geografica, ad esempio) e sicura tramite il sito https://facebookcorewwwi.onion/, su rete Tor, con connessione HTTPS che implementa anche Perfect Forward Secrecy (PFS) e HSTS. Questo consente l'accesso in Paesi in cui l'accesso e uso di Facebook \u00e8 illegale, e oggetto di censura, come la Cina. I contenuti scambiati coi domini .onion non sono indicizzati dai motori di ricerca, appartengono invece al cosiddetto \"dark web\"; gli indirizzi .onion non sono accessibili dai tipici \"browser\", richiedono l'installazione ulteriore di un client Tor.\nIn precedenza Facebook non supportava l'accesso da rete Tor, perch\u00e9 era possibile durante la stessa sessione l'invio di richieste multiple da indirizzi IP differenti (Bob e Alice collegati contemporaneamente al Facebook di Bob, con i loro due computer connessi a Internet da luoghi diversi).\nNon supporta l'accesso con programmi come Cryptocat che usano la cifratura con chiave pubblica e privata per i messaggi e file scambiati in chat.\nProblemi di privacy.\nDiversi problemi sono sorti riguardo all'uso di Facebook come un mezzo di controllo e come miniera di dati.\nInizialmente non esisteva un controllo che definiva \"chi-pu\u00f2-vedere-cosa\". Dal 31 maggio 2010 \u00e8 possibile applicare le impostazioni di privacy anche ai singoli post o ai singoli commenti. Inoltre \u00e8 stata estesa la lista dei \"livelli\", aggiungendo anche un livello personalizzato. I livelli disponibili sono:\nQuesti livelli possono essere impostati indipendentemente per ciascuna \"categoria\" di informazioni del profilo, sui singoli dati (commenti, post, ecc.) oppure sui dati personali (come \"Data di nascita\", \"Orientamento politico e religioso\", \"Istruzione e lavoro\", ecc.).\nAgendo opportunamente sulle impostazioni del profilo \u00e8 quindi possibile limitare la diffusione dei dati personali.\nIn particolare nel men\u00f9 \"Impostazioni\" \u00e8 disponibile la voce \"Impostazioni sulla privacy\", dalla quale sar\u00e0 possibile agire sulle categorie di dati tra cui: profilo, ricerca, notizie e bacheca. Naturalmente tali impostazioni non limitano l'accesso ai dati di coloro cui i gestori del sito attribuiscono privilegi di amministrazione, per motivi di ordine e legali.\nInizialmente Facebook consentiva solamente di disattivare l'account in modo che non fosse pi\u00f9 visibile nel sito e nei motori di ricerca. A partire dal 28 febbraio 2008 l'utente ha anche a disposizione un'opzione che cancella in modo permanente i suoi dati dai \"server\" del sito.\nTuttavia si pensi a foto e video ripresi nella bacheca di altri utenti, o alle foto pubblicate da terzi in cui un utente \u00e8 taggato, al limite dietro suo consenso. Una volta \"taggato\" in una foto, non appena un testo foto o video \u00e8 stato copiato nel profilo di altri utenti, questo materiale non pu\u00f2 essere eliminato (se non espressamente richiesto), anche quando l'interessato decide di cancellare il suo profilo. La cancellazione \u00e8 limitata al profilo personale, ma non a tutto ci\u00f2 che \u00e8 stato copiato da terzi o condiviso con altri.\nInoltre, i contenuti pubblicati dagli iscritti (come fotografie, video e commenti) sono \"propriet\u00e0 del sito\". Caso raro in giurisprudenza, il sito si dichiara proprietario, ma non responsabile dei contenuti, e, come molti altri \"content provider\", , e alle richieste di risarcimento dei danni che possono essere mosse in tali circostanze.\nSecondo il codice italiano della protezione dei dati personali, la propriet\u00e0 dei contenuti non estingue i diritti soggettivi degli interessati. Se questi sono autori dei contenuti, il passaggio di propriet\u00e0 al sito al momento della pubblicazione, di nuovo, estingue i diritti inerenti al copyright, non quelli soggettivi. L'utente ha il diritto di ottenere informazioni in merito al trattamento dei propri dati personali, dei soggetti terzi che ne sono entrati in possesso, di vietarne la pubblicazione, e di rendere definitiva la propria cancellazione dal sito, che \u00e8 tenuto a distruggere ogni copia dei dati personali in suo possesso, e a divulgare la richiesta di cancellazione ai soggetti terzi che per suo tramite abbiano acquisito tali dati.\nLe critiche e l'attenzione internazionale di diversi soggetti sia nazionali che associazioni hanno portato a maggio 2010 ad una revisione della gestione della privacy che aumenta leggermente la definizione ma con certezza la precisione e la chiarezza con cui l'utente con l'uso e la visione di una sola griglia acceder\u00e0 all'impostazione dei diversi aspetti della privacy del proprio profilo.\nDue studenti del Massachusetts Institute of Technology riuscirono a scaricare pi\u00f9 di profili di Facebook utilizzando uno \"shell script\" automatico. Nel maggio del 2008 un programma della BBC, \"Click\", mostr\u00f2 che era possibile sottrarre i dati personali di un utente e dei suoi amici con delle applicazioni malware.\nFacebook \u00e8 inoltre soggetto al fenomeno di creazione di falsi profili di personaggi famosi e non solo.\nNumerosi i casi in Italia di violazione della privacy per la pubblicazione di foto \"scomode\".\nIl 14 maggio 2009 vengono scoperte foto di pazienti intubati visibili sul sito; l'infermiera che le aveva pubblicate non si era accorta che fossero alla portata di tutti.\nAlla fine di ottobre 2009 su Facebook, sono comparse ingiurie ed insulti da parte di un gruppo di discussione intitolato \"Uccidiamo Berlusconi\". In seguito al risalto mediatico il ministro Maroni ha promesso di denunciare chi \u00e8 intervenuto e di procedere penalmente.\nSul sito sono stati creati vari gruppi che in passato hanno inneggiato a Salvatore Riina e al massacro di Srebrenica.\nNel maggio 2010 il Pakistan e l'Afghanistan hanno deciso l'oscuramento di Facebook e YouTube per evitare la diffusione delle caricature di Maometto.\nNel settembre 2010 su Facebook, dopo uno studio effettuato nei laboratori di sicurezza di AVG Technologies, sono state riscontrate circa pagine infette che mettono a rischio gli utenti, esposti soprattutto al furto di identit\u00e0.\nNel 2011 Facebook ha attivato l'opzione di riconoscimento facciale delle immagini pubblicate dagli utenti, causando alcune polemiche per la privacy.\nNel 2018 Facebook rinnova le sue impostazioni sulla privacy dopo lo scandalo a cui \u00e8 stato sottoposto e per le nuove norme europee sulla privacy in vigore 25 maggio 2018. Facebook cerca di rendere le sue impostazioni sulla privacy pi\u00f9 facilmente accessibili agli utenti e comprensibili.\nSorveglianza.\nFacebook \u00e8 implicato nelle rivelazioni fatte nel 2013 da Edward Snowden sul programma di sorveglianza PRISM implementato dalla NSA. Permette all'agenzia statunitense di raccogliere i dati presenti sulla rete sociale, quali ad esempio: i contatti, i messaggi e le discussioni istantanee (testo, video, audio), la posta elettronica, i dati memorizzati, la VoIP, il trasferimento di file, le videoconferenze, le notificazioni che riguardano l'attivit\u00e0, i dettagli delle reti sociali, le coordinate GPS e le \"richieste speciali\".\nScandalo Cambridge Analytica.\nNel marzo 2018 il whistleblower Christopher Wylie ha denunciato una raccolta di dati che ha interessato 87 milioni di utenti soprattutto statunitensi del social, dei quali pi\u00f9 di duecentomila di italiani, che sono stati venduti da un proprietario di un app \"thisisyoudigitallife\" alla societ\u00e0 Cambridge Analytica. Tali informazioni sono state utilizzate anche per attivit\u00e0 di marketing politico per le elezioni di Trump e quella pro-brexit..\nFacebook \u00e8 stato ritenuto corresponsabile e il 24 luglio 2019 la \"Federal Trade Commission\" ha emesso una sanzione civile di cinque miliardi di dollari, mentre la \"Securities and Exchange Commission\" un'ulteriore sanzione di cento milioni.\nPulizia etnica del popolo Rohingya.\nNel 2017 in Myanmar su Facebook ci fu un'impennata di messaggi di odio contro la minoranza etnica musulmana dei Rohingya a cui seguirono massacri, nel marzo 2018 l'ONU concluse che un \"ruolo determinante\" nel fomentare la pulizia etnica era stato svolto da Facebook.\nSpyware per il controllo dei difensori di diritti civili e giornalisti.\nNel 2020 Facebook denuncia l'azienda israeliana Nso group creatrice dello spyware \"Pegasus\", usato da alcuni governi contro i dissidenti, con il quale si ottiene il controllo del telefonino della vittima.\nThe Facebook Files.\nNel 2021 la ex dipendente Frances Haugen ha fornito documenti interni dell'azienda al Congresso degli Stati Uniti sollevando preoccupazioni.\nAttacchi hacker.\nTra gli attacchi hacker a Facebook sono annoverati tutti gli attacchi informatici, riusciti o solo tentati social network. Nonostante quello di Facebook sia un server alquanto sicuro, come \u00e8 riscontrabile anche nella politica del suo fondatore e amministratore delegato Mark Zuckerberg, il quale ha versato in totale circa un milione di dollari a 329 ricercatori di sicurezza elettronica (anche esterni all'azienda) che avevano contribuito nel migliorare il sistema di difesa dei dati sensibili degli utenti registrati, esso ha subito comunque nel corso della sua storia alcuni attacchi hacker.\nChris Putnam: l'attacco del 2005.\nAllora solo diciannovenne, lo studente americano Chris Putnam (della Georgia Southern University), cre\u00f2 con due suoi compagni di stanza, Marcel Laverdet e Kyle Stoneman, un worm in grado di replicarsi per mezzo di un exploit XSS tramite un campo non trattato correttamente. Questo worm era in grado di chiedere l'amicizia alla pagina di Putnam, di replicarsi nei profili degli utenti e convertire la grafica del profilo Facebook in quello di Myspace.\nPutnam ottenne ci\u00f2 che voleva: attir\u00f2 l'attenzione di Mark Zuckerberg, fondatore di Facebook, e venne contattato, una volta scoperto, dal cofondatore Dustin Moskovitz. Quest'ultimo lo invit\u00f2 alla sede del social network di Palo Alto, dove gli chiese come aveva fatto a creare il worm, quali fossero le sue caratteristiche e i punti deboli di Facebook. Moskovitz rimase cos\u00ec sorpreso che, poche settimane pi\u00f9 tardi, Putnam venne assunto da Facebook, proprio come aveva da sempre sognato.&lt;br&gt;\nDurante i 4 anni in cui Chris Putnam ha lavorato per Facebook, prima di lasciarlo nel 2010, ha contribuito a creare l'applicazione per i video del sito e a migliorare il caricatore delle foto.\nLa traccia della presenza di Chris Putnam a Facebook \u00e8 rimasta con l'emoticon dedicata nella chat del sito, codice_1, che si rif\u00e0 proprio alla faccia del programmatore.\nGli attacchi del 2013.\nNell'ottobre del 2013 un attacco hacker concentrato principalmente in Danimarca, ma comunque a scala globale, ha colpito gli utenti di diversi social network, tra i quali anche Facebook. Si trattava di un keylogger in grado di registrare ci\u00f2 che veniva digitato sulla tastiera dagli utenti stessi e di inviare i dati direttamente agli autori dell'attacco. L'allarme fu dato dai ricercatori di Trustwave e colp\u00ec complessivamente ben 93.000 siti web, rubando le credenziali di accesso a 318.000 account Facebook. Una volta avvisati, gli amministratori dei social network hanno comunicato la situazione agli utenti potenzialmente coinvolti, consigliando loro di resettare e reimpostare i loro dati d'accesso.\nUn precedente attacco, dello stesso tipo di questo, era gi\u00e0 stato tentato qualche mese prima, quando un virus era stato inviato da un telefonino per cercare di rubare milioni di account Facebook e di dati personali, ma in quel caso il virus fu efficacemente isolato dagli stessi esperti informatici del social network e nessun dato fu compromesso. Questo tentativo non era isolato, come il successivo, solamente a Facebook stesso, ma come poi l'azienda confermer\u00e0 si trattava di un attacco \"sofisticato\" rivolto a pi\u00f9 siti web.\nIl caso sospetto nel 2015.\nIl 27 gennaio 2015 i social Facebook e Instagram rimasero down per circa 40 minuti tra le 7 e le 8 di mattina, ora italiana. L'attacco \u00e8 stato rivendicato attraverso Twitter dal profilo \"@LizardMafua\", controllato da un gruppo di hacker politicamente vicini all'IS e che pone come proprio obbiettivo quello di combattere l'Occidente attraverso attacchi informatici. La rivendicazione del gruppo Lizard Squad, gi\u00e0 colpevole di un altro attacco nel dicembre 2014 agli utenti di PlayStation e Xbox, \u00e8 stata per\u00f2 subito smentita da Zuckerberg che ha affermato che la causa del black out dei due social \u00e8 un semplice cambiamento effettuato dagli addetti al sistema di configurazione e che quindi nessun profilo utente \u00e8 stato danneggiato.\nDinamiche sociali.\nIn un articolo pubblicato sul suo blog personale, il sociologo ingaggiato da Facebook, Cameron Marlow, ha reso pubblici i dettagli di uno studio condotto dal Facebook Data Team sulle dinamiche sociali degli utenti iscritti. Lo scopo della ricerca era stabilire se Facebook accresce la dimensione della rete personale di un individuo. Per rispondere a questa domanda, nello studio si \u00e8 creata una distinzione qualitativa degli amici su Facebook in tre sottogruppi interni ad un gruppo generale.\nIl gruppo generale si riferisce a \u201ctutti gli amici\u201d, ovvero alla lista di persone che un utente di Facebook considera come tali. Secondo Marlow, la parola \u201camici\u201d in questo contesto appare un po' ambigua. Alla curiosit\u00e0 di utenti che gli chiedono di valutare se hanno abbastanza amici su Facebook o se ne hanno pochi, il sociologo risponde che il linguaggio usato potrebbe indurre a commettere un errore. Infatti, quelli che nel linguaggio in uso vengono considerati come amici, potrebbero essere pi\u00f9 semplicemente persone che un individuo ha incontrato ad un certo punto della sua vita. Riguardo al numero di questa rete sociale, i dati ufficiali di Facebook riproposti da Marlow parlano di 120 amici per l'utente medio. Lo stesso Marlow afferma per\u00f2 che questo dato pu\u00f2 non essere significativo per stimare la dimensione della rete sociale di una persona. Innanzitutto perch\u00e9 il sito \u00e8 ancora abbastanza giovane e il numero di iscritti \u00e8 ancora relativamente basso. Il che vuol dire che non tutte le persone conosciute da un utente registrato su Facebook potrebbero essere iscritte al sito e questo minerebbe la possibilit\u00e0 dell'individuo di costruire una sua rete sociale corrispondente a quella che potrebbe costruire con altri mezzi. A tal proposito, Marlow cita un altro strumento di stima della dimensione della rete sociale di un individuo: \u00e8 stato citato dallo scrittore Malcolm Gladwell all'interno del suo libro \"Il punto critico\" e fa riferimento agli studi di Peter Killworth e dei suoi collaboratori. Questi studiosi usarono una lista di nomi e cognomi presi da un elenco telefonico e stimarono la dimensione della rete sociale di un individuo sulla sua capacit\u00e0 di riconoscere i nomi presenti nella lista come persone incontrate. Questo metodo condusse a una stima della rete sociale maturata durante la vita che va da 300 fino a 3000 persone.\nI dati relativi ai tre sottogruppi sono stati elaborati monitorando per 30 giorni l'attivit\u00e0 di un campione casuale di utenti. Le attivit\u00e0 monitorate fanno riferimento ai tipi di comunicazione che Facebook mette a disposizione dell'utente per mantenersi in contatto con gli appartenenti alla sua rete sociale personale.\nIl primo sottogruppo fa riferimento alle \"relazioni mantenute\" in maniera passiva con l'uso di strumenti quali il News Feed o gli RSS readers. La ricerca include questi strumenti tecnologici nella gestione della relazione perch\u00e9, a detta di Marlow, il consumo di contenuti fruibili con questi mezzi pu\u00f2 tramutarsi in altre forme di comunicazione. Ad esempio, se la ex compagna di classe alle scuole superiori pubblica su Facebook una foto del suo nuovo cagnolino, si pu\u00f2 cliccare sulla notizia, dare un'occhiata a molte altre foto e scoprire tra l'altro che si \u00e8 fidanzata, o ha avuto un bambino, e ci\u00f2 potrebbe indurre a mettersi in contatto con lei. Nel misurare la dimensione di questo sottogruppo, i ricercatori si sono limitati a registrare il numero di amici che un utente ha visitato con una certa ripetizione, pi\u00f9 di due volte nell'arco dei trenta giorni della ricerca, cliccando sul News Feed o visualizzando il profilo.\nIl secondo sottogruppo viene costruito attorno all'uso di tecnologie di \"comunicazione a \"senso unico\"\" (one-way communication) come lo sono i commenti alle foto, ai messaggi di status o post sul wall di un amico.\nIl terzo sottogruppo viene costruito attorno all'uso di tecnologie basate su una \"comunicazione reciproca\", o su uno scambio attivo di informazioni tra due persone: chat o scambio di messaggi tramite posta elettronica.\nLa tendenza generale degli utenti, indistintamente considerati sul piano sessuale, dimostra che la gente su Facebook usa le varie forme di comunicazione manifestando un impegno diverso a seconda del tipo di tecnologia. Rapportato alla propria lista di amici, gli utenti si mantengono informati (cliccando sul News Feed o sull'RSS, oppure visitando il profilo) con un numero meno cospicuo di amici. Il numero scende ulteriormente quando si tratta di usare una tecnologia a \u201csenso unico\u201d (commenti a foto o a messaggi di status, o post sul wall), fino a ridursi ulteriormente con l'uso di una comunicazione reciproca (chat e scambio di e-mail).\nI dati in base al tipo di sesso dell'utente dimostrano una diversa propensione dei due sessi nell'uso di queste tecnologie: le donne sarebbero mediamente pi\u00f9 attive degli uomini nel loro uso.\nQuando gli utenti, maschi e femmine, hanno una lista di 500 amici, le donne in media si tengono informate per mezzo di RSS, News Feed e visite al profilo di 47 componenti della loro rete sociale; gli uomini, d'altro canto, utilizzano questa tecnologia per mantenersi informati in media su 39 dei loro 500 amici su Facebook. Le donne utilizzano la comunicazione a \u201csenso unico\u201d con in media 26 dei loro amici; gli uomini con 17. L'uso della tecnologia reciproca (chat e scambio di messaggi tramite e-mail) \u00e8 ancora pi\u00f9 ridotto: rispetto ai 500 amici le donne s'intrattengono tramite questo tipo di comunicazione con 16 amici, gli uomini con 10.\nGli utenti con una lista composta da 150 amici costruiscono attorno a s\u00e9 un sottoinsieme di rapporti tramite Facebook che per le donne \u00e8 in media di 22 su 150 per le relazioni mantenute, 19 per gli uomini; le donne inviano le comunicazioni a \"\"senso unico\" a 11 dei loro 150 amici, gli uomini a 7; 7 su 150 sono in media le comunicazioni reciproche con gli amici per le donne, 5 per gli uomini.\nNel gennaio del 2013 un esperimento sulle emozioni degli utenti ha cercato di capire se riducendo il numero di aggiornamenti \u201cpositivi\u201d nel flusso dei feed pubblicati sulle bacheche le persone che li avessero letti avrebbero ridotto la produzione o la condivisione di contenuti positivi. Il campione, composto da persone, \u00e8 stato diviso in due gruppi, per un totale di oltre tre milioni di aggiornamenti. Ad alcuni utenti sono stati forniti aggiornamenti dal neutrale al positivo mentre ad altri sono stati dati aggiornamenti dal neutrale al negativo: in uno venivano mostrati post positivi, con parole come \"amore\", \"bello\", \"dolce\"; all'altro invece apparivano post negativi, con parole come \"antipatico\", \"dolore\", \"brutto\"\". Concluso questo passaggio preliminare sono stati poi analizzati i post di queste persone valutandone il sentimento. I risultati hanno dimostrato che le emozioni si possono trasmettere per un fenomeno di contagio, inducendo altre persone (fino a tre stadi di contatto: dalla persona A a B, a C, a D) a provare le stesse emozioni senza che ne siano coscienti.\nNel 2012 uno studio di ricercatori della Stanford University guidato da Roy Pea ha testato l'effetto dell'uso di Facebook di 3461 ragazze tra gli 8 e i 12 anni rispetto ai valori e alle emozioni in evoluzione. Nello studio si \u00e8 evidenziato come l'uso frequente si ripercuota in maniera negativa sulla capacit\u00e0 di instaurare rapporti sociali; inoltre l'uso di pi\u00f9 media digitali contemporaneo, detto multitasking, provoca una diminuzione delle ore di sonno.\nOrganismo di vigilanza.\nL'organismo di vigilanza (\"Oversight board\") \u00e8 un organismo che prende decisioni sulla moderazione dei contenuti sulla piattaforma Facebook, in particolare sulla gestione dei ricorsi per contenuti bloccati o rimossi. Proposto nel novembre 2018 da Mark Zuckerberg, tra i suoi obiettivi figurano il miglioramento dell'equit\u00e0 del processo di ricorso, la responsabilit\u00e0 della supervisione in capo ad una fonte esterna e il miglioramento della trasparenza. I primi membri dell'organismo sono stati annunciati il 6 maggio 2020, con quattro co-presidenti, che hanno selezionato gli altri membri insieme a Facebook: l'ex giudice del circuito federale statunitense ed esperto di libert\u00e0 religiosa Michael McConnell, l'esperto di diritto costituzionale Jamal Greene, l'avvocato colombiano Catalina Botero-Marino e l'ex primo ministro danese Helle Thorning-Schmidt. \nHa iniziato ufficialmente i suoi lavori il 22 ottobre 2020.\nL'organismo di vigilanza ha il potere di annullare le decisioni di moderazione dei contenuti, anche quelle applicate da intermediari, attribuendo un valore prioritario alle sue precedenti decisioni."}
{"id": "2658834", "revid": "114507967", "url": "https://it.wikipedia.org/wiki?curid=2658834", "title": "CUFOS", "text": "Il Centro per gli studi sugli UFO (CUFOS) \u00e8 un gruppo di ricerca privato che si occupa di osservazioni sugli oggetti volanti non identificati. Fondato nel 1973 dal Dr. J. Allen Hynek, Presidente del Dipartimento di Astronomia alla Northwestern University in Illinois.\nStoria e contesto.\nIl Dr. Hynek fu anche un consulente scientifico di alto livello per il Progetto Blue Book, uno studio ufficiale avviato dalla United States Air Force tra il 1948 e il 1969. Anche se il Dr. Hynek inizialmente ha aiutato l'Air Force a screditare molti rapporti su oggetti volanti non identificati, si convinse nel tempo, che una piccola parte di essi non poteva essere considerato alla stregua di uno scherzo o un di errata identificazione come fenomeni naturali, e che questi casi avrebbero potuto rappresentare effettivamente qualcosa di straordinario - persino alieni visitatori da altri pianeti. Quando l'Air Force chiuse nel 1969 il Progetto Blue Book, il Dr. Hynek decise di creare una propria organizzazione per continuare gli studi sul fenomeno, attraverso una ricerca imparziale e condotta con metodi scientifici.\nPartendo da Evanston, in Illinois, ma con base a Chicago, il CUFOS continua ad essere una piccola organizzazione di ricerca che sottopone ad analisi scientifica tutti i casi. Il suo vasto archivio comprende numerosi e attendibili rapporti, eredit\u00e0 dell'ormai defunto gruppo di ricerca privato del NICAP, uno dei pi\u00f9 autorevoli, che tra il 1950 ed il 1960 ha svolto numerose indagini sul fenomeno. \nA seguito del decesso del Dr. Hynek avvenuto nel 1986, il CUFOS fu intitolato in suo onore: J. Allen Hynek Center for UFO Studies. L'attuale direttore \u00e8 il Dr. Mark Rodeghier, laureatosi presso l'Universit\u00e0 del Sussex ottenendo il master in astrofisica e il dottorato in sociologia presso l'Universit\u00e0 dell'Illinois. Illustri ufologi hanno collaborato con il Consiglio di Amministrazione: Jerome Clark, un pluri-premiato storico del fenomeno UFO e autore della \"UFO Encyclopedia\"; il Dr. Michael Swords, professore di Scienze Naturali ormai in pensione dell'Universit\u00e0 del Michigan Occidentale; e il Dr. Thomas E. Bullard, uno studioso di folclore presso l'Universit\u00e0 dell'Indiana."}
{"id": "2658837", "revid": "729019", "url": "https://it.wikipedia.org/wiki?curid=2658837", "title": "Sticomanzia", "text": "La sticomanzia \u00e8 la pratica divinatoria consistente nell'estrazione a sorte di una frase e nell'interpretazione della stessa come responso.\nForme popolari di sticomanzia sono la bibliomanzia, in cui la frase \u00e8 estratta aprendo a caso un libro e indicando a caso una frase sulla pagina che si \u00e8 aperta, e il biscotto della fortuna, in cui alcuni pezzi di carta contenenti le frasi sono nascosti in altrettanti biscotti.\nAnticamente si utilizzavano vasi di terracotta dai quali si estraevano gli oracoli scritti su tavolette di argilla o pezzi di papiro. Se questi oracoli erano frasi tratte da un'opera poetica si parla di rapsodomanzia.\nStoria.\nIn ambiente cristiano \u00e8 documentata una forma di sticomanzia, praticata a Cordes nel Tarn tra il XII secolo e il XVII secolo nonostante la proibizione della Chiesa, basata su 57 versetti della Bibbia. Ognuno di questi versetti era scritto su un pezzo di pergamena e collegato a un filo colorato; il complesso di questi 57 versetti era chiamato \"Le Sorti degli Apostoli\". Prima di poter consultare le \"Sorti\", il consultante recitava una lunga preghiera chiamata \"Sortes Sanctorum\" con la quale invocava la protezione della Trinit\u00e0 e delle entit\u00e0 celesti; terminata l'invocazione, il consultante tirava uno dei fili ed otteneva il responso."}
{"id": "2658841", "revid": "228587", "url": "https://it.wikipedia.org/wiki?curid=2658841", "title": "Rise and Shine", "text": "Rise and Shine \u00e8 il sesto album di studio del gruppo punk inglese The Adicts, pubblicato il 26 febbraio 2002 da Captain Oi!.\nIl disco \u00e8 stato ristampato nel 2006 da SOS Records con due bonus track e una versione differente di \"Falling in Love Again\"."}
{"id": "2658849", "revid": "767487", "url": "https://it.wikipedia.org/wiki?curid=2658849", "title": "Giuseppe Fenoglio (calciatore)", "text": "Carriera.\nCresciuto nelle giovanili dell'Alessandria, esord\u00ec in Serie A il 5 ottobre 1930 in -Alessandria (2-0). Milit\u00f2 nel club piemontese dal 1930 al 1935, quindi nel fino al 1940, anno in cui scomparve prematuramente per aver contratto il tifo, pochi giorni prima del compagno di squadra Eriberto Braglia, ucciso dallo stesso male.\nIn dieci stagioni collezion\u00f2 244 presenze in massima serie, senza mai riuscire ad andare a segno."}
{"id": "2658851", "revid": "1652635", "url": "https://it.wikipedia.org/wiki?curid=2658851", "title": "Profilo", "text": ""}
{"id": "2658852", "revid": "110157", "url": "https://it.wikipedia.org/wiki?curid=2658852", "title": "Anthologyland", "text": "Anthologyland \u00e8 una raccolta dei The Motels in doppio CD, pubblicata nel 2000 dalla Oglio Records, in cui sono presenti molti brani demo, rarit\u00e0, versioni \"live\" ed \"alternate\"."}
{"id": "2658853", "revid": "1543377", "url": "https://it.wikipedia.org/wiki?curid=2658853", "title": "Cecilia Dart-Thornton", "text": "Biografia.\nCecilia Dart-Thornton \u00e8 nata a Melbourne, in Australia, e si \u00e8 laureata alla Universit\u00e0 di Monash. Ha insegnato prima di lavorare come editor, libraia, illustratrice e designer di libri.\n\u00c8 divenuta scrittrice a tempo pieno nel 2000, dopo che il suo lavoro \u00e8 stato \"scoperto\" su internet e pubblicato da Time Warner (New York). I suoi libri sono stati pubblicati in tutto il mondo, e sono tradotti in molte lingue. Sono apparsi nelle liste di bestseller australiani a hanno ricevuto recensioni positive dal \"Washington Post\", dal \"Times\" e molti altri quotidiani.\nAccanita sostenitrice dei diritti degli animali e della protezione dell'ambiente; si \u00e8 anche cimentata in settori molto diversificati come la scultura dell'argilla; si esibisce con gruppi musicali folk."}
{"id": "2658857", "revid": "100120030", "url": "https://it.wikipedia.org/wiki?curid=2658857", "title": "Teatro Cressoni", "text": "Il Teatro Cressoni era uno storico teatro di Como, successivamente trasformato in cinematografo e definitivamente chiuso nel 1997.\nStoria.\nNato per iniziativa di Annibale Cressoni, patriota, poeta e giornalista, l'edificio teatrale venne progettato da Pietro Luzzani. La volta della sala fu affrescata da Vincenzo De Bernardi, mentre le decorazioni interne erano di Luigi Borgomainerio. Giovanni Pessina, costumista e scenografo della Scala, dipinse le scene e il caratteristico velario, che rappresentava il vecchio porto di Como con diversi personaggi cittadini dell'epoca.\nL'apertura del Teatro Cressoni (inizialmente chiamato semplicemente Teatro Nuovo) avvenne il 30 dicembre 1870 con la rappresentazione del dramma \"Il proscritto\" ma l'inaugurazione ufficiale ebbe luogo la sera del 4 marzo 1871, con \"Il trovatore\". Sotto la direzione del maestro Eugenio Tagliabue cantarono Agnese Despuez, Luigia De Fanti, Giacomo Artoni, Nicol\u00f2 Azzalini e Giacomo Sampieri.\nDa allora furono messi in scena circa novanta spettacoli lirici. L'opera pi\u00f9 rappresentata fu proprio \"Il trovatore\", seguita dal \"Barbiere di Siviglia\", \"Un ballo in maschera\", \"Ernani\", \"Rigoletto\", \"Crispino e la comare\", \"Linda di Chamounix\", \"La sonnambula\", \"Lucia di Lammermoor\".\nI pi\u00f9 importanti spettacoli della storia del Teatro Cressoni furono certamente la \"Lucia di Lammermoor\" e il \"Barbiere di Siviglia\" del 1901, che videro come protagonista Luisa Tetrazzini, mentre l'ultima opera lirica rappresentata fu una \"Carmen\" interpretata da Maria Passeri, nel 1907.\nOltre alle migliori compagnie di operette, recitarono al Teatro Cressoni numerose compagnie drammatiche, come la Compagnia Milanese di Edoardo Ferravilla (con frequenza quasi annuale), la Compagnia Goldoniana di Giacinto Gallina, la Compagnia Comica Italiana Dina Galli, le compagnie di Giacinta Pezzana, di Italia Vitaliani, di Ermete Zacconi e di Ernesto Rossi.\nRivolta ad un pubblico pi\u00f9 popolare rispetto a quello del Teatro Sociale, la programmazione del Cressoni (che era aperto quasi tutte le sere dell'anno) presentava proposte estremamente variate: perfino spettacoli di marionette, di lottatori, di nani, di prestigiatori. Al Cressoni avvenne anche la prima proiezione comasca, il 12 maggio 1897, del Reale Cinematografo Lumi\u00e8re.\nNel 1910 il Teatro fu chiuso, ristrutturato all'interno e riaperto al pubblico nel 1913, adattato a cinematografo. Conserv\u00f2 il nome di Cressoni fino al 1932, quando venne ribattezzato \"Odeon\". Una trentina d'anni dopo, sub\u00ecte ulteriori trasformazioni, divent\u00f2 \"Cinema Centrale\", fino alla definitiva chiusura del 1997. \nNel 2018 l'interno dell'edificio viene demolito e del Teatro restano ora solo i muri perimetrali. Durante l'esecuzione di successivi lavori edili, il 5 settembre 2018 \u00e8 stato rinvenuto nel sottosuolo un recipiente di pietra ollare d'epoca romana contenente mille monete auree di et\u00e0 tardo-imperiale."}
{"id": "2658862", "revid": "287204", "url": "https://it.wikipedia.org/wiki?curid=2658862", "title": "Toronto Raptors 2003-2004", "text": "La stagione 2003-04 dei Toronto Raptors fu la 9\u00aa nella NBA per la franchigia.\nI Toronto Raptors arrivarono sesti nella \"Central Division\" della \"Eastern Conference\" con un record di 33-49, non qualificandosi per i play-off."}
{"id": "2658863", "revid": "287204", "url": "https://it.wikipedia.org/wiki?curid=2658863", "title": "Braderup", "text": "Braderup (in danese \"Brarup\") \u00e8 un comune tedesco nel circondario della Frisia Settentrionale dello Schleswig-Holstein.\nGeografia fisica.\nil villaggio si trova a circa 8\u00a0km a sud del confine con la Danimarca e la stazione ferroviaria pi\u00f9 vicina e Uphusum.\nMonumenti e luoghi d'interesse.\nLa chiesa del villaggio risale al 1240 ed \u00e8 in stile primo gotico\nEconomia.\nLa principale fonte di reddito \u00e8 rappresentata dal settore agricolo con 89% di sfruttamento del territorio comunale. Tuttavia ci sono imprese di commercio e di edilizia. In aggiunta, la citt\u00e0 divenne zona residenziale di molti pendolari che lavorano a Nieb\u00fcll, Westerland e S\u00fcderl\u00fcgum.\nA sud del villaggio si trova un parco eolico con turbine a vento multiple."}
{"id": "2658872", "revid": "599013", "url": "https://it.wikipedia.org/wiki?curid=2658872", "title": "Niccolai", "text": ""}
{"id": "2658873", "revid": "964734", "url": "https://it.wikipedia.org/wiki?curid=2658873", "title": "Petricore", "text": "Il petricore (pron. ]) \u00e8 il profumo di pioggia sulla terra asciutta; viene dal greco \u03c0\u03ad\u03c4\u03c1\u1fb1 \"p\u00e9tr\u0101\" \"macigno, pietra\" e \u1f30\u03c7\u03ce\u03c1 \"ich\u1e53r\", \"icore, linfa (come sangue degli dei)\".\nEtimologia.\nIl termine (in inglese \"petrichor\", pronunciato ) fu coniato nel 1964 da due ricercatori australiani, Isabel Joy Bear e Richard G. Thomas, per un articolo sulla rivista \"Nature\". Nell'articolo, gli autori descrivono come il profumo deriva da un'essenza che trasuda da alcune piante durante periodi di siccit\u00e0, e che pertanto viene assorbito dalla argilla presente nel terreno e nelle rocce. In caso di pioggia, quest'olio si diffonde nell'aria insieme con un altro composto, la geosmina, prodotta da alcune specie batteriche tra cui i cianobatteri e gli attinomiceti, producendo il caratteristico odore. In una pubblicazione successiva, Bear e Thomas (1965) hanno dimostrato che l'olio ritarda la germinazione dei semi e delle piante a crescita precoce.\nNel 2015, un'\"\u00e9quipe\" di studiosi del Massachusetts Institute of Technology ha individuato il meccanismo attraverso il quale il petricore \u00e8 rilasciato nell'aria sotto forma di aerosol. Con videocamere ad alta frequenza di cattura, si \u00e8 osservato che le gocce di pioggia cadute su una superficie fanno s\u00ec che il petricore impregnato nelle porosit\u00e0 di questa superficie venga espulso nell'atmosfera in particelle di grandezza dell'ordine dei micrometri; con il vento, le particelle vengono disperse su larga scala."}
{"id": "2658880", "revid": "109712", "url": "https://it.wikipedia.org/wiki?curid=2658880", "title": "Luca Belfiore", "text": "Carriera.\nSpecializzato nel nuoto a medusa, dotato di una notevolissima velocit\u00e0 di base e una nuotata esteticamente esemplare, ha debuttato ad alto livello internazionale gi\u00e0 giovanissimo a 16 anni, vincendo la medaglia di bronzo ai Campionati europei giovanili di nuoto 1989 di Leeds nella 4 x 100 mista e l\u2019anno seguente esplode a grandi livelli vincendo la medaglia d'argento nei 100\u00a0m farfalla con il tempo di 56,05 ai Campionati europei giovanili del 1990 di Dunkerque (in batteria con il tempo di 56,09 aveva gi\u00e0 migliorato per la prima volta il record italiano della categoria juniores), perdendo la medaglia d'oro per un solo centesimo e migliorando nuovamente il record italiano di categoria.\nSuccessivamente nello stesso anno ha continuato a migliorare pi\u00f9 volte il record italiano della categoria juniores detenuto da Fabrizio Rampazzo portandolo da 56\"20 fino al 55\"08 dei campionati di categoria di Roma, dove ha poi stabilito anche il record italiano della categoria cadetti e arrivando durante i Campionati Italiani di categoria di Roma del 17 agosto 1990 a 22 centesimi dal record italiano assoluto, allora detenuto da Leonardo Michelotti e stabilito nello stesso anno ai Campionati Italiani assoluti estivi di Milano con il tempo di 54\"86 (nella stessa gara Belfiore arriv\u00f2 terzo con un altro miglioramento del record con il tempo di 55,91 in batteria e 55,67 in finale).\nNell'anno successivo il 1991 prima sfiora anche il record italiano assoluto (arrivando a 16 centesimi) in vasca corta ai campionati invernali di categoria a Desenzano con il tempo di 54\"53 contro il 54\"37 di Giorgio Lamberti fatto registrare il 13 gennaio 1990 a Roma al circolo Canottieri Aniene, poi vince il suo primo titolo italiano assoluto sempre nei 100\u00a0m farfalla ai Campionati italiani primaverili di Firenze in 55\"42 davanti a Marco Braida staccandolo di quasi un secondo. Alla tappa della Fina World Cup di Milano, dopo qualche giorno, avvicina ulteriormente il record di Lamberti, sempre della vasca da 25 metri, fermando i cronometri a 54\"45, quindi a soli 8 centesimi.\nIn seguito per dieci anni ha fatto parte della nazionale italiana, partecipando a tre edizioni dei Campionati europei sprint in vasca corta, ai Campionati europei di nuoto in vasca corta di Rostock nel 1996 arrivando 5\u00ba in finale con 24\"53, e di Lisbona nel 1999 ed ai Campionati europei di nuoto 1999 in vasca lunga di Istanbul, classificandosi al 9\u00ba posto a soli 3 centesimi dalla finale assoluta e ai Campionati europei di nuoto 2000 in vasca lunga di Helsinki.\nHa vinto a livello internazionale due medaglie in staffetta nella 4 \u00d7 50\u00a0m mista agli europei sprint del 1991 a Gelsenkirchen e agli europei in vasca corta del 1996 a Rostock ha inoltre vinto medaglie nelle edizioni della Fina World Cup, un bronzo alla tappa di Milano del 1991 nei 100\u00a0m farfalla, un argento alla tappa di Milano 1992, un bronzo nella tappa di Desenzano nel 1994 e un bronzo nell'edizione di Imperia del 1997 sempre nei 50\u00a0m farfalla, proprio in questa tappa riconquista il record italiano della specialit\u00e0 in vasca corta in 24,27 migliorando il 24,30 con cui Luis Alberto Laera aveva precedentemente migliorato il suo stesso record.\nNel 1997 vince il suo secondo titolo nei 100\u00a0m farfalla a distanza di 6 anni dal precedente ai Campionati italiani primaverili di nuoto 1997 di Livorno con il tempo di 55\"29.\n\u00c8 stato il primo detentore del record italiano dei 50\u00a0m farfalla in vasca corta (da 25 metri), ottenuto a Gelsenkirchen nel 1991 con il tempo di 24\"57, record poi perso e riconquistato nel 1997 nella tappa della Fina World Cup di Imperia con 24\"27 e mantenuto sino al 2003, fin dopo il suo ritiro.\n\u00c8 stato inoltre il primo nuotatore italiano nei 50 farfalla a scendere sotto i 25\" in gara individuale, sia in vasca da 25 metri che in vasca lunga.\nIn questa specialit\u00e0 ha vinto i titoli sia in vasca corta ai Campionati invernali del 1998 e 1999 a Desenzano che in vasca lunga ai Campionati italiani primaverili di nuoto 1999 di Genova e a quelli di Torino nel 2000 e ai Campionati italiani estivi di nuoto 1999 di Asti e di Monfalcone nel 2000, rimanendo imbattuto a livello nazionale nella distanza.\nIn vasca lunga (da 50 metri), sempre nella specialit\u00e0 dei 50 farfalla, nel 1999 ha vinto l\u2019importante gara internazionale \u201cTrofeo Sette Colli di Roma\u201d ottenendo la allora migliore prestazione italiana con il tempo di 24\"73, non riuscendo per\u00f2 ad ottenere il record ufficiale assoluto della distanza fissato dalla Federazione Nazionale a 24\"60 alla nascita della specialit\u00e0 (tempo ottenuto peraltro dall'atleta in 24\"6 durante una gara sempre a Roma nel 2000, ma non omologato perch\u00e9 ottenuto con cronometraggio manuale).\nSi \u00e8 ritirato dopo aver conquistato il suo sesto titolo consecutivo nei 50\u00a0m farfalla ai Campionati italiani estivi di nuoto 2000 di Monfalcone.\nPalmar\u00e8s.\n\"nota: questa lista \u00e8 incompleta\"\nCampionati italiani.\n8 titoli individuali e 5 in staffette, cos\u00ec ripartiti:"}
{"id": "2658883", "revid": "115418049", "url": "https://it.wikipedia.org/wiki?curid=2658883", "title": "Mocoa", "text": "Mocoa \u00e8 un comune della Colombia, capoluogo del dipartimento di Putumayo.\nL'abitato venne fondato da Gonzalo H. de Avenda\u00f1o nel 1593 con il nome di \"San Miguel de Agreda de Mocoa\", mentre l'istituzione del comune \u00e8 del 1958."}
{"id": "2658884", "revid": "400694", "url": "https://it.wikipedia.org/wiki?curid=2658884", "title": "Frank S. Black", "text": "Biografia.\nLavor\u00f2 come giornalista per il \"Johnstown Journal\" e poi, licenziato da questo, per il \"Troy Whig\" e il \"Troy Times\". Dopo essersi laureato in giurisprudenza, entr\u00f2 alla Camera dei Rappresentanti come Repubblicano nel 1895, dimettendosi nel 1897, dopo essere stato eletto governatore di New York. Alla scadenza dei due anni di mandato cerc\u00f2 di farsi ricandidare, ma fu sconfitto, all'interno del suo stesso partito, da Theodore Roosevelt. In seguito riprese a lavorare da avvocato."}
{"id": "2658886", "revid": "767487", "url": "https://it.wikipedia.org/wiki?curid=2658886", "title": "Col\u00f3n (Putumayo)", "text": "Col\u00f3n \u00e8 un comune della Colombia facente parte del dipartimento di Putumayo.\nL'abitato venne fondato da Fidel de Monclart nel 1916, mentre l'istituzione del comune \u00e8 del 7 dicembre 1989."}
{"id": "2658887", "revid": "92723", "url": "https://it.wikipedia.org/wiki?curid=2658887", "title": "ISO 639-5", "text": "ISO 639-5 \u00e8 la quinta parte dello standard internazionale ISO 639, che elenca i codici brevi per l'individuazione delle diverse famiglie e gruppi di lingue parlate nel mondo. Lo standard \u00e8 stato emesso e pubblicato il 15 maggio 2008 con il nome in lingua inglese: \"Codes for the representation of names of languages -- Part 5: Alpha-3 code for language families and groups\"\nISO 639-5 fornisce un codice tre identificatori (\"Alfa-3\") per la rappresentazione dei nomi di famiglie e gruppi di lingue viventi o estinte. Lingue progettate esclusivamente per l'uso da parte dei computer, come i linguaggi di programmazione dei computer, non sono inclusi in questo codice.\nLa codifica ISO 639-5 riprende i codici di famiglie linguistiche gi\u00e0 presenti nello standard ISO 639-2, completandolo ed estendendolo, e definendo inoltre una gerarchia di famiglie e gruppi linguistici.\nNel confronto fra ISO 639-5 e ISO 639-2 si possono pertanto riscontrare tre tipi di situazioni:"}
{"id": "2658888", "revid": "422900", "url": "https://it.wikipedia.org/wiki?curid=2658888", "title": "Congresso della confederazione Congresso degli Stati Uniti", "text": ""}
{"id": "2658889", "revid": "767487", "url": "https://it.wikipedia.org/wiki?curid=2658889", "title": "Orito", "text": "Orito \u00e8 un comune della Colombia facente parte del dipartimento di Putumayo.\nL'abitato venne fondato da Hern\u00e1n P\u00e9rez de Quesada nel 1542, mentre l'istituzione del comune \u00e8 del 1\u00ba luglio 1979."}
{"id": "2658894", "revid": "212348", "url": "https://it.wikipedia.org/wiki?curid=2658894", "title": "Frank Swett Black", "text": ""}
{"id": "2658895", "revid": "110157", "url": "https://it.wikipedia.org/wiki?curid=2658895", "title": "Puerto As\u00eds", "text": "Puerto As\u00eds \u00e8 un comune della Colombia facente parte del dipartimento di Putumayo.\nL'abitato venne fondato da Estanislao de las Corts e Idelfonso de Tulc\u00e1n nel 1912, mentre l'istituzione del comune \u00e8 del 24 ottobre 1967."}
{"id": "2658900", "revid": "287204", "url": "https://it.wikipedia.org/wiki?curid=2658900", "title": "VdB 23", "text": "vdB 23 \u00e8 una nebulosa a riflessione visibile entro l'ammasso aperto delle Pleiadi, nella costellazione del Toro.\nSi tratta di un insieme di polveri e gas che circondano Alcione, la stella pi\u00f9 brillante delle Pleiadi; Alcione \u00e8 una gigante blu di classe spettrale B7III, la cui luce e la radiazione ultravioletta conferiscono alle nubi il caratteristico colore bluastro. Questa nube fa parte del sistema nebuloso in cui si trovano le Pleiadi, una regione periferica della Nube del Toro; nell'attraversare questa regione nebulosa, le stelle principali dell'ammasso illuminano le polveri una volta completamente oscure, facendole brillare per riflessione. vdB\u00a023 e le nebulose circostanti sono un ottimo riferimento per lo studio delle nebulose a riflessione, in quanto la distanza, le stelle responsabili della loro illuminazione e il campo di radiazione sono ben noti. La distanza, compatibile con quella delle Pleiadi, \u00e8 di circa 135\u00a0parsec (440 anni luce)."}
{"id": "2658902", "revid": "1494169", "url": "https://it.wikipedia.org/wiki?curid=2658902", "title": "Alabaster", "text": ""}
{"id": "2658905", "revid": "767487", "url": "https://it.wikipedia.org/wiki?curid=2658905", "title": "Puerto Legu\u00edzamo", "text": "Puerto Legu\u00edzamo \u00e8 un comune della Colombia facente parte del dipartimento di Putumayo.\nL'abitato venne fondato da Fidel de Monclar nel 1922."}
{"id": "2658906", "revid": "1318658", "url": "https://it.wikipedia.org/wiki?curid=2658906", "title": "Albertville", "text": ""}
{"id": "2658907", "revid": "278830", "url": "https://it.wikipedia.org/wiki?curid=2658907", "title": "Trevigiana", "text": ""}
{"id": "2658909", "revid": "1305772", "url": "https://it.wikipedia.org/wiki?curid=2658909", "title": "Andalusia (disambigua)", "text": ""}
{"id": "2658912", "revid": "767487", "url": "https://it.wikipedia.org/wiki?curid=2658912", "title": "X - Ten Years after, Uncle Frank never left", "text": "X - Ten Years after, Uncle Frank never left \u00e8 il primo album degli Ossi Duri, pubblicato con l'etichetta discografica Electromantic Music nel 2003.\nFondamentalmente \u00e8 un tributo a Frank Zappa, con il quale il gruppo \u00e8 cresciuto artisticamente. Vede la partecipazione di numerosi ospiti tra cui Elio e Rocco Tanica degli Elio e le Storie Tese, Claudio Bisio, Ike Willis, Mike Keneally e Napoleon Murphy Brock.\nIl disco.\n\"X - Ten Years after, Uncle Frank never left\" \u00e8 un disco composto per la maggior parte di cover di Frank Zappa, ma contiene al suo interno tre brani originali, uno cantato da Elio e uno cantato insieme ad Ike Willis.\nIl brano iniziale dell'album \u00e8 uno stralcio di dialogo tra Red Ronnie, David Surkamp e Sara Surkamp durante una puntata di Roxy Bar alla quale gli Ossi Duri hanno partecipato come ospiti suonando con lo stesso David Surkamp dei Pavlov's Dog e con Ike Willis."}
{"id": "2658914", "revid": "767487", "url": "https://it.wikipedia.org/wiki?curid=2658914", "title": "Chrysomya bezziana", "text": "La crisomia di Bezzi o mosca d'oro (\"Chrysomyia bezziana\" ) \u00e8 un insetto dittero della famiglia dei Calliforidi. Il nome scientifico della specie \u00e8 dedicato all'entomologo Mario Bezzi.\nDistribuzione.\nLa specie \u00e8 diffusa in tutta l'area tropicale del Vecchio Mondo: la si trova infatti in Africa tropicale e subtropicale, Medio Oriente, subcontinente indiano e penisola malese, a est fino alla Nuova Guinea. Nell'ambito del proprio areale, questa mosca \u00e8 reperibile fino ad oltre 2500 m d'altitudine.\nLa specie potrebbe inoltre diffondersi in altre aree dove l'ambiente si riveli favorevole alla sua proliferazione, in particolare in America centrale e meridionale (dove tuttavia \u00e8 gi\u00e0 presente la specie \"Cochliomyia hominivorax\", dalle abitudini molto simili) e soprattutto in Australia; la preoccupazione per un'eventuale introduzione, anche accidentale, di questa mosca nell'isola dalla vicina Nuova Guinea ha fatto s\u00ec che siano state emanate severe norme di quarantena per il bestiame d'importazione.\nDescrizione.\nDimensioni.\nL'insetto perfetto misura fra gli 8 ed i 12 mm.\nAspetto.\nGli spiracoli anteriori hanno da 4 a 6 lobi, occasionalmente 7.\nLe larve sono lisce e presentano gli spiracoli posteriori non nascosti e con peritremo aperto, mentre quelli anteriori hanno da 4 a 6 (occasionalmente 7) lobi. Gli spiracoli del dodicesimo segmento presentano colorazione scura solo sulla met\u00e0 distale.\nL'insetto perfetto \u00e8 simile alle comuni mosche: esso presenta testa nera e gialla e sottili setole dello stesso colore. Il corpo \u00e8 invece blu o verde metallico, con fitte bande pi\u00f9 scure sui tergiti; le zampe sono di colore bruno scuro o nere. Gli spiracoli anteriori hanno margini esterni bruni od aranciati.\nBiologia.\nQuesta mosca \u00e8 spesso causa di miasi: depone infatti le uova sulle ferite (ma a volte anche sulla pelle integra) di bovini ed equini, ed anche di esseri umani; le larve nascono al massimo dopo 24 ore, penetrano nei tessuti nutrendosi di essi, e raggiunta la maturit\u00e0 dopo una settimana escono, cadono nel terreno dove si trasformano in pupe e, dopo 6-8 giorni, in mosche adulte."}
{"id": "2658918", "revid": "1677399", "url": "https://it.wikipedia.org/wiki?curid=2658918", "title": "Paris Masters 2006", "text": "Il Paris Masters 2006 (conosciuto anche come \"BNP Paribas Masters\" per motivi di sponsorizzazione) \u00e8 stato un torneo di tennis che si \u00e8 giocato per l'utlima volta sul Sintetico indoor. \u00c8 stata la 34\u00aa edizione del Paris Masters, che fa parte della categoria ATP Masters Series nell'ambito dell'ATP Tour 2006. Il torneo si \u00e8 giocato nel Palais omnisports de Paris-Bercy di Parigi in Francia, dal 30 ottobre al 6 novembre 2006.\nCampioni.\nSingolare.\n Nikolaj Davydenko ha battuto in finale Dominik Hrbat\u00fd, 6\u20131, 6\u20132, 6\u20132\nDoppio.\n Arnaud Cl\u00e9ment / Micha\u00ebl Llodra hanno battuto in finale Fabrice Santoro / Nenad Zimonji\u0107, 6\u20133, 7\u20136 (7\u20134)"}
{"id": "2658922", "revid": "342682", "url": "https://it.wikipedia.org/wiki?curid=2658922", "title": "BBC Prime", "text": ""}
{"id": "2658925", "revid": "767487", "url": "https://it.wikipedia.org/wiki?curid=2658925", "title": "Kaz Patafta", "text": ""}
{"id": "2658927", "revid": "729019", "url": "https://it.wikipedia.org/wiki?curid=2658927", "title": "Athletic Club 1968-1969", "text": "Questa voce raccoglie le informazioni riguardanti l'Athletic Club nelle competizioni ufficiali della stagione 1968-1969.\nStagione.\nNella stagione 1968-1969 l'Athletic Club disputa il trentottesimo campionato di massima serie della sua storia e vince per la ventunesima volta la coppa nazionale.\nRosa.\n\"Rosa aggiornata al 2 febbraio 2015\".\n \n \n \n \n \n \n \n \n \nStatistiche.\n\"Statistiche aggiornate al 12 aprile 2015.\""}
{"id": "2658928", "revid": "339392", "url": "https://it.wikipedia.org/wiki?curid=2658928", "title": "Campionato americano superbike", "text": ""}
{"id": "2658931", "revid": "287204", "url": "https://it.wikipedia.org/wiki?curid=2658931", "title": "Angelo Paoluzi", "text": "Dopo la collaborazione a \"Il Caff\u00e8\" di Giambattista Vicari, dove nel 1952 conosce Angelo Narducci con cui instaura un fraterno e trentennale sodalizio di comuni interessi letterari, politici e professionali, negli anni 1955\u20131960 ricopre il ruolo di direttore responsabile del mensile \"Prospettive Meridionali\". Dal 1960 al 1968 lavora per \"Il Popolo\" come corrispondente dalla Germania e dalla Francia. Entra in \"Avvenire\" sin dal primo numero (4 dicembre 1968) e vi resta fino al 6 gennaio 1981, assumendone prima la vicedirezione (con Narducci direttore) e poi la direzione a partire dal 1\u00ba maggio 1980 quando Narducci \u00e8 eletto al Parlamento europeo.\nGi\u00e0 direttore dell'Osservatore della Domenica e vicepresidente dell'UCSI, \u00e8 stato docente e coordinatore della Scuola di giornalismo alla Lumsa di Roma, ha curato una rubrica culturale per Radio Vaticana e collaborato con numerose testate (\"Europa\", \"Segno nel mondo\", \"Il Segno\", \"L'eco di San Gabriele\")."}
{"id": "2658936", "revid": "124105925", "url": "https://it.wikipedia.org/wiki?curid=2658936", "title": "Walter Afanasieff", "text": "La sua prima grande produzione fu il tema di \"007 - Vendetta privata\". Un'altra grande produzione \u00e8 \"My Heart Will Go On\", tema del film \"Titanic\" ed interpretata da C\u00e9line Dion.\nCollaborazioni.\nHa lavorato con Patti LaBelle, Dusty Springfield, Michael Bolton, Jessica Simpson, Zucchero Fornaciari, Mika, Paul Anka, Josh Groban, Lionel Richie, Peabo Bryson, Aretha Franklin, Sheena Easton, Barbra Streisand, Natalie Cole, Tina Arena, Kenny G, Gary Barlow.\nMariah Carey e Walter Afanasieff.\nLa parte della sua carriera di maggior successo fu la produzione e la composizione di canzoni con Mariah Carey, che ha iniziato fin dal primo album (\"Mariah Carey\") con la produzione della ballata \"Love Takes Time\", per\u00f2 scritta da Ben Margulies e Mariah Carey. Il primo singolo scritto da Afanasieff \u00e8 \"Can't Let Go\", tratto dall'album \"Emotions\".\nLa collaborazione finisce dopo l'album \"Butterfly\" del 1997. Afanasieff ritorna nell'album \"Glitter\", nel quale scrisse la canzone \"Lead the Way\".\nSegue la lista delle canzoni prodotte e scritte da Mariah Carey e Walter Afanasieff."}
{"id": "2658937", "revid": "287204", "url": "https://it.wikipedia.org/wiki?curid=2658937", "title": "Toronto Raptors 2004-2005", "text": "La stagione 2004-05 dei Toronto Raptors fu la 10\u00aa nella NBA per la franchigia.\nI Toronto Raptors arrivarono quarti nella \"Atlantic Division\" della \"Eastern Conference\" con un record di 33-49, non qualificandosi per i play-off."}
{"id": "2658940", "revid": "834", "url": "https://it.wikipedia.org/wiki?curid=2658940", "title": "Anniston, Alabama", "text": ""}
{"id": "2658941", "revid": "1305772", "url": "https://it.wikipedia.org/wiki?curid=2658941", "title": "Ardmore", "text": ""}
{"id": "2658942", "revid": "1226", "url": "https://it.wikipedia.org/wiki?curid=2658942", "title": "Il castello d'Otranto", "text": ""}
{"id": "2658943", "revid": "287204", "url": "https://it.wikipedia.org/wiki?curid=2658943", "title": "Toronto Raptors 2005-2006", "text": "La stagione 2005-06 dei Toronto Raptors fu l'11\u00aa nella NBA per la franchigia.\nI Toronto Raptors arrivarono quarti nella \"Atlantic Division\" della \"Eastern Conference\" con un record di 27-55, non qualificandosi per i play-off."}
{"id": "2658948", "revid": "1543377", "url": "https://it.wikipedia.org/wiki?curid=2658948", "title": "Greci di Albania", "text": "I Greci di Albania sono una minoranza greca stanziata in Albania. Sono concentrati soprattutto nella parte meridionale dello stato, nelle zone della parte settentrionale della regione storica dell'Epiro, in particolare dalle parti di Valona, Argirocastro, Himara, Coriza\ne nella zona di Berat. Questa zona \u00e8 nota anche come Epiro settentrionale, di conseguenza, i greci provenienti dal sud dell'Albania sono conosciuti anche come Epiroti del nord (in greco: \u0392\u03bf\u03c1\u03b5\u03b9\u03bf\u03b7\u03c0\u03b5\u03b9\u03c1\u03ce\u03c4\u03b5\u03c2 Voreioipeir\u014dtes, albanese: Vorioepirot). I Greci che vivono nelle \"zone delle minoranze\" in Albania sono ufficialmente riconosciuti dal governo albanese come la minoranza greca in Albania (in greco: \u0395\u03bb\u03bb\u03b7\u03bd\u03b9\u03ba\u03ae \u039c\u03b5\u03b9\u03bf\u03bd\u03cc\u03c4\u03b7\u03c4\u03b1 \u03c3\u03c4\u03b7\u03bd \u0391\u03bb\u03b2\u03b1\u03bd\u03af\u03b1, \"Ell\u012bnik\u012b Meionot\u012bta st\u012bn Alvania\", albanese: \"Minoriteti Grek ne Shqip\u00ebri\").\nStoria.\nNel 1913, dopo cinque secoli di dominazione ottomana, l'area \u00e8 stata inserita sotto la sovranit\u00e0 dello stato albanese appena costituito. L'anno seguente, i greci si ribellarono e dichiararono la loro indipendenza, anche se le loro truppe non invasero l'Albania. Con il successivo protocollo di Corf\u00f9 l'area \u00e8 stata riconosciuta come regione autonoma sotto la sovranit\u00e0 nominale albanese, ma il protocollo non \u00e8 mai stato attuato.\nIn passato la popolazione greca ha subito il divieto di parlare la lingua greca al di fuori della riconosciute \"zone di minoranza\" (un residuo del periodo comunista) e anche l'utilizzo ufficiale della lingua all'interno di tali zone. Secondo i leader della minoranza greca, l'esistenza delle comunit\u00e0 greche al di fuori delle \"zone di minoranza\" \u00e8 ancora negato.\nMolti toponimi greci sono stati ufficialmente cambiati nei corrispondenti albanesi. I greci provenienti dalle \"zone di minoranza\" erano spesso costretti a spostarsi in altre zone del paese perch\u00e9 erano considerati come possibili fonti di dissenso e tensione etnica. Durante il regime comunista molti membri greci dei partiti politici albanesi sono stati costretti a tagliare i loro legami con la Chiesa ortodossa. In tempi pi\u00f9 recenti, i numeri della minoranza hanno subito un calo legato all'emigrazione verso la Grecia."}
{"id": "2658949", "revid": "404449", "url": "https://it.wikipedia.org/wiki?curid=2658949", "title": "Chiarone (Capalbio)", "text": ""}
{"id": "2658956", "revid": "599013", "url": "https://it.wikipedia.org/wiki?curid=2658956", "title": "Juan Antonio Deusto", "text": "Carriera.\nCresciuto nella florida cantera dell'Athletic Bilbao, esordisce con il Bilbao Athletic nella stagione 1964-1965. Due anni dopo viene \"promosso\" alla prima squadra, debuttando in Primera Divisi\u00f3n spagnola il 19 settembre 1965 nella partita Athletic-Valencia 1-0. Milita quindi per cinque stagioni con i \"rojiblancos\" con cui disputa solo 11 incontri, chiuso dalla concorrenza di Iribar, autentica bandiera della societ\u00e0.\nViene quindi ceduto al Malaga dove diventa titolare, meritandosi in seguito una convocazione nella Nazionale di calcio della Spagna (24 novembre 1973, in Germania-Spagna 2-1) e vincendo il Trofeo Zamora (riservato al miglior portiere dell'anno) nel 1971-1972.\nNel 1975 passa all'Hercules con cui conclude la carriera nel 1980, dopo aver collezionato 227 presenze nella massima serie spagnola."}
{"id": "2658957", "revid": "210951", "url": "https://it.wikipedia.org/wiki?curid=2658957", "title": "Rex Romanorum", "text": ""}
{"id": "2658958", "revid": "599013", "url": "https://it.wikipedia.org/wiki?curid=2658958", "title": "Paul Agostino", "text": "Carriera.\nHa militato in Australia nel West Adelaide e nell'Adelaide United, in Svizzera nello Young Boys e nell'Yverdon, nel Regno Unito nel Bristol City ed ha trascorso 10 anni nel ."}
{"id": "2658960", "revid": "228587", "url": "https://it.wikipedia.org/wiki?curid=2658960", "title": "Guignardia bidwellii", "text": "Il marciume nero della vite, noto anche come \"Black\u2013rot\", \u00e8 una malattia causata dal fungo ascomicete Guignardia bidwellii (anamorfo \"Phyllosticta ampelicida\" (Engleman) van der Aa, chiamato anche \"Phoma uvicola\", se si presenta in forma asessuata).La malattia si manifesta su tutti gli organi erbacei della pianta (foglie, piccioli, tralci erbacei e grappoli), ma i sintomi pi\u00f9 gravi si riscontrano sugli acini, che si presentano anneriti e mummificati. Pu\u00f2 diventare grave negli ambienti caratterizzati da una stagione vegetativa umida, mentre non \u00e8 generalmente riscontrabile nelle aree pi\u00f9 secche.\nOspiti.\nGli ospiti principali di \"Guignardia bidwellii\" sono \"Vitis vinifera\" (la vite coltivata), \"Vitis arizonica\", \"Vitis labrusca\", e \"Vitis rotundifolia\". Tra gli ospiti secondari troviamo \"Vitis amurensis\", \"Ampelopsis\" spp., \"Citrus\" spp., \"Parthenocissus quinquefolia\", \"Parthenocissus tricuspidata\" e \"Asplenium nidum\".\nDistribuzione geografica ed origine.\nIl fungo \u00e8 conosciuto fin dal 1802, ma i primi attacchi importanti di marciume nero della vite si hanno in Missouri nel 1861, in seguito ad un'importante crescita dell'industria viticola nei pressi di St. Louis tra il 1860 e il 1864. Dall'America il patogeno fu introdotto in Francia verso il 1885 con l'importazione di portainnesti resistenti alla fillossera. Nell'anno seguente, a causa del clima secco i danni furono limitati; ma nel 1887 la malattia divenne grave in molte zone viticole francesi. In Italia \u00e8 rimasto pressoch\u00e9 sconosciuto fino alla met\u00e0 degli anni settanta del Novecento, quando \u00e8 comparso in forma epidemica in alcuni vigneti delle Cinque Terre (La Spezia).\nAttualmente \u00e8 diffusa in alcuni stati africani, in Asia, Europa e in America. Fa eccezione lo stato della California dove a causa del clima sfavorevole i suoi attacchi sono molto rari.\nSintomatologia ed identificazione.\nDescrizione dei sintomi.\nI primi sintomi compaiono sulle foglie, sotto forma di macchie bruno-chiare o rossicce con margini nerastri, di forma rotondeggiante sulle foglie adulte e pi\u00f9 irregolare sulle foglie giovani. Inizialmente di pochi millimetri raggiungono i 2 \u2013 3 cm, originando aree necrotizzate che solo occasionalmente confluiscono tra loro. Sulla superficie delle macchie si possono osservare delle protuberanze nerastre, i picnidi, che rappresentano le fruttificazioni agamiche del fungo. Le foglie giovani sono pi\u00f9 sensibili agli attacchi di marciume nero, mentre i sintomi non si manifestano sulle foglie vecchie.\nSui rami verdi (tralci), sui piccioli fogliari, sui rachidi e in particolare sui giovani germogli di 10 \u2013 si formano delle piccole depressioni violacee ellittiche o allungate che necrotizzano e si ricoprono di punteggiature nerastre costituite dai picnidi. Queste lesioni possono essere seguite dal disseccamento della parte distale dell'organo colpito.\nGli organi pi\u00f9 colpiti sono i grappoli. Inizialmente, sugli acini in accrescimento, si forma un puntino biancastro, di appena un millimetro di diametro che viene circondato da un alone bruno che giunge in poco tempo ad interessare tutto l'acino.\n\u00c8 proprio sugli acini che si osservano i sintomi pi\u00f9 gravi, in quanto sono soggetti ad un rapido imbrunimento ed appassimento: la polpa imbrunisce e diventa molle, mentre la buccia raggrinzisce ed assume una colorazione nero brillante ricoprendosi delle fruttificazioni picnidiche (organi di riproduzione vegetativa) e di periteci (organi di riproduzione sessuata), distinguibili gli uni dagli altri solo tramite osservazione al microscopio.\nI sintomi di marciume nero sugli acini possono essere confusi con quelli provocati dalla peronospora; a questo scopo con l'ausilio di una piccola lente si pu\u00f2 rilevare la presenza, sulla superficie dell'acino colpito delle fruttificazioni di \"Guignardia bidwellii\" che si presentano come delle protuberanze nerastre, assenti nel caso di attacchi di peronospora.\nAllo stesso modo, con l'osservazione delle fruttificazioni, \u00e8 possibile distinguere i sintomi fogliari di black rot con le bruciature causate da fitotossicit\u00e0 in seguito a trattamenti erbicidi.\nMorfologia.\nI periteci sono globosi, prodotti sotto l'epidermide come dei loculi nello stroma fungino, ma che erompono fuori successivamente nello sviluppo. Misurano 70\u2013180 \u00b5m di diametro con ostiolo apicale appiattito o papillato; la parete dei periteci \u00e8 costituita da cellule pseudoparenchimatiche.\nGli aschi contenuti nei periteci sono bitunicati di forma da cilindrica a clavata, e misurano 45 \u2013 65 x 9-14 \u00b5m. Le ascospore sono ialine, non settate, ellissoidali o ovoidali e misurano 12-17 x 6-7,5 \u00b5m. Spesso presentano un cappuccio apicale mucillaginoso.\nI picnidi prodotti sulla superficie del vegetale sono uniloculari, solitari, di forma globosa o lievemente depressa e presentano un ostiolo apicale papillato appiattito o comunque poco prominente. Misurano 120 - 230 \u00b5m di diametro. Gli stromi sono poco sviluppati sulle foglie ma molto ben sviluppati sui frutti.\nLe picnidiospore sono ovali e fuoriescono dai picnidi.\nLe cellule conidiogene sono di forma conica o cilindrica. I conidi sono ialini, ovoidali, ellissoidali o quasi globosi. Misurano 5-12 x 4-7 \u00b5m, sono circondati da un involucro mucillaginoso e presentano una appendice apicale ialina e lunga come il conidio stesso.\nGli spermazi sono ialini, non settati, a forma di bastoncino e misurano 4-7 x 0,5 \u2013 2 \u00b5m.\nBiologia ed epidemiologia.\n\"Guignardia bidwellii\" pu\u00f2 conservarsi nell'ambiente sia come corpo fruttifero agamico (picnidio) sia sessuato (peritecio).\nSupera l'inverno nei cancri prodotti sui tralci e sugli acini mummificati caduti a terra o rimasti sui grappoli come ammassi di sclerozi, dai quali, in primavera, si differenziano i periteci.\nLe ascospore rappresentano la principale fonte di inoculo per le infezioni primaverili.\nAffinch\u00e9 le infezioni abbiano inizio sono necessari almeno 10\u00a0\u00b0C, anche se la temperatura ottimale per lo sviluppo del patogeno \u00e8 di 26\u00a0\u00b0C. In particolare l'optimum per la produzione di conidi \u00e8 di 25\u00a0\u00b0C, mentre per la germinazione delle spore 30\u00a0\u00b0C sono ottimali.\nDal germogliamento in primavera e fino alla met\u00e0 di luglio gli aschi contenuti nei periteci si aprono grazie all'azione della pioggia e liberano le ascospore. Queste ultime, trasportate dal vento giungono su fiori, foglie e frutticini dove, in presenza di un velo d'acqua, germinano emettendo un premicelio che perfora attivamente la cuticola, dando cos\u00ec avvio alle infezioni primarie. Il periodo di incubazione dura da 8 a 28 giorni, (mediamente 10 \u2013 14) al termine dei quali si formano le prime macchie. Su di esse si formano i picnidi contenenti i conidi responsabili delle infezioni secondarie,\nche vengono liberati in seguito ad una pioggia di almeno 3 mm.\nNella fase di fioritura si ha il massimo di espulsione delle ascospore. Gli acini e le foglie pi\u00f9 vecchie, invece, non sono pi\u00f9 recettivi alle infezioni. I picnidi in seguito alle piogge liberano i conidi che causano le infezioni secondarie per tutta la stagione. Dopo la fine di agosto, negli ambienti italiani le infezioni non sono pi\u00f9 possibili.\nLa presenza di bagnatura fogliare \u00e8 fondamentale per l'avvio delle infezioni, ma il numero di ore di bagnatura richieste variano a seconda della temperatura. A 10\u00a0\u00b0C sono necessarie almeno 10 ore di bagnatura per permettere al patogeno di instaurarsi; a 26\u00a0\u00b0C sono sufficienti 6 ore. Oltre questa temperatura le infezioni sono rallentate e a 32\u00a0\u00b0C sono necessarie 12 ore di bagnatura fogliare per permettere alle infezioni di avere esito.\nLotta.\nVa condotta anzitutto con interventi agronomici di natura preventiva, che consistono nella raccolta e distruzione dei grappoli disseccati.\nIn genere non vengono effettuati trattamenti preventivi specifici contro \"Guignardia bidwellii\", in quanto i principi attivi impiegabili coincidono con quelli usati per la lotta ad altre malattie quali escoriosi, peronospora e oidio. Per essere efficaci nei confronti del marciume nero i trattamenti vanno iniziati in primavera, quando i giovani tralci misurano circa 10 cm di lunghezza e possono essere continuati fino a quando il contenuto in zuccheri dell'acino raggiunge il 5%.\nIl periodo critico per gli attacchi di black - rot su vite si colloca tra la fase di fioritura e la fase di chiusura del grappolo, fasi nelle quali si ha la massima sensibilit\u00e0 al patogeno.\nLotta chimica.\nTra le molecole attive nei confronti del black \u2013 rot si ricordano:\nLotta agronomica e preventiva.\nAlcuni accorgimenti preventivi contribuiscono a ridurre le fonti di inoculo primaverile:\nSensibilit\u00e0 varietale \nLa gravit\u00e0 degli attacchi di marciume nero pu\u00f2 essere pi\u00f9 o meno elevata anche seconda del vitigno. Si distinguono pertanto cultivar sensibili, mediamente sensibili e poco sensibili.\nVitigni sensibili:\n Vitigni mediamente sensibili\nVitigni poco sensibili"}
{"id": "2658961", "revid": "125231026", "url": "https://it.wikipedia.org/wiki?curid=2658961", "title": "Knives Out", "text": " \nKnives Out \u00e8 un singolo del gruppo musicale inglese Radiohead, pubblicato il 6 agosto 2001 come terzo estratto dal quinto album in studio \"Amnesiac,\" e composto da Jonny Greenwood e Thom Yorke."}
{"id": "2658969", "revid": "287204", "url": "https://it.wikipedia.org/wiki?curid=2658969", "title": "K'akhi Asatiani", "text": "Intrapresa l'attivit\u00e0 dirigenziale dopo l'indipendenza della Georgia, fu ucciso nel 2002 in un attentato.\nCarriera.\nGiocatore.\nClub.\nTrascorse tutta la sua carriera di giocatore nella , compagine dell'allora Repubblica Socialista di Georgia che militava nel campionato sovietico; in 11 stagioni, dal 1965 al 1975, disput\u00f2 218 incontri realizzando 27 goal.\nNazionale.\nIn Nazionale sovietica esord\u00ec nel 1968, e fece parte della rosa che partecip\u00f2 alla fase finale del in Italia, classificandosi al quarto posto finale; due anni pi\u00f9 tardi fu presente al in Messico,in cui per altro pass\u00f2 alla storia a livello personale, diventando il primo calciatore della storia a ricevere un cartellino giallo, giunger\u00e0 con l' fino ai quarti di finale.\nTra il 1968 e il 1972 totalizz\u00f2 16 presenze in nazionale con 5 reti all'attivo.\nAllenatore.\nDopo il ritiro da calciatore intraprese l'attivit\u00e0 di allenatore; diresse in due riprese la stessa , dal 1978 al 1982 e poi una seconda volta nel 1987.\nAttivit\u00e0 politica e dirigenziale.\nDopo lo scioglimento dell'URSS e la trasformazione della Georgia da Repubblica satellite di Mosca in Paese indipendente, Asatiani ebbe una breve esperienza politica, nelle vesti di ministro del Turismo e dello Sport del neonato Stato dal 1999 al 2000.\nSuccessivamente divenne vicepresidente della compagnia aerea Airzena (oggi Georgian Airways); fu mentre ricopriva tale incarico che, il 20 novembre 2002, Asatiani fu ucciso a Tbilisi da alcuni colpi di pistola sparatigli da ignoti mentre si trovava al volante della propria auto; secondo gli inquirenti l'omicidio \u00e8 legato all'attivit\u00e0 dirigenziale della vittima."}
{"id": "2658971", "revid": "27958221", "url": "https://it.wikipedia.org/wiki?curid=2658971", "title": "Heinrich Fussli", "text": ""}
{"id": "2658972", "revid": "404449", "url": "https://it.wikipedia.org/wiki?curid=2658972", "title": "Garavicchio", "text": ""}
{"id": "2658973", "revid": "404449", "url": "https://it.wikipedia.org/wiki?curid=2658973", "title": "Capalbio Scalo", "text": "Capalbio Scalo \u00e8 una frazione del comune italiano di Capalbio, nella provincia di Grosseto, in Toscana.\nGeografia fisica.\nIl centro di Capalbio Scalo \u00e8 situato nella parte meridionale della costa d'Argento, lungo il litorale della Maremma grossetana, a circa 8\u00a0m d'altitudine e a poco pi\u00f9 di 1\u00a0km in linea d'aria dalla costa del mar Tirreno. Il paese sorge in prossimit\u00e0 della riva settentrionale del lago di Burano, dalla quale \u00e8 separata dal tracciato della ferrovia.\nL'area del lago di Burano \u00e8 di significativo interesse naturalistico e dal 1980 \u00e8 riserva naturale statale: si tratta di una laguna salmastra che si estende per circa 236 ettari, ha una profondit\u00e0 media di un metro ed \u00e8 separato dal mar Tirreno da una stretta fascia di dune, che costituisce uno dei tratti costieri naturalisticamente meglio conservati della regione. A nord di Capalbio Scalo, alle pendici del Poggio Capalbiaccio (238\u00a0m), \u00e8 invece situato il lago di San Floriano, bacino lacustre collegato con il lago di Burano tramite il fosso San Floriano (4\u00a0km) che va ad immettersi nel fosso Melone (9\u00a0km), corso d'acqua che nasce da Poggio Imperiale (147\u00a0m) e dopo aver attraversato la frazione del Giardino si allaccia al lago di Burano presso la Tagliata etrusca. A sud-est del paese, sul lato orientale del lago, ha origine il canale emissario del Lago di Burano.\nCapalbio Scalo dista poco meno di 10\u00a0km dal capoluogo comunale e circa 50\u00a0km da Grosseto.\nStoria.\nLa frazione di Capalbio Scalo nacque nella seconda met\u00e0 del XIX secolo in una localit\u00e0 nota come \"Nunziatella\", grazie all'inaugurazione della ferrovia avvenuta nell'agosto 1864, della quale la stazione di Nunziatella costituiva temporaneamente il capolina meridionale; il collegamento con Civitavecchia e quindi con Roma avvenne poco dopo nell'estate del 1867. La stazione era a servizio del territorio capalbiese, allora parte del comune di Orbetello, ed era sfruttata soprattutto dalla vicina tenuta della Nunziatella.\nIl piccolo paese inizi\u00f2 a sorgere intorno alla stazione, ma si svilupp\u00f2 principalmente nel corso del XX secolo, grazie anche alla riforma agraria avviata nel 1951 che razionalizz\u00f2 e ripopol\u00f2 le campagne, rendendo il paese il centro abitato principale dell'area costiera del comune di Capalbio, grazie anche alla sua strategica posizione tra la ferrovia e la via Aurelia. La frazione assunse una propria fisionomia in seguito ad un piano regolatore del 1967, con la costruzione di villini e palazzine che costituiscono i margini del moderno centro abitato.\nNegli ultimi anni \u00e8 stata costruita una zona residenziale nell'area nord del paese, verso il collegamento con la via Aurelia, e con i suoi 551 abitanti nel 2011 Capalbio Scalo \u00e8 la frazione pi\u00f9 popolosa del comune di Capalbio.\nMonumenti e luoghi d'interesse.\nArchitetture religiose.\nA Capalbio Scalo \u00e8 situata la chiesa di Santa Maria Goretti, chiesa parrocchiale della frazione. La parrocchia di Capalbio Scalo fu istituita il 6 luglio 1986 con territorio distaccato da quella di Borgo Carige, mentre l'edificio di culto venne consacrato il 6 settembre 1986 dal vescovo Eugenio Binini. La chiesa presenta una facciata decorata da un oculo sovrastante il portale e da un timpano rialzato, \u00e8 a croce latina ed \u00e8 realizzata con murature in pietra locale.\nArchitetture militari.\nNei dintorni del paese, nel tratto costiero a sud della ferrovia, sono situate due strutture fortificate sorte in epoca moderna a scopo difensivo. La torre di Buranaccio, situata sulla riva meridionale del lago di Burano, venne costruita attorno alla met\u00e0 del XVI secolo e costituiva l'avamposto difensivo posto pi\u00f9 a sud dello Stato dei Presidi, trovandosi proprio ai confini con il Granducato di Toscana e lo Stato della Chiesa. Poco pi\u00f9 a ovest lungo il litorale, in direzione delle spiagge ferrifere della Torba, si trova il forte di Macchiatonda, costruito dagli Spagnoli sulla spiaggia di Macchiatonda nel corso del XVII secolo e poi dismesso nel XIX secolo.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Capalbio Scalo. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nInfrastrutture e trasporti.\nLa frazione \u00e8 collegata perfettamente sia a nord con Grosseto che a sud con Roma, poich\u00e9 \u00e8 situata a ridosso della strada statale Aurelia, e soprattutto per il fatto di possedere la stazione ferroviaria a servizio dell'intero comune, stazione classificata nella categoria \"Silver\" di RFI, che permette facili collegamenti con Grosseto, Orbetello, Civitavecchia e Roma."}
{"id": "2658974", "revid": "404449", "url": "https://it.wikipedia.org/wiki?curid=2658974", "title": "Carige Alta", "text": ""}
{"id": "2658975", "revid": "1543377", "url": "https://it.wikipedia.org/wiki?curid=2658975", "title": "Borgo Carige", "text": "Borgo Car\u00ecge \u00e8 una frazione del comune italiano di Capalbio, nella provincia di Grosseto, in Toscana.\nGeografia fisica.\nLa frazione di Borgo Carige \u00e8 situata all'estremit\u00e0 meridionale della Maremma grossetana, in quel tratto costiero e dell'immediato retroterra noto come costa d'Argento. Il paese \u00e8 posto a 21\u00a0m s.l.m. in un'area pianeggiante a valle del poggio Monteti (421\u00a0m) e delle alture dove sorge il borgo di Capalbio, compresa tra il fosso di Gabriellaccio (5\u00a0km) a nord-ovest, il Chiarone a sud-est ed il canale della Bassa (5\u00a0km) a sud. Il territorio \u00e8 inoltre attraversato dal fosso della Carige (3\u00a0km), che nasce in localit\u00e0 Carige Alta e va ad immettersi nel canale della Bassa. La frazione confina inoltre a nord con Capalbio, ad est con Pescia Fiorentina, a sud con Capalbio Scalo e i tracciati della via Aurelia e della ferrovia Tirrenica, e ad ovest con il Giardino.\nIl centro abitato dista circa 55\u00a0km da Grosseto e poco pi\u00f9 di 5\u00a0km dal capoluogo comunale.\nStoria.\nIl territorio della piana di Capalbio rimase scarsamente popolato per molti secoli, e la frazione si \u00e8 sviluppata solamente nel corso del XX secolo, a seguito della completa bonifica della pianura maremmana e della riforma agraria avviata nel 1951.\nLa localit\u00e0 di \"Carige\" \u2013 che si articolava nei due piccoli nuclei di \"Carige Alta\" e \"Carige Bassa\" \u2013 fu selezionata per la costruzione di un nuovo borgo che avrebbe dovuto fungere da centro di servizi e aggregazione per circa quattrocento poderi sparsi in una vasta area rurale di ettari tra Capalbio e il mare. Il nucleo originario del borgo comprendeva otto edifici: la chiesa parrocchiale, la canonica, l'edificio sociale con bar e botteghe, l'ufficio postale ed ambulatorio, la scuola elementare, l'asilo, una palazzina per le residenze degli insegnanti ed il cinema (quest'ultimo realizzato solo successivamente). I lavori iniziarono nel luglio 1956 ed il borgo fu inaugurato il 3 maggio 1958.\nLo sviluppo demografico del paese inizi\u00f2 dopo il 1962, quando fu permessa la realizzazione di una zona residenziale, incrementando nel corso degli anni ottanta fino a superare i 300 abitanti nel 2011.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Borgo Carige. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nIstituzioni.\nA Borgo Carige \u00e8 situato l'unico presidio ospedaliero del comune di Capalbio.\nGeografia antropica.\nA nord e a sud della frazione, a poco pi\u00f9 di un chilometro, esistono altri due nuclei abitativi dipendenti dal centro della frazione, denominati rispettivamente \"Carige Alta\" e \"Carige Bassa\".\nEconomia.\nA Borgo Carige \u00e8 situata la Cantina sociale cooperativa Capalbio, fondata nel 1961, una delle principali cantine produttrici del prestigioso vino Capalbio."}
{"id": "2658977", "revid": "404449", "url": "https://it.wikipedia.org/wiki?curid=2658977", "title": "Selva Nera (Capalbio)", "text": ""}
{"id": "2658980", "revid": "124808", "url": "https://it.wikipedia.org/wiki?curid=2658980", "title": "Time after Time", "text": ""}
{"id": "2658981", "revid": "166579", "url": "https://it.wikipedia.org/wiki?curid=2658981", "title": "Pescia Fiorentina", "text": "Pescia Fiorentina \u00e8 una frazione del comune italiano di Capalbio, nella provincia di Grosseto, in Toscana.\nGeografia fisica.\nPescia Fiorentina \u00e8 situata all'estremit\u00e0 sud-est del territorio comunale, al confine con la regione Lazio, non molto distante dalla omonima Pescia Romana, in provincia di Viterbo. Dista da Capalbio circa 6\u00a0km.\nStoria.\nLa frazione rurale di Pescia Fiorentina rivestiva un ruolo importante nell'economia della bassa Toscana, in quanto dal 1420 al 1530 divenne uno dei maggiori centri della Maremma in fatto di siderurgia e il principale dell'area meridionale, come confermato in un diario datato 1572, in cui l'autore Francesco Rasi, durante un viaggio in Maremma, riporta la presenza nel paese di un forno fusorio e di ferriere, che trattavano i materiali ferrosi proveniente dall'Isola d'Elba.\nMonumenti e luoghi d'interesse.\nNella campagna presso l'abitato di Pescia Fiorentina, vi era la sede di una dogana che era ospitata nel complesso della Villa del Fontino. Una volta esauritesi le funzioni doganali, la struttura pass\u00f2 alla famiglia Boncompagni, proprietaria anche del palazzo del Chiarone, che agli inizi del Novecento rivendette tutte queste propriet\u00e0 alla famiglia Magrini. Il fabbricato che ospit\u00f2 la dogana \u00e8 stato recentemente ben restaurato e trasformato in residence agrituristico.\nIn localit\u00e0 \"Garavicchio\", poco a sud della frazione, nei pressi della fattoria di Garavicchio, cos\u00ec denominata per la presenza nelle vicinanze della vecchia dogana (\"guardia vecchia\"), si trova il Giardino dei Tarocchi, parco tematico creato dall'artista Niki de Saint Phalle, principale attrazione turistica del comune di Capalbio.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Pescia Fiorentina. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione."}
{"id": "2658983", "revid": "117922767", "url": "https://it.wikipedia.org/wiki?curid=2658983", "title": "Intervallo PR", "text": "L'intervallo PR, detto anche intervallo PQ viene misurato dall'inizio dell'onda P all'inizio del complesso QRS. I valori normali sono compresi fra 120 e 200 ms, che, su un tracciato con scorrimento della carta a 25 mm/s, corrispondono a 3 - 5 piccoli quadrati ovvero 3 - 5 mm.\nDurante ritmo sinusale, l'intervallo PR indica il tempo necessario all'impulso elettrico a raggiungere il primo punto nel quale inizia l'attivazione dei ventricolo. Tale intervallo si accorcia leggermente quando la frequenza \u00e8 pi\u00f9 elevata.\nAd uno studio elettrofisiologico endocavitario ben si osserva come l'intervallo PR sia la somma degli intervalli intervallo PA, intervallo AH e intervallo HV.\nEsso, quindi, rappresenta il tempo di conduzione dell'intero sistema di conduzione del cuore.\nTuttavia, se all'ECG non vi sono alterazioni della durata dell'onda P, che indichino disturbi della conduzione intra-atriale, ed allargamento del complesso QRS, l'intervallo PR pu\u00f2 essere ritenuto una stima grossolana delle condizioni basali della conduzione del tessuto compreso fra la via nodale rapida ed il nodo atrioventricolare.\nVariazioni al di fuori della normalit\u00e0.\nConsiderando quanto sopra enunciato, modificazioni dell'intervallo PR possono dipendere da rallentamento o accelerazione della conduzione dell'impulso dal nodo senoatriale fino al primo punto di attivazione dei ventricoli.\nTuttavia, sempre come anticipato sopra, alterazioni della conduzione intra- ed intra-atriale sono suggerite dalla durata dell'onda P mentre disturbi della conduzione al di sotto del nodo atrioventricolare sono suggeriti dalla presenza di un blocco di branca destra, di un blocco di branca sinistra, di un emiblocco anteriore sinistro o di un emiblocco posteriore sinistro.\nL'allungamento dell'intervallo PR oltre i 200 msec viene definito in modo improprio blocco atrioventricolare di I grado poich\u00e9 andrebbe sempre specificato se l'allungamento dell'intervallo PR \u00e8 dovuto ad un'onda P di durata maggiore del normale oppure ad un prolungamento del segmento PR, ovvero della linea isoelettrica fra onda P ed inizio del complesso QRS. \nL'allungamento dell'intervallo PR \u00e8 presente anche nel blocco atrioventricolare di II grado di tipo 1.\nViceversa, un intervallo PR corto non rappresenta sempre una condizione patologica. Un intervallo PR corto \u00e8 presente in caso di pre-eccitazione ventricolare, dovuta ad un fascio accessorio tipo Kent o tipo Mahaim, ma si osserva anche in caso di semplice accelerazione della conduzione atrioventricolare, visibile nei giovani, in stati di agitazione con tachicardia sinusale, durante lo sforzo, a seguito dell'assunzione di stupefacenti o della somministrazione di farmaci attivi sui recettori beta-adrenergici 1 e 2.\nUna particolare variante \u00e8 la sindrome di Lown-Ganong-Levine, nella quale l'intervallo PR corto \u00e8 determinato da una via accessoria, che si estende fra il tessuto atriale ed il fascio di His. \nUn sottoslivellamento dell'intervallo PR pu\u00f2 indicare un infarto atriale oppure una pericardite acuta."}
{"id": "2658984", "revid": "166579", "url": "https://it.wikipedia.org/wiki?curid=2658984", "title": "La Torba", "text": "La Torba (talvolta \"Torba alle Settefinestre\") \u00e8 una frazione del comune italiano di Capalbio, nella provincia di Grosseto, in Toscana.\nGeografia fisica.\nIl paese della Torba \u00e8 un insediamento sorto nel corso del Novecento in un'area compresa tra la strada statale Aurelia e la ferrovia Tirrenica, nei pressi del Mar Tirreno. Un secondo nucleo di abitazioni \u00e8 situata nella localit\u00e0 \"Torba Mare\", o \"Marina di Torba\", che a differenza del primo sorge sulla costa. Dista dal centro comunale circa 12 chilometri.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione della Torba. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nEconomia.\nTursimo.\nIl paese della Torba in estate \u00e8 una pregevole localit\u00e0 balneare di ampio richiamo, grazie alla vicinanza con il centro turistico di Ansedonia e per la particolarit\u00e0 delle sue spiagge. Infatti, la spiaggia della Torba si caratterizza per la sabbia di colore variabile dal grigio-scuro al nero per l'abbondante presenza di metalli ferrosi nel sottosuolo e mantiene queste sue peculiarit\u00e0 anche pi\u00f9 verso est, nel tratto costiero del comune di Capalbio.\nOgni estate, inoltre, nel mese di luglio, si tiene in paese la sagra del pesce, alla trentaseiesima edizione nel 2015.\nInfrastrutture e trasporti.\nLa frazione \u00e8 collegata perfettamente sia a nord con Grosseto che a sud con Roma, poich\u00e9 \u00e8 situata a ridosso della strada statale Aurelia, e dista circa 4 chilometri dalla stazione di Capalbio.\nSport.\nLa frazione di Torba possiede una propria squadra di calcio, la \"C.C.R. La Torbiera\", che milita nei campionati dilettantistici provinciali."}
{"id": "2658985", "revid": "110157", "url": "https://it.wikipedia.org/wiki?curid=2658985", "title": "Buchanan (Dakota del Nord)", "text": "Buchanan \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 77 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Buchanan si estende su una superficie di 0,2 km\u00b2, tutti occupati da terre.\nPopolazione.\nSecondo il censimento del 2000, a Buchanan vivevano 77 persone, ed erano presenti 19 gruppi familiari. La densit\u00e0 di popolazione era di 378 ab./km\u00b2. Nel territorio comunale si trovavano 29 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 31,2% era al di sotto dei 18, il 6,5% fra i 18 e i 24, il 41,6% fra i 25 e i 44, il 10,4% fra i 45 e i 64, mentre infine il 10,4% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 120,0 maschi."}
{"id": "2658986", "revid": "1305772", "url": "https://it.wikipedia.org/wiki?curid=2658986", "title": "Giardino (Capalbio)", "text": "Giardino \u00e8 una frazione del comune italiano di Capalbio, nella provincia di Grosseto, in Toscana.\nGeografia fisica.\nLa frazione del Giardino si presenta come una vasta frazione rurale che occupa il territorio capalbiese della cosiddetta Valle d'Oro, area pianeggiante divisa tra i territori comunali di Orbetello e Capalbio, delimitata a sud dal mar Tirreno, a ovest dalle alture di Poggio Settefinestre (62 metri s.l.m.) e Monte Alzato (81\u00a0m), a nord dalle propaggini di Poggio Farletta (180\u00a0m) e Monte Nebbiello (127\u00a0m), mentre a est da Poggio dei Butteri (154\u00a0m), Poggio Capalbiaccio (238\u00a0m) e dal Poggio Imperiale (147\u00a0m), da cui nasce il fosso Melone (9\u00a0km) che scende lungo la valle per immettersi nel lago di Burano, costituendo per un lungo tratto il confine con il comune di Orbetello.\nStoria.\nIl territorio del Giardino \u00e8 stato particolarmente frequentato nell'antichit\u00e0, come dimostrano i numerosi ritrovamenti archeologici, in quanto entroterra della colonia romana di Cosa, situata a sud-ovest sul promontorio dove oggi sorge il borgo di Ansedonia. Dopo la conquista romana di questo territorio (280 a.C.), originariamente dominio della citt\u00e0 etrusca di Vulci, inizi\u00f2 uno sfruttamento agricolo della Valle d'Oro da parte dell'aristocrazia di Roma. In seguito al fallimento di questo sistema, l'area and\u00f2 incontro ad un lungo periodo di degrado, che culmin\u00f2 nell'et\u00e0 medievale con il definitivo abbandono di Cosa del 1329 e il conseguente spopolamento di tutte le campagne dell'entroterra.\nIl territorio ritrov\u00f2 nuova vita solamente a partire dalla fine del XVIII secolo, ma fu negli anni dalla riforma fondiaria (1951-1965) che il Giardino divenne nuovamente popoloso e fu elevato a frazione del comune di Capalbio: in questo periodo fu realizzato il centro servizi nell'area di una storica tenuta, con parrocchia autonoma fatta istituire dal vescovo Paolo Galeazzi il 14 aprile 1945. A partire dal 1981 sono iniziate nel territorio della frazione una serie di campagne archeologiche volte a riportare alla luce i resti delle antiche ville e abitazioni romane che ne costellavano le campagne, e nel 2013 \u00e8 stato avviato un progetto di valorizzazione dell'area per l'istituzione di un \"Parco archeologico e paesaggistico Valle d'Oro\".\nSociet\u00e0.\nEvoluzione demografica.\nQuella che segue \u00e8 l'evoluzione demografica del centro abitato del Giardino.\nGeografia antropica.\nLa frazione si presenta come una vasta area rurale, composta da un piccolo centro abitato, Giardino (12 m s.l.m., 18 abitanti), intorno a cui vertono numerose case sparse, perlopi\u00f9 poderi e fattorie situate in tutto il territorio pianeggiante a nord della strada statale Aurelia, oltre il borgo della Torba."}
{"id": "2658989", "revid": "198277", "url": "https://it.wikipedia.org/wiki?curid=2658989", "title": "Discomusic (singolo)", "text": "Discomusic \u00e8 un brano musicale di Elio e le Storie Tese, terzo singolo estratto dall'album \"Craccracriccrecr\", del 1999, e tributo alla disco music anni settanta. Sul libretto del CD \u00e8 indicata la dicitura \"arrangiamento ispirato ad una tastiera automatica giapponese\".\nStoria.\nInizialmente la melodia era stata pensata per un testo dedicato al Tamagotchi, gioco elettronico giapponese molto in voga nella seconda met\u00e0 degli anni 90. Tuttavia in fase di composizione, ipotizzando \u2014 \"a posteriori\" in maniera corretta \u2014 che la fama del Tamagotchi stesse per scemare di l\u00ec a breve, il gruppo vir\u00f2 verso un nuovo testo incentrato, per l'appunto, sulla disco music, anche facendosi influenzare dalle sonorit\u00e0 intrinseche dello stesso.\nIn tal senso, nella canzone vengono citati i brani \"Never Can Say Goodbye\" di Gloria Gaynor, \"Don't Let Me Be Misunderstood\" degli Animals, \"River People\" dei Weather Report e \"Grande, grande, grande\" di Mina."}
{"id": "2658991", "revid": "767487", "url": "https://it.wikipedia.org/wiki?curid=2658991", "title": "Cleveland (Dakota del Nord)", "text": "Cleveland \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 112 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Cleveland si estende su una superficie di 0,50\u00a0km\u00b2, tutti occupati da terre.\nPopolazione.\nSecondo il censimento del 2000, a Cleveland vivevano 112 persone, ed erano presenti 34 gruppi familiari. La densit\u00e0 di popolazione era di 239 ab./km\u00b2. Nel territorio comunale si trovavano 59 unit\u00e0 edificate. Per quanto riguarda la composizione etnica degli abitanti, il 99,11% era bianco e lo 0,89% era nativo.\nPer quanto riguarda la suddivisione della popolazione in fasce d'et\u00e0, il 25,9% era al di sotto dei 18, il 4,5% fra i 18 e i 24, il 20,5% fra i 25 e i 44, il 32,1% fra i 45 e i 64, mentre infine il 17,0% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 100,0 maschi."}
{"id": "2658994", "revid": "767487", "url": "https://it.wikipedia.org/wiki?curid=2658994", "title": "Courtenay (Dakota del Nord)", "text": "Courtenay \u00e8 un centro abitato (\"city\") degli Stati Uniti d'America, situato nella Contea di Stutsman nello Stato del Dakota del Nord. Nel censimento del 2000 la popolazione era di 53 abitanti. La citt\u00e0 \u00e8 stata fondata nel 1893.\nGeografia fisica.\nSecondo i rilevamenti dell'United States Census Bureau, la localit\u00e0 di Courtenay si estende su una superficie di 1,10\u00a0km\u00b2, tutti occupati da terre.\nPopolazione.\nSecondo il censimento del 2000, a Courtenay vivevano 53 persone, ed erano presenti 15 gruppi familiari. La densit\u00e0 di popolazione era di 46,5 ab./km\u00b2. Nel territorio comunale si trovavano 30 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 20,8% era al di sotto dei 18, il 3,8% fra i 18 e i 24, il 30,2% fra i 25 e i 44, il 24,5% fra i 45 e i 64, mentre infine il 20,8% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 112,0 maschi."}
{"id": "2658996", "revid": "287204", "url": "https://it.wikipedia.org/wiki?curid=2658996", "title": "Commerce City", "text": "Commerce City \u00e8 una citt\u00e0 degli Stati Uniti d'America, situata nella Contea di Adams (Colorado), nello Stato del Colorado. Nel 2005 la popolazione era stimata in 34.189 abitanti."}
{"id": "2658997", "revid": "46291", "url": "https://it.wikipedia.org/wiki?curid=2658997", "title": "Shorea", "text": "Shorea \u00e8 un genere di alberi della famiglia delle Dipterocarpaceae a cui appartengono circa 196 specie, come la \"Shorea laevis\".\nDescrizione.\nGli alberi del genere \"Shorea\" possono arrivare a 70 metri e per questo motivo sono definiti i giganti delle foreste del sud-est asiatico.\nUso.\nLe piante di \"Shorea\" possono essere usate per produrre legni del tipo \"Meranti\", \"Lauan\" (o \"Luan\"), \"Seraya\", \"Balau\" o \"Bangkirai\".\nBalau.\nIl legno Balau o light meranti \u00e8 un tipo di legno proveniente dal sudest asiatico (diffuso soprattutto nella regione di Vietnam, Indonesia e Malaysia).\nSi ricava dalla pianta detta Balau rosso o \"Shorea balangeran\".\nSi tratta di un legno estremamente duro, resistente e duraturo, caratterizzato da toni e sfumature molto caldi.\nQuesto legno \u00e8 particolarmente adatto per la realizzazione di imbarcazioni e articoli per il giardino come tavoli e sedie."}
{"id": "2659001", "revid": "1543377", "url": "https://it.wikipedia.org/wiki?curid=2659001", "title": "Singoli al numero uno nella Billboard Hot 100 nel 2009", "text": "La Billboard Hot 100 \u00e8 una classifica dei singoli pi\u00f9 venduti negli Stati Uniti d'America redatta dal magazine \"Billboard\" e stilata sulla base dei dati di vendita calcolati non solo sugli album venduti \"fisicamente\", ma anche sulle vendite digitali e sui passaggi in radio. Nel 2009 sono stati dodici i brani capaci di arrivare alla prima posizione di questa classifica, tredici se consideriamo anche la canzone \"Single Ladies (Put a Ring on It)\" di Beyonc\u00e9 che si trovava in vetta alla classifica gi\u00e0 alla fine del 2008.\nSei artisti hanno raggiunto per la prima volta nella loro carriera la prima posizione di questa classifica sia come artista principale che come ospite: Lady Gaga, Colby O'Donis, The Black Eyed Peas, Jay Sean, Jason Derulo, e gli Owl City.\nJay-Z ha ottenuto la prima posizione per la prima volta come artista principale con la canzone \"Empire State of Mind\" cantata insieme ad Alicia Keys, dopo averla conquistata con tre brani in cui figurava solo come ospite.\nLady Gaga e i Black Eyed Peas sono gli unici due artisti ad aver portato al primo posto due diversi brani..\nIl cantante inglese Jay Sean \u00e8 stato l'unico artista non statunitense a raggiungere la vetta della Billboard Hot 100 nel 2009.\nI singoli di maggiore successo nel 2009 sono \"Boom Boom Pow\" e \"I Gotta Feeling\", che hanno battuto i record di download digitali vendendo in totale 14.168.000 copie, e dominando la Billboard Hot 100 per un totale di ventisei settimane consecutive, di cui tredici per \"Boom Boom Pow\" e tredici per \"I Gotta Feeling\".\nIn quell'anno troviamo alla prima posizione anche \"3\" della Cantante Statunitense Britney Spears"}
{"id": "2659003", "revid": "964", "url": "https://it.wikipedia.org/wiki?curid=2659003", "title": "Lista di legni", "text": "Quella che segue \u00e8 una lista di legni utilizzati comunemente o che sono stati usati in passato dall'uomo per le sue attivit\u00e0. Il legno \u00e8 il materiale ricavato dai fusti delle piante, usato da millenni dall'uomo come combustibile o materiale da costruzione.\nLegni dolci (conifere).\nSono chiamati legni dolci, indipendentemente dalla durezza, i legni delle gimnosperme.\nLegni duri.\nSono chiamati legni duri, indipendentemente dalla loro reale durezza, i legni delle angiosperme."}
{"id": "2659007", "revid": "212348", "url": "https://it.wikipedia.org/wiki?curid=2659007", "title": "Chicago Bulls 2004-2005", "text": "La stagione 2004-05 dei Chicago Bulls fu la 39\u00aa nella NBA per la franchigia.\nI Chicago Bulls arrivarono secondi nella \"Central Division\" della \"Eastern Conference\" con un record di 47-35. Nei play-off persero al primo turno con i Washington Wizards (4-2)."}
{"id": "2659008", "revid": "1522738", "url": "https://it.wikipedia.org/wiki?curid=2659008", "title": "Repubblica Autonoma dell'Epiro del Nord", "text": "La Repubblica Autonoma del Nord Epiro (in greco: \u0391\u03c5\u03c4\u03cc\u03bd\u03bf\u03bc\u03bf\u03c2 \u0394\u03b7\u03bc\u03bf\u03ba\u03c1\u03b1\u03c4\u03af\u03b1 \u03c4\u03b7\u03c2 \u0392\u03bf\u03c1\u03b5\u03af\u03bf\u03c5 \u0397\u03c0\u03b5\u03af\u03c1\u03bf\u03c5, \"Aft\u00f3nomos Dimokratia Tis Vore\u00edou Ipe\u00edrou\") \u00e8 stata una entit\u00e0 autonoma di breve durata, fondata il 28 febbraio 1914 subito dopo le guerre balcaniche, dai greci che vivono nel sud dell'Albania (Epiroti del Nord). La zona, conosciuta come \"Epiro del Nord\" per i Greci e con una presenza di cittadini greci, era stata occupata dall'esercito greco durante la prima guerra balcanica (1912-1913) ma il Protocollo di Firenze assegn\u00f2 il territorio al nuovo Stato albanese. Questa decisione fu respinta dai greci locali, e non appena l'esercito greco si ritir\u00f2 sulla nuova frontiera, un governo autonomo venne istituito a Argirocastro con il tacito sostegno dalla Grecia. Nel mese di maggio l'autonomia fu confermata dalle grandi potenze con il Protocollo di Corf\u00f9. L'accordo assicurava alla regione una propria amministrazione, riconoscendo i diritti della popolazione locale e prevedendo l'autogoverno sotto la sovranit\u00e0 nominale dell'Albania. Questo protocollo non fu mai attuato perch\u00e9 nel mese di agosto il governo albanese croll\u00f2. A seguito di ci\u00f2 l'esercito greco ri-occup\u00f2 l'area dopo lo scoppio della prima guerra mondiale (ottobre 1914).\nL'Epiro del Nord era nella lista dei territori che sarebbero stati ceduti alla Grecia dopo la guerra, ma il ritiro del sostegno italiano e la sconfitta della Grecia nella campagna in Asia Minore portarono alla cessione definitiva all'Albania nel 1921.\nAntefatti.\nEpiro del Nord e le guerre balcaniche.\nNel marzo del 1913 durante la prima guerra balcanica l'esercito greco, dopo aver superato le fortificazioni ottomane a Bizani, liber\u00f2 Ioannina e subito dopo prese ad avanzare a nord. Himara era gi\u00e0 sotto il controllo greco dal 5 novembre 1912, quando un abitante locale il maggiore della gendarmeria Spyros Spyromilios, prese il controllo della regione senza scontrarsi con la resistenza. Alla fine della guerra le forze armate greche controllavano gran parte della regione storica dell'Epiro, realizzando una linea dalle montagne Ceraunian (sopra Himara) nella costa ionica, al lago di Prespa ad est.\nNel contempo il movimento per l'indipendenza albanese aveva ripreso slancio. Il 28 novembre 1912, in Valona, Ismail Qemali dichiar\u00f2 l'indipendenza dell'Albania, a cui segu\u00ec la formazione di un governo provvisorio, che tuttavia esercit\u00f2 la sua autorit\u00e0 solo in luoghi nelle immediate vicinanze di Valona. Altrove, il generale ottomano Essad Pasha form\u00f2 una \"Senato centrale albanese\" a Durazzo, mentre i membri pi\u00f9 conservatori delle trib\u00f9 albanesi ancora speravano in un ripristino della sovranit\u00e0 ottomana. La maggior parte del territorio che forma oggi lo Stato albanese fu occupata dai greci nel sud e dei serbi del nord.\nDelimitazione del confine greco-albanese.\nLa nascita di uno Stato indipendente albanese fu sostenuto dalla grandi potenze europee, in particolare da Austria-Ungheria e Italia. Entrambi questi stati cercavano di controllare l'Albania, che, nelle parole del ministro degli Esteri italiano, Tommaso Tittoni, avrebbe dato una \"supremazia incontestabile nell'Adriatico\". Il possesso serbo di Scutari e la possibilit\u00e0 che il confine con la Grecia corresse poche miglia a sud di Valona furono quindi fortemente contrastati da questi stati.\nNel settembre 1913, fu convocata una commissione internazionale delle potenze europee per determinare il confine tra la Grecia e l'Albania. Grazie alle pressioni italiane e austro-ungariche fu stabilita la cessione all'Albania della regione del Nord Epiro. I delegati della commissione si divisero allineandosi sue due posizioni: gli italiani e gli austro-ungarici insistendo sul fatto che i distretti fossero albanesi, mentre quelli della Triplice Intesa (Gran Bretagna, Francia, Russia) ritenevano che, sebbene in alcuni villaggi le generazioni pi\u00f9 anziane parlassero albanese, la generazione pi\u00f9 giovane era greca nella sua visione intellettuale, nel sentimento, e nelle aspirazioni.\nProtocollo di Firenze.\nCon la definizione dei confini del nuovo Stato la regione del Nord Epiro fu assegnato all'Albania, nell'ambito di un protocollo di Firenze, firmato il 17 dicembre 1913. Conseguentemente, il 21 febbraio 1914, gli ambasciatori delle grandi potenze consegnarono una nota al governo greco per chiedere l'evacuazione della zona da parte dell'esercito greco. Il primo ministro greco, Eleutherios Venizelos, accett\u00f2 nella speranza di una soluzione favorevole alla Grecia ad altri problemi in sospeso, quali, ad esempio, il riconoscimento della sovranit\u00e0 greca sulle isole del nord Egeo orientale.\nReazioni.\nL'ultimo censimento ottomano svolto nel 1908 registrava 128.050 di religione greco ortodossa e 95.661 di religione islamica nella regione. Della popolazione ortodossa circa 30.000-47.000 persone parlavano esclusivamente greco. Il resto della comunit\u00e0 ortodossa era bilingue, parlava un dialetto albanese a casa ma era alfabetizzato esclusivamente in greco, lingua utilizzata nelle loro attivit\u00e0 culturali, commerciali ed economiche. Inoltre, essi espressero un forte sentimento pro-greco e furono tra i primi a sostenere il successivo movimento autonomista separatista. Considerando queste condizioni, la lealt\u00e0 nel Nord Epiro ad un governo albanese, guidato da una serie di leader esclusivamente musulmani, non poteva essere garantita.\nDichiarazione di Indipendenza.\nQuesta svolta degli eventi fu molto impopolare tra i membri del partito pro-greco nella zona che si sentirono traditi dal governo greco, perch\u00e9 non fece nulla per sostenerli militarmente. Allo stesso tempo, il ritiro graduale delle truppe greche avrebbe permesso alle forze albanesi di prendere il controllo della regione. Per evitare questa possibilit\u00e0, decisero di dichiarare una propria identit\u00e0 politica e di autogoverno.\nGeorgios Christakis-Zografos, un distinto statista epirota di Lunxh\u00ebri ed ex ministro degli esteri greco, prese l'iniziativa e discusse la situazione con i rappresentanti locali in un \"Consiglio Panepirotico\". Di conseguenza, il 28 febbraio 1914, fu dichiarata la nascita della Repubblica Autonoma del Nord Epiro in Argirocastro e fu costituito un governo provvisorio per sostenere gli obiettivi dello Stato. Christakis-Zografos stesso divenne presidente del governo provvisorio. Nel suo discorso del 2 marzo, spieg\u00f2 che le aspirazioni degli epiroti del nord erano state totalmente ignorate e che le grandi potenze non solo avevano respinto la possibilit\u00e0 di renderli autonomi all'interno dello Stato albanese, ma avevano anche rifiutato di dare garanzie circa i loro fondamentale diritti umani. Zografos concluse dicendo che gli epiroti del nord non avrebbero accettato il destino che le Potenze avevano imposto loro:\nLa bandiera del nuovo Stato fu una variante della bandiera nazionale greca, costituita da una croce bianca centrata su fondo azzurro e sormontato dall'aquila imperiale bizantina in nero.\nNei giorni seguenti Alexandros Karapanos, nipote di Zografos e deputato al parlamento greco per Arta, fu nominato ministro degli esteri. Il colonnello Dimitrios Doulis, di Nivice, si dimise dal suo posto nell'esercito greco e si un\u00ec al governo provvisorio come ministro degli affari militari. Fin dai primi giorni riusc\u00ec a mobilitare un esercito composto da oltre 5.000 soldati volontari. Inoltre, il vescovo locale Vasileios di Dryinoupolis divenne ministro della religione e della giustizia. Un certo numero di ufficiali di origine epirota (non superiore a 30), cos\u00ec come soldati semplici, abbandonarono le loro posizioni nell'esercito greco e si unirono ai rivoluzionari. Ben presto si formarono altri gruppi armati, come la \"Compagnia Sacra\" (dal greco \u0399\u03b5\u03c1\u03cc\u03c2 \u039b\u03cc\u03c7\u03bf\u03c2) o come gli uomini di Spyromilios intorno Himarra, al fine di respingere qualsiasi incursione nel territorio rivendicato da parte del governo autonomo. I primi distretti che aderirono al movimento autonomista al di fuori di Argirocastro furono Himara, Saranda e P\u00ebrmet.\nLa reazione della Grecia.\nIl governo greco era restio ad adottare iniziative apertamente a sostegno della rivolta. Funzionari politici e militari continuarono con la realizzazione di un lento processo di evacuazione, che ebbe inizio a marzo e termin\u00f2 il 28 aprile. Ufficialmente qualsiasi forma di resistenza fu scoraggiata, e furono date assicurazioni dalle grandi potenze e dalla commissione di controllo internazionale (una organizzazione fondata dalle grandi potenze, al fine di garantire la pace e la stabilit\u00e0 nella regione), circa il rispetto dei diritti della minoranza greca. Dopo la dichiarazione di Argirocastro, Zografos invi\u00f2 un messaggio ai rappresentanti locali a Coriza per invitarli ad aderire al movimento, ma il comandante militare greco della citt\u00e0, il colonnello Kontoulis, fu molto rigoroso nell'eseguire i suoi ordini ufficiali e dichiar\u00f2 la legge marziale, minacciando di sparare ad ogni cittadino che avrebbe sollevato la bandiera del Nord Epiro. Quando, nella citt\u00e0 di Erseka, il vescovo locale Spyridon proclam\u00f2 l'autonomia, Kontoulis lo fece immediatamente arrestare.\nIl 1\u00ba marzo, Kontoulis cedette la regione alla gendarmeria albanese di nuova costituzione, costituita principalmente da ex disertori dell'esercito ottomano e sotto il comando di ufficiali olandesi e austriaci. Il 9 marzo, la marina greca blocc\u00f2 il porto di Saranda. Ci furono anche conflitti sporadici tra l'esercito greco e unit\u00e0 epirote con poche vittime su entrambi i lati.\nNegoziati e conflitti armati.\nNon appena l'esercito greco si ritir\u00f2, scoppiarono conflitti armati fra albanesi e forze del Nord Epiro. Nelle regioni di Himarra, Saranda, Argirocastro e Delvina, la rivolta \u00e8 stata attiva sin dai primi giorni della dichiarazione, e le forze autonomiste riuscirono ad ingaggiare con successo la gendarmeria albanese, nonch\u00e9 unit\u00e0 albanesi irregolari. Nel frattempo Zografos, considerando che le grandi potenze non avrebbe approvato l'annessione del Nord Epiro alla Grecia, sugger\u00ec tre possibili soluzioni diplomatiche:\nIl 7 marzo il principe Guglielmo di Wied arriv\u00f2 in Albania e nel tentativo di assumere il controllo del Nord Epiro scaten\u00f2 intensi combattimenti a nord di Argirocastro, nella regione di Cepo, dove unit\u00e0 della gendarmeria albanese tentarono di infiltrarsi a sud, ma furono bloccati dalla resistenza da parte epirota. Il giorno seguente (11 marzo) fu raggiunto in Corf\u00f9 un accordo provvisorio con la mediazione del colonnello olandese Thomson. La parte albanese era pronta ad accettare un governo autonomo nord-epirota con poteri limitati, ma Karapanos insistette su uno status completamente autonomo, soluzione che fu respinta dai delegati albanesi portando i negoziati ad un punto morto. Nel frattempo, le bande epirote entrarono a Ersek, Frash\u00ebr e Coriza.\nA questo punto, con l'eccezione di Coriza tutta la regione reclamata dal governo provvisorio era sotto il suo completo controllo. Il 22 marzo, una unit\u00e0 della \"Compagnia Sacra\" di Bilisht raggiunse la periferia di Coriza, si un\u00ec ai guerriglieri locali ed ebbero luogo feroci combattimenti di strada con le forze albanesi. Per alcuni giorni le unit\u00e0 nord-epirote tennero la citt\u00e0 sotto controllo, ma il 27 marzo arrivarono i rinforzi albanesi e Coriza fu di nuovo sotto il controllo della gendarmeria albanese.\nNel frattempo, la Commissione di controllo internazionale, al fine di evitare una escalation dei conflitti armati, decise di intervenire. Il 6 maggio, Zografos ricevette una comunicazione circa la possibilit\u00e0 di avviare negoziati su una nuova base. Zografos accett\u00f2 la proposta e l'armistizio fu ordinato il giorno seguente. Nel tempo intercorso fino alla ricezione dell'ordine di cessate-il-fuoco, le forze epirote avevano conquistato le alture di Morava vicino Coriza, rendendo imminente la consegna della citt\u00e0 da parte della guarnigione albanese.\nRiconoscimento dell'autonomia e scoppio della prima guerra mondiale.\nProtocollo di Corf\u00f9.\nI negoziati furono condotti nell'isola di Corf\u00f9 il 17 maggio 1914, dove rappresentanti albanese e epiroti firmarono un accordo noto come Protocollo di Corf\u00f9. Secondo i termini, le due province di Korytsa e Argirocastro che costituivano l'Epiro del Nord avrebbero acquisito completa esistenza autonoma (come separatum corpus) sotto la sovranit\u00e0 nominale albanese del Principe Wied. Il governo albanese avrebbe avuto il diritto di nominare e licenziare i governatori e i funzionari di alto rango, tenendo conto per quanto possibile del parere della popolazione locale. Altri termini includevano l'assunzione proporzionale dei nativi nella gendarmeria locale e il divieto di utilizzo di forze militari composte da persone non indigene della regione. Nelle scuole ortodosse, la lingua greca sarebbe stato l'unico mezzo di istruzione, fatta eccezione per le prime tre classi. La lingua greche e quella albanese erano paritarie in tutti gli affari pubblici. I privilegi risalenti all'era ottomana di Himara furono rinnovati, e uno straniero stava per essere nominato come suo \"capitano\" per i successivi dieci anni.\nLa messa in opera del protocollo fu affidata alla commissione di controllo internazionale, cos\u00ec come l'organizzazione della pubblica amministrazione e dei dipartimenti di giustizia e di finanziamento della regione. La creazione e la formazione della gendarmeria locale doveva essere condotta da ufficiali olandesi.\nIl Protocollo \u00e8 stato ratificato dai rappresentanti delle grandi potenze ad Atene il 18 giugno, e da parte del governo albanese il 23 giugno. I rappresentanti epiroti riuniti in assemblea a Delvina diedero l'approvazione definitiva ai termini del protocollo, anche se i delegati di Himara protestarono sostenendo che solo l'unione con la Grecia poteva essere una soluzione praticabile. Durante i primi di luglio le citt\u00e0 di Tepelen\u00eb e Coriza (8 luglio) passarono sotto il controllo del governo provvisorio dell'Epiro del Nord.\nInstabilit\u00e0 e disconoscimento.\nPoco dopo lo scoppio della prima guerra mondiale, la situazione in Albania era instabile ed emerse il caos politico. Il paese era suddiviso in una serie di governi regionali. L'anarchia nel centro e nel nord dell'Albania imped\u00ec il ripristino della pace nonostante il protocollo firmato a Corf\u00f9, e sporadici conflitti armati continuarono a verificarsi. Il principe Guglielmo lasci\u00f2 il paese il 3 di settembre. Nei giorni seguenti una unit\u00e0 epirota, senza l'approvazione da parte del governo provvisorio, lanci\u00f2 un attacco contro il presidio albanese di Berat e sono riusc\u00ec a catturare per qualche giorno la sua cittadella. Nel frattempo le truppe albanesi fedeli a Essad Pasha avevano avviato piccole operazioni armate.\nIl primo ministro greco Eleutherios Venizelos era molto preoccupato da questi eventi, soprattutto per la possibilit\u00e0 che questa situazione di instabilit\u00e0 si diffondesse al di fuori dell'Albania e scatenasse un conflitto pi\u00f9 ampio. Il 27 ottobre, dopo aver ricevuto l'approvazione delle grandi potenze, l'esercito greco \u00e8 entrato nella zona per la seconda volta. Il governo provvisorio cess\u00f2 formalmente di esistere, dichiarando di aver realizzato i suoi obiettivi.\nConseguenze.\nAmministrazione Greca (ottobre 1914-settembre 1916).\nDurante l'amministrazione greca, e mentre continuava la prima guerra mondiale, fu concordato tra la Grecia, l'Italia e le grandi potenze che la soluzione definitiva della questione dell'Epiro del Nord doveva essere gestita alla fine della guerra. Nel mese di agosto 1915, Eleftherios Venizelos dichiar\u00f2 nel parlamento greco che \"solo errori colossali\" avrebbero potuto separare la regione della Grecia. Dopo le dimissioni Venizelos nel mese di dicembre i successivi governi monarchici erano decisi a sfruttare la situazione tentando di predeterminare il futuro della regione incorporandola formalmente all'interno dello Stato greco. Nei primi mesi del 1916, il Nord Epiro partecip\u00f2 alle elezioni greche ed elesse 16 rappresentanti presso il Parlamento greco. Nel mese di marzo fu dichiarata ufficialmente l'unione della regione con la Grecia, e la zona fu divisa nelle prefetture di Argyrokastro e Korytsa.\nOccupazione italo-francese e periodo tra le due guerre.\nLa situazione di instabilit\u00e0 politica che segu\u00ec in Grecia nei mesi successivi, con lo scisma nazionale tra i realisti e i sostenitori di Venizelos, port\u00f2 la Grecia ad essere divisa in due stati. Questa situazione port\u00f2 le forze italiane (di stanza ad Argirocastro) e quelle francesi a Coriza, assecondando anche lo sviluppo del Fronte dei Balcani (il resto dell'Albania era stato nel frattempo occupato dagli austroungarici), ad entrare nella zona nel settembre del 1916, dopo aver ricevuto l'approvazione della Triplice Intesa. Quando la guerra fin\u00ec (1918), la tendenza a ristabilire l'autonomia della regione continu\u00f2.\nIn base ai termini della Conferenza di pace di Parigi del 1919 (Accordo Tittoni-Venizelos) l'Epiro settentrionale doveva essere assegnato alla Grecia, ma gli sviluppi politici, come la sconfitta greca nella guerra greco-turca (1919-1922) e una forte opposizione italiana a favore d'Albania portarono a cedere l'area all'Albania nel 1921.\nNel febbraio 1922 il Parlamento albanese approv\u00f2 la Dichiarazione dei diritti delle minoranze. Tuttavia, la dichiarazione riconosceva i diritti delle minoranze solo in una zona circoscritta (zona di Argirocastro, distretto di Saranda e 3 villaggi nella zona di Himara), in contrasto con il Protocollo di Corf\u00f9 e senza mettere in atto qualsiasi forma di autonomia locale. Come conseguenza immediata, tutte le scuole greche nella zona di esclusione furono costrette a chiudere fino al 1935.\nLa questione dell'autonomia del Nord Epiro.\nIl punto di vista albanese, adottato anche da fonti italiane e austriache del tempo, sostiene che il movimento del Nord Epiro fu supportato direttamente dallo Stato greco con l'aiuto di una minoranza degli abitanti della regione, provocando il caos e l'instabilit\u00e0 politica in tutta l'Albania. Nella storiografia albanese, il Protocollo di Corf\u00f9 o \u00e8 assente, o la sua interpretazione fondata su posizioni diverse: viene visto come un tentativo di dividere lo Stato albanese e come prova del mancato rispetto da parte delle grandi potenze per l'integrit\u00e0 nazionale dell'Albania.\nCon la ratifica del Protocollo di Corf\u00f9 i termini \"Epiro del Nord\" (che era il nome comune dello Stato) e \"Epiroti del Nord\" (i suoi cittadini) ha acquisito uno status ufficiale. Tuttavia, dopo il 1921, quando la regione fu ceduta all'Albania, questi termini sono stati considerati come associati all'azione dell'irredentismo greco e non hanno acquisito uno status giuridico per le autorit\u00e0 albanesi D'altra parte, chiunque facesse uso di questi termini venne perseguitato come un 'nemico dello Stato'.\nLa questione dell'autonomia resta all'ordine del giorno delle relazioni diplomatiche greco-albanesi come parte della questione dell'Epiro settentrionale. Nel 1960, il segretario generale sovietico Nikita Kruscev chiese al suo omologo albanese di dare autonomia alla minoranza greca, ma questa iniziativa non diede alcun risultato.\nNel 1991, dopo il crollo del regime comunista in Albania, il presidente della organizzazione della minoranza greca \"Omonoia\" chiese l'autonomia del Nord Epiro in virt\u00f9 del fatto che i diritti previsti dalla Costituzione albanese sono estremamente precari. Questa proposta \u00e8 stata respinta, stimolando cos\u00ec l'ala radicale della minoranza che richiede l'unione con la Grecia. Due anni pi\u00f9 tardi, quando il presidente di Omonoia spieg\u00f2 pubblicamente che l'obiettivo della minoranza greca era la creazione di una regione autonoma all'interno dei confini albanesi in conformit\u00e0 alle disposizioni del protocollo di Corf\u00f9, fu subito arrestato dalla polizia albanese. In tempi pi\u00f9 recenti (1997), alcuni analisti albanesi hanno sostenuto che \u00e8 alta la possibilit\u00e0 di una repubblica separatista ispirata dalla minoranza greca."}
{"id": "2659010", "revid": "767487", "url": "https://it.wikipedia.org/wiki?curid=2659010", "title": "Cortez (Colorado)", "text": "Cortez \u00e8 una citt\u00e0 degli Stati Uniti d'America, situata nella Contea di Montezuma, nello Stato del Colorado. Nel 2000 la popolazione era censita in 7.977 abitanti.\n\"Cortez\" \u00e8 un punto di sosta comune per i turisti in quanto meta di partenza per le attrazioni circostanti quali il Parco nazionale di Mesa Verde, la Monument Valley ed i Four Corners."}
{"id": "2659011", "revid": "767487", "url": "https://it.wikipedia.org/wiki?curid=2659011", "title": "Athletic Club 1967-1968", "text": "Questa voce raccoglie le informazioni riguardanti l'Athletic Club nelle competizioni ufficiali della stagione 1967-1968.\nStagione.\nNella stagione 1967-1968 l'Athletic Club disputa il trentasettesimo campionato di massima serie della sua storia.\nRosa.\n\"Rosa aggiornata al 2 febbraio 2015\".\n \n \n \n \n \n \n \nStatistiche.\n\"Statistiche aggiornate al 12 aprile 2015.\""}
{"id": "2659013", "revid": "300067", "url": "https://it.wikipedia.org/wiki?curid=2659013", "title": "Cleveland Cavaliers 1987-1988", "text": "La stagione 1987-88 dei Cleveland Cavaliers fu la 18\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\" con un record di 42-40. Nei play-off persero al primo turno con i Chicago Bulls (3-2)."}
{"id": "2659014", "revid": "1543377", "url": "https://it.wikipedia.org/wiki?curid=2659014", "title": "Nyatoh", "text": "Il Nyatoh \u00e8 il legno di diversi alberi della famiglia delle sapotacee (in particolare dei generi \"Palaquium\" e \"Payena\"). Proviene soprattutto da Indonesia e Filippine, ma pi\u00f9 in generale da un'ampia fascia estesa tra l'India e la Polinesia.\nCaratteristiche.\nIl Nyatoh presenta buone caratteristiche meccaniche. La superficie risulta di colore bruno pallido/rosso.\nImpiego.\nMateriale dotato di efficace resistenza agli agenti atmosferici. Il principale e pi\u00f9 diffuso utilizzo \u00e8 nei componenti per arredamento da giardino come tavoli, sedie e lettini da sole .\nControversie.\nLa sempre maggiore richiesta di questo legname per arredamenti da giardino sta mettendo a rischio la foresta pluviale in Indonesia e gli abitanti indigeni."}
{"id": "2659023", "revid": "1677399", "url": "https://it.wikipedia.org/wiki?curid=2659023", "title": "Paris Masters 2005", "text": "Il Paris Masters 2005 (conosciuto anche come \"BNP Paribas Masters\" per motivi di sponsorizzazione) \u00e8 stato un torneo di tennis che si \u00e8 giocato sul Sintetico indoor. \u00c8 stata la 33\u00aa edizione del Paris Masters, che fa parte della categoria ATP Masters Series nell'ambito dell'ATP Tour 2005. Il torneo si \u00e8 giocato nel Palais omnisports de Paris-Bercy di Parigi in Francia, dal 31 ottobre al 6 novembre 2005.\nCampioni.\nSingolare.\n Tom\u00e1\u0161 Berdych ha battuto in finale Ivan Ljubi\u010di\u0107, 6\u20133, 6\u20134, 3\u20136, 4\u20136, 6\u20134\nDoppio.\n Bob Bryan / Mike Bryan hanno battuto in finale Daniel Nestor / Mark Knowles, 6\u20134, 6\u20137(3), 6\u20134"}
{"id": "2659028", "revid": "729019", "url": "https://it.wikipedia.org/wiki?curid=2659028", "title": "Aeroporto di Chicago-Midway", "text": "L'Aeroporto Internazionale di Chicago Midway \u00e8 un aeroporto situato a 13\u00a0km da Chicago nello stato dell'Illinois, negli Stati Uniti d'America.\nL'aeroporto \u00e8 utilizzato prevalentemente da compagnie aeree low-cost ed in particolare \u00e8 hub per la Southwest Airlines."}
{"id": "2659031", "revid": "339392", "url": "https://it.wikipedia.org/wiki?curid=2659031", "title": "Aeroporto internazionale di Midway", "text": ""}
{"id": "2659033", "revid": "1677399", "url": "https://it.wikipedia.org/wiki?curid=2659033", "title": "Paris Masters 2004", "text": "Il Paris Masters 2004 (conosciuto anche come \"BNP Paribas Masters\" per motivi di sponsorizzazione) \u00e8 stato un torneo di tennis che si \u00e8 giocato sul Sintetico indoor. \u00c8 stata la 32\u00aa edizione del Paris Masters, che fa parte della categoria ATP Masters Series nell'ambito dell'ATP Tour 2004. Il torneo si \u00e8 giocato nel Palais omnisports de Paris-Bercy di Parigi in Francia, dall'1 al 6 novembre 2004.\nCampioni.\nSingolare.\n Marat Safin ha battuto in finale Radek \u0160t\u011bp\u00e1nek 6-3, 7-6, 6-3\nDoppio.\n Jonas Bj\u00f6rkman / Todd Woodbridge hanno battuto in finale Wayne Black / Kevin Ullyett 6-3, 6-4"}
{"id": "2659037", "revid": "124717977", "url": "https://it.wikipedia.org/wiki?curid=2659037", "title": "Mauro De Mauro", "text": "Tra le varie ipotesi formulate sulle ragioni della sua sparizione figura anche quella relativa all'inchiesta sulla morte, secondo De Mauro dovuta a omicidio e non a incidente, del presidente dell'ENI Enrico Mattei, una trama che si \u00e8 intrecciata con altri \"affaire\" italiani quali il golpe Borghese. Dopo il rapimento, il suo corpo non \u00e8 mai stato ritrovato.\nBiografia.\nOrigini e formazione.\nFiglio di un chimico e di un'insegnante di matematica, fratello del futuro linguista Tullio De Mauro, fu sostenitore del Partito Nazionale Fascista e allo scoppio della seconda guerra mondiale si arruol\u00f2 volontario. Milit\u00f2 nella X\u00aa Flottiglia MAS di Junio Valerio Borghese; dopo l'8 settembre 1943, ader\u00ec alla Repubblica Sociale Italiana. Rest\u00f2 legato al principe anche dopo la guerra e in suo onore chiam\u00f2 la seconda figlia Junia.\nNel 1943-1944, nella Roma occupata dai tedeschi, fu vice questore di Pubblica Sicurezza sotto il questore Pietro Caruso, informatore del capitano delle SS Erich Priebke e del colonnello Herbert Kappler e collabor\u00f2 con la Banda Koch, un reparto speciale del Ministero dell'Interno della Repubblica Sociale Italiana. Alla fine della guerra fu sul fronte di Trieste a contrastare il IX Corpus sloveno, di nuovo con Borghese, come corrispondente di guerra della Decima, con il grado di sottotenente.\nUn suo fratello aviatore mor\u00ec in guerra, in un incidente aereo occorsogli presso Novara (altre fonti dicono Verona), nel 1944. De Mauro in seguito a un incidente stradale mentre guidava una motocicletta riport\u00f2 lesioni con esiti permanenti in termini di menomazioni fisiche (aveva il naso ricucito ed era claudicante). Sull'origine di queste menomazioni fisiche circolarono per\u00f2 anche altre versioni: secondo alcune sarebbero state causate da un violento pestaggio subito da un gruppo di partigiani, secondo altre a malmenarlo sarebbero stati addirittura alcuni commilitoni fascisti a causa di un presunto tradimento.\nNell'estate del 1945 fu arrestato a Milano dagli Alleati e rinchiuso prima a Ghedi poi nel Campo di concentramento di Coltano, dal quale riusc\u00ec a fuggire nel settembre successivo; secondo alcune fonti pot\u00e9 evadere approfittando di un momento di confusione generato dalle visite dei parenti dei detenuti, mentre altre glissano sul dettaglio parlando per\u00f2 di \"discutibile astuzia\".\nIl dopoguerra e l'assoluzione dall'accusa di crimini.\nAnche la moglie Elda Barbieri, originaria del pavese, che aveva conosciuto il giornalista durante la seconda guerra mondiale (lei era una crocerossina in servizio nell\u2019ospedale dove De Mauro era stato ricoverato dopo un incidente stradale) era braccata dai partigiani per via della sua militanza filofascista: in un rapporto del CLN si leggeva il suo nome tra i pi\u00f9 pericolosi avversari del movimento partigiano. Dopo l'evasione da Coltano, assieme alla moglie e alle figlie Franca e Junia, nate proprio in quel periodo, raggiunse Napoli dove rimase per il biennio 1946-1947 sotto falsa identit\u00e0.\nNei processi per collaborazionismo, in particolare per presunta partecipazione alla strage delle Fosse Ardeatine, fu prima condannato in contumacia nel 1946, poi assolto, nel 1948, per \u201cinsufficienza di prove\u201d, dalla Corte d'Assise di Bologna; infine nel 1949 fu prosciolto dalla Cassazione, che conferm\u00f2 l'assoluzione, aggiungendo la motivazione di proscioglimento \"per non aver commesso i fatti\" addebitatigli, cio\u00e8 con formula piena.\nL'attivit\u00e0 giornalistica.\nTrasferitosi a Palermo con la famiglia (suo fratello minore Tullio De Mauro, linguista, divenne in seguito Ministro della pubblica istruzione) dopo la seconda guerra mondiale, lavor\u00f2 presso giornali come \"Il Tempo di Sicilia\", \"Il Mattino di Sicilia\" e poi a \"L'Ora\", rivelandosi un ottimo cronista. Nel 1962 aveva seguito la morte del presidente dell'Eni Enrico Mattei e dal 21 luglio 1970 si stava nuovamente occupando del caso, in seguito all'incarico ricevuto dal regista Francesco Rosi di stendere una bozza di sceneggiatura sull'ultimo viaggio in Sicilia (26-27 ottobre 1962) del defunto fondatore dell'ente petrolifero di Stato in preparazione del film \"Il caso Mattei\", che sarebbe uscito nel 1972.\nIn realt\u00e0 De Mauro aveva ripreso a interessarsi della vicenda Mattei fin dal marzo 1970, quando il suo amico Graziano Verzotto, presidente dell'EMS (Ente Minerario Siciliano), lo aveva convinto a \"sostenere il progetto del metanodotto\" Algeria-Sicilia da lui caldeggiato e a \"contrastare chi vi si opponeva\", vale a dire il nuovo uomo forte dell'Eni Eugenio Cefis e il suo protettore politico Amintore Fanfani. Ovviamente tale \"collaborazione\" sarebbe stata retribuita dall'EMS sotto forma di \"un incarico per una ricerca sociologica\" sugli effetti dell'industrializzazione sull'area di Termini Imerese. Saputa la cosa il fronte avversario aveva premuto per un trasferimento di De Mauro nella sede staccata di Messina e poi, dopo il suo forzato rientro a Palermo in seguito alla frattura di un braccio (aprile 1970), per un suo confinamento nella redazione dello \"Sport\", settore per il quale egli non presentava competenza alcuna.\nL'incarico conferito da Rosi all'amico giornalista aveva indotto l'ex senatore Verzotto a ritenere che \"tale film poteva essere uno strumento per sostenere e alimentare la campagna che l'ente da [lui] presieduto intendeva portare avanti contro la presidenza dell'Eni e contro coloro che si opponevano alla realizzazione del metanodotto\". Si era pertanto offerto di aiutare De Mauro \"a ricostruire i due giorni di permanenza di Mattei in Sicilia per indirizzare utilmente \u2013 in chiave di contrasto all'allora presidente dell'Eni (Cefis) \u2013 il suo lavoro per Rosi\". Ovviamente l'arma con cui sperava di \"liquidare politicamente Eugenio Cefis\", facendolo \"estromettere\" dall'Eni, era costituita dai torbidi retroscena della morte di Mattei, a lui ben noti in quanto organizzatore dell'ultimo, fatale viaggio di Mattei in terra siciliana.\nIn precedenza De Mauro si era occupato anche di mafia. Il 23 e il 24 gennaio 1962 aveva pubblicato, sempre su \"L'Ora\" di Palermo, il verbale di polizia, risalente al 1937 e caduto nel dimenticatoio, in cui il medico siciliano Melchiorre Allegra, tenente colonnello medico del Regio Esercito durante la prima guerra mondiale, affiliato alla mafia nel 1916 e pentito mafioso dal 1933, elencava tutta la struttura del vertice mafioso, gli aderenti, le regole, l'affiliazione, l'organigramma della societ\u00e0 malavitosa. Tommaso Buscetta, davanti ai giudici Giovanni Falcone e Paolo Borsellino, quindici anni dopo la morte del giornalista, ebbe ad affermare che:\"... De Mauro era un cadavere che camminava. Cosa nostra era stata costretta a 'perdonare' il giornalista perch\u00e9 la sua morte avrebbe destato troppi sospetti, ma alla prima occasione utile avrebbe pagato anche per quello scoop. La sentenza di morte era solo stata temporaneamente sospesa\".Dal 5 al 23 novembre 1969 aveva pubblicato in cinque puntate sul giornale \"L'Ora\" una biografia di Lucky Luciano. Nel 2010 le cinque puntate verranno raccolte da Beppe Benvenuto e Elena Beninati e daranno vita al libro edito da Mursia.\nIl rapimento e la scomparsa.\nIl giornalista venne rapito la sera del 16 settembre 1970, mentre rientrava nella sua abitazione di Palermo. Il rapimento avvenne un paio di giorni prima della celebrazione delle nozze della figlia Franca. De Mauro fu visto l'ultima volta dalla figlia Franca mentre parcheggiava l'auto davanti alla sua abitazione di via delle Magnolie.\nLa figlia, nell'attesa che il padre raccogliesse delle vettovaglie dal sedile della macchina, entr\u00f2 nell'androne per chiamare l'ascensore. Vedendo per\u00f2 che non la raggiungeva, usc\u00ec nuovamente dal portone e scorse suo padre circondato da due o tre persone risalire in macchina e ripartire senza voltarsi a salutarla. Riusc\u00ec a cogliere soltanto la parola \u00ab\"amun\u00ec\"\u00bb detta da qualcuno a suo padre poco prima di mettere in moto e ripartire senza lasciare traccia.\nLa sera successiva l'auto venne ritrovata a qualche chilometro di distanza in via Pietro D'Asaro, con a bordo piccole vettovaglie che il giornalista aveva acquistato rincasando. L'auto fu ispezionata con cura, il cofano fu aperto dagli artificieri, ma non furono reperiti elementi utili alle indagini. Furono allestiti posti di blocco e disposte minuziose ricerche, ma dello scomparso non si seppe pi\u00f9 nulla.\nLe indagini e le piste.\nLe indagini sulla sparizione del giornalista furono condotte sia dai carabinieri di Palermo, secondo i quali sarebbe stato sequestrato da Cosa nostra indispettita dai suoi articoli contro il traffico di stupefacenti, sia dalla polizia, che ritenne piuttosto che la sua aggressione fosse collegata alle sue ricerche sul caso Mattei. Principali investigatori per l'Arma furono il capitano Giuseppe Russo, responsabile dell'ufficio investigativo, e il col. Carlo Alberto dalla Chiesa; per la polizia il commissario Boris Giuliano. Anni dopo tutti e tre sono caduti, in circostanze diverse, vittime della mafia.\nL'arresto di Antonino Buttafuoco.\nLe indagini della questura di Palermo portarono al fermo, in data 19 ottobre 1970, del commercialista Antonino Buttafuoco e alla raccolta di pesanti indizi a carico dell'avv. Vito Guarrasi, uomo di Cefis in Sicilia e gi\u00e0 eminenza grigia della politica e dell'economia siciliana, nonch\u00e9 dell'ex sen. Graziano Verzotto. Buttafuoco, che aveva contattato la famiglia prima ancora che la notizia del sequestro del giornalista diventasse di pubblico dominio, sembrava interessato al recupero di documenti di De Mauro (probabilmente la bozza di sceneggiatura predisposta per il regista Francesco Rosi). Destinatario di un mandato di cattura emesso da un pubblico ministero, che lo riteneva implicato nella vicenda \u00abfino al collo\u00bb, il commercialista venne scarcerato per mancanza di indizi il 5 gennaio 1971 in seguito all'uscita di un articolo ricattatorio su \"Le Ore della settimana\" e a una denuncia presentata dal direttore dello stesso periodico. Secondo i giudici della terza sezione della Corte d'Assise di Palermo, estensori della sentenza 10 giugno 2011, fu il questore di Palermo Ferdinando Li Donni a imporre, ai primi di novembre del 1970, un annacquamento delle indagini su pressione dei vertici della polizia di Stato, di alcuni politici romani e di esponenti dei servizi segreti. Ne derivarono un allentamento del pressing su Guarrasi e Verzotto e il definitivo abbandono della \"pista Mattei\" in favore della \"pista droga\", privilegiata fin dall'inizio dall'Arma dei carabinieri. In un secondo tempo fu seguita anche una \"pista Borghese\", che riteneva De Mauro sequestrato e ucciso perch\u00e9 venuto a conoscenza dei preparativi del cosiddetto \"golpe dell'Immacolata\" dell'8 dicembre 1970.\nPlausibili moventi del sequestro.\nPrima il p.m. Vincenzo Calia, che condusse la seconda inchiesta sulla morte di Mattei (1994-2003), e poi i giudici di Palermo hanno accertato l'assoluta inconsistenza della cosiddetta \"pista droga\", considerata un'invenzione del col. Carlo Alberto Dalla Chiesa e del suo collaboratore Giuseppe Russo. Alla fine nella deposizione resa a Pavia il 4 settembre 1998 anche Verzotto ha ammesso che essa rappresent\u00f2 il frutto di un consapevole depistaggio organizzato dall'Arma dei carabinieri: \"Ho anche detto in un\u2019altra occasione che De Mauro era stato sequestrato perch\u00e9 aveva molestato la mafia che trafficava in droga. Ammetto di avere depistato. Tale depistaggio mi venne suggerito dai Carabinieri e io, anche in ragione dei buoni rapporti che avevo con l\u2019Arma e per ridurre la pressione di chi mi minacciava, decisi di seguire il suggerimento\"L'esigenza di tutelare il doppio segreto di Stato rappresentato dai retroscena dei delitti Mattei e De Mauro spinse in un secondo momento il col. Dalla Chiesa e il cap. Russo a inscenare l'interrogatorio-farsa di Verzotto del 13 settembre 1971. Presentandolo come bersaglio di minacce di Cosa Nostra, essi contribuirono ad attenuare i sospetti di una sua complicit\u00e0 con la mafia ravvivati dagli arresti di Peppe Di Cristina e di Pippo Calderone e dall'infelice prova data nel corso della sua audizione da parte dell'ufficio di presidenza della Commissione parlamentare antimafia (26 marzo 1971). Per i giudici di Palermo si sarebbe trattato di una \"vera e propria sceneggiata, orchestrata tanto per costruire un atto processualmente spendibile\".\nNelle motivazioni della sentenza emessa il 10 giugno 2011 i giudici di Palermo hanno identificato nella \"pista Mattei\" la pi\u00f9 attendibile \u00abcausale\u00bb del sequestro e della soppressione del giornalista. In altre parole De Mauro sarebbe stato eliminato perch\u00e9 non divulgasse \u00abquanto aveva scoperto sulla natura dolosa delle cause dell\u2019incidente aereo di Bascap\u00e9, violando un segreto fino ad allora rimasto impenetrabile\", col rischio di mettere \"a repentaglio l\u2019impunit\u00e0 degli influenti personaggi che avevano ordito il complotto ai danni\u00bb di Mattei e di produrre \u00abeffetti devastanti per i precari equilibri politici generali in un Paese attanagliato da fermenti eversivi\u00bb. \u00abLa natura e il livello degli interessi in gioco\u00bb accreditavano \u00abl\u2019ipotesi che gli occulti mandanti del delitto\u00bb dovessero \u00abricercarsi in quegli ambienti politico-affaristico-mafiosi\u00bb, che pi\u00f9 di altri sarebbero stati danneggiati dagli scoop di Mauro De Mauro. Fra di loro alcuni boss di Cosa Nostra, l\u2019ex senatore democristiano Verzotto e l'avv. Vito Guarrasi.\nLe dichiarazioni dei collaboratori di giustizia.\nLa ricostruzione dei giudici della terza sezione della Corte d'Appello di Palermo ha ridato credibilit\u00e0 alle rivelazioni di noti mafiosi dissociatisi da Cosa nostra. Gi\u00e0 nel 1992 Gaspare Mutolo aveva rivelato che a prelevare il giornalista erano stati tre mafiosi del boss palermitano Stefano Bontate, che intendevano punirlo per aver scritto \u00abarticoli pesantemente critici contro singoli appartenenti alla mafia\u00bb. Nel 1994 Tommaso Buscetta, riferendo sempre confidenze di Bontate, aveva precisato che De Mauro fu rapito e ucciso perch\u00e9, \u00abindagando sulla morte di Mattei Enrico, stava giungendo vicino alla verit\u00e0, ap\u00adprofittando anche di canali interni a Cosa Nostra\u00bb. Sarebbe stato Girolamo Teresi, uomo di fiducia di Bontate e \u00absottocapo di Santa Maria di Ges\u00f9\u00bb, a \u00aborganizzare il sequestro\u00bb del giornalista, poi torturato e soppresso da altri membri della medesima famiglia mafiosa. Il delitto avrebbe preventivamente ottenuto il beneplacito del \u00abcosiddetto triumvirato\u00bb, ovverosia dell\u2019allora \u00abvertice di Cosa Nostra\u00bb siciliana. Citando sempre Bontate, qualche anno dopo il pentito Gaetano Grado ha specificato che De Mauro fu ucciso da suo fratello Nino, da Mimmo Teresi e da Emanuele D\u2019Agostino, perch\u00e9 faceva in giro troppe domande, cio\u00e8 \u00abchiedeva, curiosava, voleva sapere cose di mafia\u00bb. Secondo il collaboratore di giustizia Francesco Marino Mannoia, gli uomini di Bontate avrebbero agito per conto anche dei boss mafiosi Gaetano Badalamenti, Giuseppe Di Cristina e Giuseppe Calderone. Nel 2001 la teste Italia Amato ha ricordato al p. m. pavese Vincenzo Calia l'invito rivolto da Graziano Verzotto al suo convivente, Francesco Mangion, gi\u00e0 braccio destro del boss catanese Giuseppe Calderone, di \u00abdarsi da fare, nel senso di informare i suoi amici\u00bb mafiosi del fatto che il giornalista \u00abera andato avanti nella sua inchiesta e stava per scoprire la verit\u00e0\u00bb sulla morte del presidente dell\u2019Eni. Riascoltata dai giudici di Palermo, la signora Amato ha precisato che De Mauro non fu \u00abucciso sul momento, ma venne prima sequestrato per interrogarlo e sapere da lui se aveva rivelato quelle stesse informazioni ad altre persone\u00bb e che \u00abil movente\u00bb per \u00abvolere o per prestarsi all\u2019eliminazione di Mauro De Mauro\u00bb andava ricercato nella curiosit\u00e0 mostrata dal giornalista per i retroscena e le responsabilit\u00e0 della morte di Enrico Mattei. Infine, secondo il pentito Rosario Spatola, cogli scoop realizzati sui retroscena di Bascap\u00e8 il giornalista aveva \u00abpensato di fare un ricatto, dicendo che aveva un dossier che poteva rovinare qualcuno\u00bb, ignorando che \u00abCosa Nostra non cede mai ai ricatti\u00bb, ma anzi, \u00abse del caso, li previene addirittura\u00bb.\nI possibili scoop del giornalista.\nPer decenni investigatori, giornalisti e storici si sono chiesti quali scoperte potesse aver effettuato De Mauro per meritare una fine cos\u00ec atroce. Le localit\u00e0 visitate durante le ferie estive del 1970, i personaggi incontrati, le deposizioni di familiari e collaboratori di giustizia inducono a ritenere che egli avesse scoperto retroscena del delitto Mattei che dovevano rimanere segreti. Per esempio dal riascolto ossessivo dell'audiocassetta contenente i discorsi pronunciati dai politici a Gagliano Castelferrato il 27 ottobre 1962 poteva aver dedotto il carattere pretestuoso dell'ultimo viaggio di Mattei in Sicilia, organizzato da Verzotto con motivazioni risultate fasulle. Durante la visita a Gela poteva aver avuto sentore delle speculazioni immobiliari effettuate da personaggi dell'entourage di Mattei, cos\u00ec come delle attivit\u00e0 malavitose avviate da Cosa Nostra sull'indotto dello stabilimento petrolchimico, le une e le altre intollerabili agli occhi del presidente dell'Eni. Dall'incontro con l'avv. Guarrasi (5 agosto 1970), suggeritogli da Verzotto, poteva aver capito che costui era stato privato da Mattei anche del contratto di consulenza, indubbia fonte di risentimento e quindi plausibile movente per una sua partecipazione al complotto sovranazionale ordito contro il presidente dell'Eni. Dagli appunti del giornalista recuperati nel cassetto della sua scrivania presso la sede del quotidiano \"L'Ora\" si poteva altres\u00ec evincere che nel corso del loro colloquio era stato toccato lo scottante tema dell'appoggio concesso da Mattei ai congiurati libici intenzionati a detronizzare il filoamericano re Idris, goccia che probabilmente nell'autunno del 1962 aveva fatto traboccare il vaso dell'indignazione statunitense. De Mauro poteva infine aver intuito che il 27 ottobre 1962 Verzotto non si era mai allontanato da Catania accertando quindi l'inconsistenza degli impegni politici a Siracusa con cui il futuro senatore aveva giustificato la sua lontananza da Mattei e il rifiuto di tenergli compagnia durante il volo di rientro a Linate.\nUn probabile azzardo di De Mauro.\nAnche se risolutamente scartata dai giudici della Corte d'Assise di Palermo, rimasti affezionati all'immagine di De Mauro voce libera del giornalismo nostrano, l'ipotesi che il redattore de \"L'Ora\" abbia pensato di usare i suoi scoop per ricattare Verzotto, gi\u00e0 affacciata da alcuni inquirenti nel lontano 1970, ha ricevuto ulteriore credito dalla vedova Elda Barbieri quando ha confermato l'indugio del marito a consegnare ai committenti la bozza di sceneggiatura gi\u00e0 ultimata. Gli approcci poi tentati da De Mauro col padre nobile della DC siciliana Giuseppe Alessi e con l'ex presidente della regione Sicilia Giuseppe D'Angelo, interpretati dai giudici di Palermo come ricerca di una sponda istituzionale per una denuncia a sfondo politico, si prestano in realt\u00e0 a essere letti anche come ricerca di autorevoli conferme delle intuizioni maturate dal giornalista. Proprio il rifiuto di costoro a incontrarlo avrebbe poi convinto De Mauro a ritornare sui suoi passi e a consegnare la bozza di sceneggiatura al destinatario in modo da incassare per intanto la seconda tranche del compenso pattuito. Le sue mosse e le sue vanterie avevano nel frattempo allarmato gli ambienti politico-affaristici coinvolti nel complotto dell'ottobre 1962, che avrebbero richiesto proprio a Graziano Verzotto di risolvere il problema da lui stesso creato il giorno in cui aveva coinvolto il giornalista in un'operazione ricattatoria ai danni di Eugenio Cefis e Amintore Fanfani. I giudici di Palermo non hanno escluso nemmeno l'eventualit\u00e0 che, per rimuovere la \u00abminaccia costituita da possibili, imminenti rivelazioni di De Mauro sul caso Mattei\u00bb, Verzotto e Guarrasi abbiano da ultimo stretto fra di loro un \u00abpatto scellerato\u00bb dal quale \u00abnessuno dei contraenti avrebbe potuto affrancarsi senza esporsi a gravi ritorsioni da parte dell\u2019altro\u00bb. Ovviamente il compito di sequestrare e sopprimere il giornalista l'avrebbero assunto gli uomini di Stefano Bontate, boss mafioso competente per territorio, che avrebbe agito per conto anche degli altri uomini d'onore coinvolti nel delitto Mattei.\nNella campagna di stampa promossa da Verzotto contro gli avversari del metanodotto Algeria-Sicilia s'inser\u00ec, nel successivo 1972, il libro di Giorgio Steinmetz intitolato \"Questo \u00e8 Cefis. L'altra faccia dell'onorato presidente\". Il giudice Vincenzo Calia l'ha individuato come fonte di ispirazione di Pier Paolo Pasolini per il capitolo \"Lampi sull'Eni\" dell'incompiuto romanzo \"Petrolio\", ma \u00e8 da escludere che l'artista abbia tratto dalla lettura del libro indicazioni utili a formulare le ipotesi di responsabilit\u00e0 per il delitto Mattei poste da alcuni autori a carico di Eugenio Cefis.\nI processi.\nPer effetto dei numerosi depistaggi istituzionali la prima inchiesta giudiziaria sul sequestro De Mauro fin\u00ec su un binario morto, creando i presupposti per il non luogo a procedere contro Buttafuoco emesso dal giudice G. Miccich\u00e9 nella sentenza 11 gennaio 1983. Un buco nell'acqua si rivel\u00f2 anche una seconda inchiesta, aperta il 22 settembre 1986 su sollecitazione dei familiari della vittima e archiviata il 18 agosto 1992. Le connessioni tra il sequestro De Mauro e il delitto Mattei, fatte emergere a Pavia dal p. m. Vincenzo Calia, e le propalazioni di diversi collaboratori di giustizia hanno motivato l'apertura, nel 2001, di una terza inchiesta giudiziaria, conclusasi con un processo durato dal 2006 al 2015. Nonostante la mancata incriminazione del sen. Graziano Verzotto, deceduto (12 giugno 2010) quando ne avevano \"disposto un nuovo esame\" per \"quello che avrebbe dovuto essere un \"redde rationem\"\", cio\u00e8 \"l'occasione per verificare, con pi\u00f9 mirate contestazioni\", i \"tanti elementi emersi a suo carico\" e l'assoluzione di Tot\u00f2 Riina dall\u2019accusa di aver ordinato l\u2019assassinio di De Mauro per \"incompletezza della prova\", la sentenza emessa il 10 giugno 2011 dai giudici della terza sezione della Corte d'Assise di Palermo ha prodotto una ricostruzione degli eventi di grande utilit\u00e0 per gli storici. \nLa mancata sconfessione della stessa da parte dei giudici di secondo e terzo grado \u2013 che nelle sentenze del 27 gennaio 2014 e del 4 giugno 2015 l'hanno qualificata come \"altamente probabile\" o \"verosimile\" \u2013 l'archiviazione della denuncia-querela e dell'esposto al Consiglio Superiore della Magistratura presentati dall'avv. Luigi Verzotto, fratello di Graziano, e il reticolo di indizi e riscontri esibiti dalla ricerca storica suonano autorevole conferma delle dinamiche evocate dai collaboratori di giustizia e delle responsabilit\u00e0 ipotizzate dai magistrati di primo grado.\nRiconoscimenti.\nHa vinto la prima edizione del Premiolino nel 1960 per l'inchiesta sulla delinquenza siciliana.\n\u00c8 uno dei giornalisti di tutto il mondo, uccisi per il lavoro che facevano, ricordati nel Journalist Memorial del Newseum di Washington, negli Stati Uniti d'America.\nIl 14 maggio 2013, nel giardino della memoria di Ciaculli, parco dedicato a tutti i caduti nella lotta contro la mafia, gli \u00e8 stato dedicato un albero alla presenza del Sindaco di Palermo Leoluca Orlando, della figlia Franca De Mauro, del procuratore della Repubblica di Palermo Francesco Messineo, del presidente della corte d'appello di Palermo, del presidente regionale dell'Ordine dei giornalisti Riccardo Arena.\nIl 20 dicembre 2014 l'UNCI e l'Amministrazione comunale hanno collocato in viale delle Magnolie davanti al numero 58, quello del palazzo dove abitava, una lapide per ricordare l'assassinio del giornalista."}
{"id": "2659038", "revid": "72396", "url": "https://it.wikipedia.org/wiki?curid=2659038", "title": "Comunit\u00e0 montana Alto Jonio", "text": "La Comunit\u00e0 montana Alto Jonio \u00e8 stata una comunit\u00e0 montana italiana, situata nella provincia di Cosenza. Essa ricadeva nel territorio dell'Alto Ionio Cosentino. Nel 2014 \u00e8 stata soppressa e assorbita dall'ente Calabria Verde.\nEssa \u00e8 stata istituita nel 1974 e comprendeva 15 comuni: Albidona, Alessandria del Carretto, Canna, Castroregio, Cerchiara di Calabria, Nocara, Oriolo, Plataci, San Lorenzo Bellizzi, Trebisacce, Roseto Capo Spulico, Montegiordano, Rocca Imperiale, Amendolara, Francavilla Marittima.\nDopo lo scioglimento del \"Consorzio di Bonifica del Ferro e dello Sparviero\" nel 1989, la Comunit\u00e0 montana dell'Alto Jonio ha acquisito le competenze del consorzio di bonifica.\nNel 2008, i comuni sono stati ridotti da 15 a 9, mantenendo solo quelli strettamente montani.\nNessuno dei comuni, tranne Albidona, ha un tratto costiero. I comuni di Alessandria del Carretto, Plataci, Cerchiara di Calabria, San Lorenzo Bellizzi e la frazione Farneta del comune di Castroregio fanno parte del Parco nazionale del Pollino. I centri hanno tutti una popolazione inferiore a 3.000 abitanti. Il comune pi\u00f9 popolato, nonch\u00e9 il pi\u00f9 vasto per estensione territoriale (alla data della soppressione) era Oriolo, seguito da Cerchiara di Calabria. Il comune meno popolato eraCastroregio.\nTutti i comuni sono in costante sensibile spopolamento, avendo perso quasi tutti dal 30 al 50% e oltre della popolazione presente al 1951. Il calo demografico nei primi due decenni del terzo millennio si \u00e8 accentuato, tanto da essere al centro dell'attenzione da parte di giornali, periodici e siti web calabresi che hanno definito quella della Comunit\u00e0 Montana dell'Alto Jonio una situazione demografica \"allarmante\".\nNon sono serviti fino ad ora, gli interventi per arginare il calo demografico favorendo l'instaurazione di attivit\u00e0 ricettive legate al circolo turistico del Parco nazionale del Pollino che fino ad ora non ha fatto registrare una sperata impennata delle presenze turistiche che sono molte di meno rispetto a quelle registrate negli altri parchi nazionali italiani. Solo Cerchiara di Calabria e San Lorenzo Bellizzi hanno parzialmente arginato il calo demografico, che tuttavia non si \u00e8 completamente arrestato.\nNonostante il comune di Trebisacce (ex capoluogo della Comunit\u00e0 Montana) non appartenesse pi\u00f9 all'ente dal 2008, la sede istituzionale \u00e8 rimasta invariata, in attesa di una nuova sede stabile in uno dei centri della comunit\u00e0, che non \u00e8 mai pi\u00f9 stata ristabilita prima che l'ente venisse soppresso nel 2014."}
{"id": "2659039", "revid": "1677399", "url": "https://it.wikipedia.org/wiki?curid=2659039", "title": "Paris Masters 2003", "text": "Il Paris Masters 2003 (conosciuto anche come \"BNP Paribas Masters\" per motivi di sponsorizzazione) \u00e8 stato un torneo di tennis che si \u00e8 giocato sul Sintetico indoor. \u00c8 stata la 31\u00aa edizione del Paris Masters, che fa parte della categoria ATP Masters Series nell'ambito dell'ATP Tour 2003. Il torneo si \u00e8 giocato nel Palais omnisports de Paris-Bercy di Parigi in Francia, dal 27 ottobre al 2 novembre 2003.\nCampioni.\nSingolare.\n Tim Henman ha battuto in finale Andrei Pavel, 6\u20132, 7\u20136, 7\u20136\nDoppio.\n Wayne Arthurs / Paul Hanley hanno battuto in finale Micha\u00ebl Llodra / Fabrice Santoro, 6\u20133, 1\u20136, 6\u20133"}
{"id": "2659044", "revid": "228587", "url": "https://it.wikipedia.org/wiki?curid=2659044", "title": "Vaticangate - Attentato al Papa", "text": "Vaticangate - Attentato al Papa (\"Das Papstattentat\") \u00e8 un film per la televisione tedesca del 2008 diretto da Rainer Matsutani.\nTrama.\nIl film parla di un killer, chiamato \"il chirurgo\", a cui viene dato l'incarico di uccidere il papa."}
{"id": "2659045", "revid": "1677399", "url": "https://it.wikipedia.org/wiki?curid=2659045", "title": "Paris Masters 2002", "text": "Il Paris Masters 2002 (conosciuto anche come \"BNP Paribas Masters\" per motivi di sponsorizzazione) \u00e8 stato un torneo di tennis che si \u00e8 giocato sul Sintetico indoor. \u00c8 stata la 30\u00aa edizione del Paris Masters, che fa parte della categoria ATP Masters Series nell'ambito dell'ATP Tour 2002. Il torneo si \u00e8 giocato nel Palais omnisports de Paris-Bercy di Parigi in Francia, dal 28 ottobre al 2 novembre 2002.\nCampioni.\nSingolare.\n Marat Safin ha battuto in finale Lleyton Hewitt, 7\u20136, 6\u20130, 6\u20134\nDoppio.\n Nicolas Escud\u00e9 / Fabrice Santoro hanno battuto in finale Gustavo Kuerten / C\u00e9dric Pioline 6\u20133, 6\u20133"}
{"id": "2659047", "revid": "1605525", "url": "https://it.wikipedia.org/wiki?curid=2659047", "title": "Due minuti d'odio", "text": "I due minuti d'odio sono una pratica collettiva esercitata dal governo del Grande Fratello nel romanzo \"1984\" di George Orwell.\nTale pratica collettiva viene attuata sui posti di lavoro, negli incontri di partito, ovunque sia possibile; consiste nel riunirsi \"spontaneo\" degli astanti, al segnale emesso da altoparlanti, dinanzi a un teleschermo che proietta immagini del nemico supremo della patria Oceania, Emmanuel Goldstein, scene di guerra e sequenze studiate per coinvolgere psicologicamente gli spettatori, accompagnate da suoni e rumori fastidiosi.\nDopo pochi secondi il pubblico inizia a dare in escandescenze e a inveire contro \u201cGoldstein\u201d o contro lo schieramento con cui ci si trova in guerra in quel momento - Eurasia oppure Estasia - e si arriva a lanciare oggetti contro il teleschermo, imprecando colti da implacabile furore, sotto lo stretto controllo di incaricati del partito. Chiunque manifesti segnali di eterodossia, o perfino micro-espressioni facciali non consone al contesto, viene considerato come un possibile traditore.\nQuesto meccanismo rappresenta, tra le altre cose, una valvola di sfogo dell'aggressivit\u00e0 dei cittadini e un modo per individuare un capro espiatorio da demonizzare addossandogli la colpa delle difficolt\u00e0 della vita quotidiana. I \"due minuti d'odio\" sono funzionali a mantenere un controllo ancora pi\u00f9 stretto e serrato sul popolo e sui membri del partito."}
{"id": "2659048", "revid": "1318658", "url": "https://it.wikipedia.org/wiki?curid=2659048", "title": "Los Angeles Lakers 1972-1973", "text": "La stagione 1972-73 dei Los Angeles Lakers fu la 24\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 60-22. Nei play-off vinsero la semifinale di conference con i Chicago Bulls (4-3), la finale di conference con i Golden State Warriors (4-1), perdendo poi la finale NBA con i New York Knicks (4-1)."}
{"id": "2659051", "revid": "287204", "url": "https://it.wikipedia.org/wiki?curid=2659051", "title": "New York Knicks 1963-1964", "text": "La stagione 1963-64 dei New York Knicks fu la 18\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 22\u201358, non qualificandosi per i play-off."}
{"id": "2659052", "revid": "1543377", "url": "https://it.wikipedia.org/wiki?curid=2659052", "title": "Craig (Colorado)", "text": "Craig \u00e8 una citt\u00e0 degli Stati Uniti d'America, capoluogo di contea della Contea di Moffat, nello Stato del Colorado. Nel 2000 la popolazione era stimata in 9.189 abitanti.\nGeografia fisica.\nSecondo i rilevamenti dell'United States Census Bureau, Rangely si estende su una superficie di 12,6 km\u00b2."}
{"id": "2659054", "revid": "287204", "url": "https://it.wikipedia.org/wiki?curid=2659054", "title": "Buffalo Braves 1977-1978", "text": "La stagione 1977-78 dei Buffalo Braves fu l'8\u00aa nella NBA per la franchigia.\nI Buffalo Braves arrivarono quarti nella \"Atlantic Division\" della \"Eastern Conference\" con un record di 27-55, non qualificandosi per i play-off."}
{"id": "2659055", "revid": "62221", "url": "https://it.wikipedia.org/wiki?curid=2659055", "title": "Setole postomerali", "text": ""}
{"id": "2659056", "revid": "2048388", "url": "https://it.wikipedia.org/wiki?curid=2659056", "title": "Yu Genwei", "text": "Carriera.\nClub.\nHa giocato tutta la sua carriera, dal 1994 al 2005, solo con la maglia del Tianjin Teda, realizzando 85 reti in 212 partite.\nNazionale.\nHa rappresentato la Nazionale cinese dal 1997 al 2002."}
{"id": "2659057", "revid": "287204", "url": "https://it.wikipedia.org/wiki?curid=2659057", "title": "Buffalo Braves 1976-1977", "text": "La stagione 1976-77 dei Buffalo Braves fu la 7\u00aa nella NBA per la franchigia.\nI Buffalo Braves arrivarono quarti nella \"Atlantic Division\" della \"Eastern Conference\" con un record di 30-52, non qualificandosi per i play-off."}
{"id": "2659061", "revid": "39324038", "url": "https://it.wikipedia.org/wiki?curid=2659061", "title": "Barriera autostradale", "text": ""}
{"id": "2659063", "revid": "288268", "url": "https://it.wikipedia.org/wiki?curid=2659063", "title": "Casello autostradale", "text": ""}
{"id": "2659064", "revid": "287204", "url": "https://it.wikipedia.org/wiki?curid=2659064", "title": "Buffalo Braves 1975-1976", "text": "La stagione 1975-76 dei Buffalo Braves fu la 6\u00aa nella NBA per la franchigia.\nI Buffalo Braves arrivarono secondi nella \"Atlantic Division\" della \"Eastern Conference\" con un record di 46-36. Nei play-off vinsero il primo turno con i Philadelphia 76ers (2-1), perdendo poi la semifinale di conference con i Boston Celtics (4-2)."}
{"id": "2659065", "revid": "1677399", "url": "https://it.wikipedia.org/wiki?curid=2659065", "title": "Paris Masters 2001", "text": "Il Paris Masters 2001 (conosciuto anche come \"BNP Paribas Masters\" per motivi di sponsorizzazione) \u00e8 stato un torneo di tennis che si \u00e8 giocato sul Sintetico indoor. \u00c8 stata la 29\u00aa edizione del Paris Masters, che fa parte della categoria ATP Masters Series nell'ambito dell'ATP Tour 2001. Il torneo si \u00e8 giocato nel Palais omnisports de Paris-Bercy di Parigi in Francia, dal 29 ottobre al 5 novembre 2001.\nCampioni.\nSingolare.\n S\u00e9bastien Grosjean ha battuto in finale Evgenij Kafel'nikov 7\u20136 (7\u20133), 6\u20131, 6\u20137 (5\u20137), 6\u20134\nDoppio.\n Ellis Ferreira / Rick Leach hanno battuto in finale Mahesh Bhupathi / Leander Paes 3\u20136, 6\u20134, 6\u20133"}
{"id": "2659067", "revid": "287204", "url": "https://it.wikipedia.org/wiki?curid=2659067", "title": "Buffalo Braves 1974-1975", "text": "La stagione 1974-75 dei Buffalo Braves fu la 5\u00aa nella NBA per la franchigia.\nI Buffalo Braves arrivarono secondi nella \"Atlantic Division\" della \"Eastern Conference\" con un record di 49-33. Nei play-off persero la semifinale di conference con i Washington Bullets (4-3)."}
{"id": "2659071", "revid": "287204", "url": "https://it.wikipedia.org/wiki?curid=2659071", "title": "Buffalo Braves 1973-1974", "text": "La stagione 1973-74 dei Buffalo Braves fu la 4\u00aa nella NBA per la franchigia.\nI Buffalo Braves arrivarono terzi nella \"Atlantic Division\" della \"Eastern Conference\" con un record di 42-40. Nei play-off persero la semifinale di conference con i Boston Celtics (4-2)."}
{"id": "2659074", "revid": "287204", "url": "https://it.wikipedia.org/wiki?curid=2659074", "title": "Buffalo Braves 1972-1973", "text": "La stagione 1972-73 dei Buffalo Braves fu la 3\u00aa nella NBA per la franchigia.\nI Buffalo Braves arrivarono terzi nella \"Atlantic Division\" della \"Eastern Conference\" con un record di 21-61, non qualificandosi per i play-off."}
{"id": "2659076", "revid": "125322445", "url": "https://it.wikipedia.org/wiki?curid=2659076", "title": "SN 2006jc", "text": "SN 2006jc \u00e8 stata una supernova apparsa nella galassia UGC 4904: \u00e8 stata scoperta da tre astrofili situati in tre continenti diversi, K\u014dichi Itagaki, giapponese, Tim Puckett, statunitense e Roberto Gorelli, italiano.\nLa supernova \u00e8 stata classificata di tipo 1b peculiare.\nLa supernova ha attirato l'interesse degli astronomi fin dall'annuncio della sua scoperta in quanto, uno dei tre coscopritori, Koichi Itagaki, aveva scoperto poco pi\u00f9 di due anni prima, il 14 ottobre 2004, un oggetto di 17,9a nello stesso punto dove \u00e8 apparsa la supernova: l'apparizione di questo oggetto che ha preceduto la supernova ha fatto s\u00ec che alcuni dei pi\u00f9 grandi telescopi esistenti, come i due telescopi Keck I e II di 10 metri di diametro, situati alle Hawaii, come pure alcuni satelliti quali Swift e Chandra siano stati reindirizzati per studiare la supernova.\nStella progenitrice.\nNonostante siano stati usati i migliori strumenti disponibili per studiare l'evento non si ha ancora la certezza che l'esplosione del 2006 sia stata provocata dallo stesso corpo celeste che ha dato origine all'esplosione del 2004. Sulla natura del corpo progenitore della supernova ci sono varie opinioni:"}
{"id": "2659078", "revid": "1677399", "url": "https://it.wikipedia.org/wiki?curid=2659078", "title": "Paris Masters 2000", "text": "Il Paris Masters 2000 (conosciuto anche come \"BNP Paribas Masters\" per motivi di sponsorizzazione) \u00e8 stato un torneo di tennis che si \u00e8 giocato sul Sintetico indoor. \u00c8 stata la 28\u00aa edizione del Paris Masters, che fa parte della categoria ATP Masters Series nell'ambito dell'ATP Tour 2000. Il torneo si \u00e8 giocato nel Palais omnisports de Paris-Bercy di Parigi in Francia, dal 13 novembre al 20 novembre 2000.\nCampioni.\nSingolare.\n Marat Safin ha battuto in finale Evgenij Kafel'nikov, 3\u20136, 7\u20136 (9\u20137), 6\u20134, 3\u20136, 7\u20136 (10\u20138)\nDoppio.\n Nicklas Kulti / Maks Mirny hanno battuto in finale Paul Haarhuis / Daniel Nestor, 6-4 7-5"}
{"id": "2659080", "revid": "767487", "url": "https://it.wikipedia.org/wiki?curid=2659080", "title": "Cono stradale", "text": "I coni stradali, detti anche coni segnaletici, cinesini oppure birilli, sono dei delimitatatori di spazio di forma conica, di colore rosso o rosso con strisce bianche, ma possono anche essere arancioni o di diversi colori, secondo la destinazione d'uso e fanno parte della segnaletica complementare.\nServono per la segnalazione di ostacoli, in particolare per deviare la circolazione in percorsi temporanei e alternativi alla normale circolazione se su strada. Possono essere usati in circuiti automobilistici per delimitare percorsi alternativi alla conformazione del circuito stesso o per creare degli slalom, sono usati anche nei test automobilistici, o anche nei percorsi a slalom per i pattini a rotelle e nel calcio e in altri sport qualora ve ne sia la necessit\u00e0.\nVengono prodotti per rotostampaggio.\nCuriosit\u00e0.\nProbabilmente il nome comune di \"cinesini\" deriva dalla somiglianza al cappello a cono di paglia, per parecchi decenni ampiamente usato nell'iconografia occidentale per rappresentare le persone cinesi."}
{"id": "2659082", "revid": "110157", "url": "https://it.wikipedia.org/wiki?curid=2659082", "title": "R\u00f6misch-Germanisches Museum", "text": "Il R\u00f6misch-Germanisches Museum \u00e8 un'istituzione museale di Colonia che contiene reperti archeologici dell'epoca preistorica, di quella romana e di quella franca ritrovati nell'area urbana della citt\u00e0. Si trova proprio a ridosso del Duomo e della stazione centrale. Inaugurato il 24 novembre 1961, \u00e8 stato costruito attorno ad un importante mosaico ritrovato in seguito ai lavori di recupero post-bellici. Il mosaico ritrae diverse scene della vita di Dioniso e probabilmente faceva parte di un complesso abitativo romano del III secolo. Nel 1999, in occasione di un pranzo ufficiale del G8, il mosaico \u00e8 stato coperto con una protezione in plexiglas.\nIl museo.\nIl museo ha una superficie espositiva di 4.500 m\u00b2 in cui sono esposti reperti di 100.000 anni di storia, dal Paleolitico all'alto Medioevo.\nI pi\u00f9 antichi risalgono a raccoglitori e cacciatori presenti in Renania durante il Paleolitico e il Mesolitico. Nel VI millennio a. C. gli uomini divennero stanziali e costruirono villaggi con grandi case che fungevano anche da stalle. La scoperta della civilt\u00e0 che lavorava ceramica a banda lineare a Colonia-Lindenthal \u00e8 una delle pietre miliari della ricerca riguardante il Neolitico europeo. Attrezzi di pietra, armi e vasi di ceramica fatti a mano raccontano la vita delle persone di circa 8.000 anni fa. I reperti preromani raccolti dalle tombe e dai villaggi dell'Et\u00e0 del Bronzo e del Ferro risalgono ai primi insediamenti agricoli della Renania. Nei secoli che precedettero l'arrivo dei Romani la Renania fu colonizzata da trib\u00f9 celtiche e germaniche, che seppellivano i propri morti in tumuli con urne di ceramica e oggetti di pietra e metallo come viatico per l'aldil\u00e0.\nMa il fulcro delle collezioni \u00e8 costituito dalle testimonianze dei cinque secoli di dominazione romana. Il fondatore di Colonia, l'imperatore Augusto, viene ricordato da un'effigie in miniatura di vetro verde. Il famoso mosaico di Dioniso del III secolo d. C. e il monumento funerario alto 15 metri del I secolo d. C. dedicato al legionario Marco Publicio possono essere ammirati a tutte le ore del giorno e della notte dalle finestre panoramiche che danno sul piazzale del Duomo. \nDal punto di vista architettonico la suggestiva struttura del museo \u00e8 concepita come una \"finestra sull'epoca romana\".\nLe colonne lungo il suo perimetro richiamano il peristilio romano situato al piano inferiore che ospita il Mosaico di Dioniso visibile dalla Roncalliplatz.\nAl piano immediatamente superiore, il cosiddetto piano di Publicio, si trovano le stanze che ospitano mostre temporanee e congressi. Al piano superiore, una serie di reperti archeologici raggruppati cronologicamente e per tema descrivono l'evoluzione della \u201ccitt\u00e0 degli Ubii\u201d, costruita all'epoca dell'imperatore Augusto, che poi divenne centro economico e religioso della Germania Inferior. Ne costituiscono una testimonianza i resti del porto romano sul Reno, quelli del ponte ligneo costruito sotto Costantino, e quelli della testa di ponte di Divitia sulla sponda est. Delle mura perimetrali romane sono rimasti solo la base di una torre a pianta circolare (dove vengono allestite mostre temporanee) e l'enorme arco centrale in pietra della Porta Nord con l'iscrizione CCAA (Colonia Claudia Ara Agrippinensium). La ricostruzione di una carrozza da viaggio romana da un'idea dei mezzi di trasporto usati sulle strade a lunga percorrenza che collegavano l'Impero Romano.\nIl museo contiene la pi\u00f9 grande collezione al mondo di oggetti di vetro di epoca romana utilizzati fra il I e il IV secolo, fra cui numerosi bicchieri di lusso e decorati della stessa epoca come i vasi soffiati decorati con figure, bicchieri decorati, e calici.\nGli orafi e gli scultori romani crearono prodotti di grande pregio, come ad esempio le raffinate miniature di ambra. Affreschi maestosi e mosaici di grande valore, come il famoso Mosaico del Filosofo, erano parte integrante dell'arredamento delle case degli aristocratici della citt\u00e0. L'arredamento delle abitazioni comprendeva anche alcuni prodotti di ceramica, come ad esempio alcuni e coppe bicchieri decorati con scene di caccia che furono venduti e fino in Inghilterra.\nLe pregiate opere di oreficeria della collezione Diergardt, che risale al Barone Johannes Freiherr von Diergardt, \u00e8 una delle pi\u00f9 importanti collezioni a livello internazionale di gioielli dell'epoca delle migrazioni di popoli germanici. Sono presenti costumi e accessori appartenuti a cavalieri nomadi e a popoli germanici dei secoli fra il IV e il VI sono provenienti da tutta Europa, dalla Crimea alla Spagna. La \u201cKertscher Krone\u201d (corona Kertscher), gli anelli del tempio e il diadema provenienti da Tiligul hanno fama mondiale. \nI reperti pi\u00f9 recenti del museo risalgono all'et\u00e0 merovingia (V \u2013 VI secolo). Nelle celebrazioni dei I funerali franchi degli abitanti cittadini e delle campagne attorno a Colonia nel territorio del Reno venivano spesso celebrati utilizzati con ricchi corredi funerari per accompagnare i defunti nel la vita nell'aldil\u00e0. I corredi funebri sono testimonianze della storia della civilt\u00e0 dell'Alto Medioevo.\nStoria del museo.\nIl Museo Romano Germanico ha le sue origini nella \"collezione di antichit\u00e0 di Colonia\", raccolta il 25 aprile 1807, in seguito alla circolare per la protezione dei reperti archeologici degli scavi nel dipartimento di Colonia, e alla collezione di antichit\u00e0 romane di Ferdinand Franz Wallraf, poi presa in consegna dalla citt\u00e0 di Colonia, dalla quale nacque nel 1861 la sezione di storia romana del nuovo Wallraf-Richartz-Museum aperto da poco.\nGi\u00e0 dall'epoca della Prima Guerra Mondiale la sezione ha avuto un proprio direttore.\nFin dal 1923 la sezione sovraintende agli scavi archeologici all'interno della citt\u00e0 e ha creato una sempre maggiore consapevolezza dell'origine romana della citt\u00e0 di Colonia.\nAnche a questo scopo \u00e8 servita la costruzione, nel 1946, del Museo Romano Germanico, collegata al ritrovamento del Mosaico di Dioniso nei sotterranei del Duomo. Il museo \u00e8 stato inaugurato il 24 novembre 1961 nel bunker del Duomo. In occasione della costruzione della linea nord-sud della ferrovia metropolitana, l'ente museale ha supervisionato la pi\u00f9 grande area di scavi d'Europa. \nCome centro di ricerca il museo ha lavorato, tra gli altri, con l'Istituto archeologico,con l'Istituto di studi sull'antichit\u00e0, con i centri di ricerca sulla dendrocronologia e sull'archeobotanica dell'universit\u00e0 di Colonia e con l'universit\u00e0 di scienze applicate di Colonia nei settori restaurazione e visualizzazione."}
{"id": "2659083", "revid": "287204", "url": "https://it.wikipedia.org/wiki?curid=2659083", "title": "Buffalo Braves 1971-1972", "text": "La stagione 1971-72 dei Buffalo Braves fu la 2\u00aa nella NBA per la franchigia.\nI Buffalo Braves arrivarono quarti nella \"Atlantic Division\" della \"Eastern Conference\" con un record di 22-60, non qualificandosi per i play-off."}
{"id": "2659085", "revid": "339392", "url": "https://it.wikipedia.org/wiki?curid=2659085", "title": "Provincia Autonoma di Bolzano/Bozen", "text": ""}
{"id": "2659086", "revid": "287204", "url": "https://it.wikipedia.org/wiki?curid=2659086", "title": "Buffalo Braves 1970-1971", "text": "La stagione 1970-71 dei Buffalo Braves fu la 1\u00aa nella NBA per la franchigia.\nI Buffalo Braves arrivarono quarti nella \"Atlantic Division\" della \"Eastern Conference\" con un record di 22-60, non qualificandosi per i play-off."}
{"id": "2659087", "revid": "62004", "url": "https://it.wikipedia.org/wiki?curid=2659087", "title": "Sergei Tarakanov", "text": ""}
{"id": "2659089", "revid": "47112", "url": "https://it.wikipedia.org/wiki?curid=2659089", "title": "Tirolo storico", "text": ""}
{"id": "2659090", "revid": "599013", "url": "https://it.wikipedia.org/wiki?curid=2659090", "title": "Mehmed Be\u010dirovi\u010d", "text": "\u00c8 il padre di Sani Be\u010dirovi\u010d, cestista professionista vincitore di un'Eurolega.\nCarriera.\nBe\u010dirovi\u010d intraprese la carriera di allenatore dopo che un serio infortunio all'anca lo costrinse ad abbandonare l'attivit\u00e0 agonistica (era un playmaker).\nInizia dalle serie minori slovene per poi arrivare alla massima serie nel 1997. Pass\u00f2 poi ad allenare le Nazionali giovanili slovene, guidando prima la selezione Under-18 ed in seguito quella Under-20. Con l'Under-18 Be\u010dirovi\u010d conquist\u00f2 una medaglia d'argento ai Campionati Europei 2002, perdendo la finale di un punto contro la Croazia. Torna poi ad allenare nel campionato sloveno sulle panchine di Rogla Zre\u010de e KK Elektra \u0160o\u0161tanj.\nNel 2004 vive la sua prima esperienza professionale all'estero con l'ingaggio da parte dei Crabs Rimini, formazione del campionato di Legadue che raggiunse poi i play-off uscendo ai quarti di finale. Dal 2005 al 2007 torna in patria accordandosi con l'Helios Dom\u017eale. Questo periodo precede il suo arrivo all'Union Olimpija di Lubiana, club pi\u00f9 titolato della pallacanestro slovena impegnato quell'anno anche in Eurolega.\nAllena gli ucraini dell'Azovmash Mariupol' nella stagione 2008-09, per poi approdare in Belgio un anno pi\u00f9 tardi assumendo la guida dell'Ostenda. Dal dicembre 2009 siede anche sulla panchina della Nazionale maggiore slovena, subentrando a Jure Zdovc ma mantenendo il proprio incarico all'Ostenda fino al marzo seguente, mese in cui si interrompe il rapporto con il club belga. Ai mondiali 2010, la sua Slovenia esce ai quarti di finale contro i padroni di casa della Turchia.\nNel febbraio 2012 diventa il nuovo coach della Nazionale iraniana, con cui ha vinto la Coppa d'Asia 2013. Per alcuni mesi, oltre all'incarico con la Nazionale, allena contemporaneamente anche il Mahram a livello di club.\nDopo un breve ritorno all'Olimpija, approda in Cina, assumendo la guida tecnica degli Jiangsu Dragons da capo allenatore dopo un primo anno da vice. Rimane nel paese asiatico anche dopo la lunga parentesi agli Jiangsu Dragons, terminata al termine della stagione 2019-2020: nell'agosto del 2020 viene infatti presentato come nuovo allenatore dei Nanjing Tongxi Monkey Kings."}
{"id": "2659091", "revid": "1677399", "url": "https://it.wikipedia.org/wiki?curid=2659091", "title": "Paris Open 1999", "text": "Il Paris Masters 1999 \u00e8 stato un torneo di tennis che si \u00e8 giocato sul Sintetico indoor. \u00c8 stata la 27\u00aa edizione del Paris Masters, che fa parte della categoria ATP Super 9 nell'ambito dell'ATP Tour 1999. Il torneo si \u00e8 giocato nel Palais omnisports de Paris-Bercy di Parigi in Francia, dal 1\u00ba novembre all'8 novembre 1999.\nCampioni.\nSingolare.\n Andre Agassi ha battuto in finale Marat Safin 7-6(1), 6-2, 4-6, 6-4\nDoppio.\n S\u00e9bastien Lareau / Alex O'Brien hanno battuto in finale Paul Haarhuis / Jared Palmer 6-1, 6-3"}
{"id": "2659094", "revid": "170423", "url": "https://it.wikipedia.org/wiki?curid=2659094", "title": "St. Louis Hawks 1955-1956", "text": "La stagione 1955-56 dei St. Louis Hawks fu la 7\u00aa nella NBA per la franchigia.\nI St. Louis Hawks arrivarono secondi nella \"Western Division\" con un record di 33-39. Nei play-off, dopo aver perso la gara di \"tie-breaker\" con i Minneapolis Lakers, vinsero la semifinale di division con i Minneapolis Lakers (2-1), perdendo poi la finale di division con i Fort Wayne Pistons (3-2)."}
{"id": "2659095", "revid": "287204", "url": "https://it.wikipedia.org/wiki?curid=2659095", "title": "Mehmed Becirovic", "text": ""}
{"id": "2659096", "revid": "223320", "url": "https://it.wikipedia.org/wiki?curid=2659096", "title": "Conte del Tirolo", "text": ""}
{"id": "2659099", "revid": "300067", "url": "https://it.wikipedia.org/wiki?curid=2659099", "title": "Aleksandr Michajlovi\u010d Belostennyj", "text": ""}
{"id": "2659100", "revid": "62004", "url": "https://it.wikipedia.org/wiki?curid=2659100", "title": "Aleksandr Aleksandrovi\u010d Belov", "text": ""}
{"id": "2659101", "revid": "1851848", "url": "https://it.wikipedia.org/wiki?curid=2659101", "title": "Virginio Canzi", "text": "Caratteristiche tecniche.\nEra un'ala.\nCarriera.\nGiocatore.\nCresce calcisticamente nelle giovanili del , nelle quali gioca dal 1961 al 1965.\nNella stagione 1964 fa il suo esordio in Serie B, nella sfida esterna contro il .\nGioca quindi in Serie C nel Rapallo, poi ancora al Monza sempre in terza serie con Gigi Radice allenatore, con il quale conquista la promozione in Serie B.\nDopo un anno alla approda al e segna 11 gol in 34 partite nel campionato di Serie B 1968-1969 e, nonostante la retrocessione in Serie C, viene notato dal che lo prende per l'anno successivo.\nNella stagione 1969-1970 al fianco di grandi nomi quali Jos\u00e9 Altafini e Dino Zoff, alternandosi nel ruolo di ala sinistra con Paolo Barison, totalizzando 17 presenze e una rete nel successo esterno contro il Torino del 5 ottobre 1969.\nL'anno successivo torna in cadetteria col Brescia, poi due anni al , con cui conquista la promozione in massima serie nella stagione 1972-1973, senza tuttavia essere confermato per la stagione successiva e quindi al Seregno dove gioca sei anni totalizzando 59 gol in 219 partite.\nL'ultima sua stagione da giocatore lo vede impegnato a Brescia nella ADC Mario Rigamonti in Seconda Categoria, 8 gol in 4 partite e promozione in Prima Categoria.\nIn carriera ha totalizzato complessivamente 17 presenze ed una rete in Serie A e 99 presenze e 19 reti in Serie B\nAllenatore.\nCessata l'attivit\u00e0 agonistica inizia ad allenare come allenatore in seconda del Brescia, dal 1980 al 1982, dal 1982 \u00e8 alla ADC Mario Rigamonti, Societ\u00e0 con la quale tuttora collabora e, contemporaneamente, dal 1998 al 2003 all'Atalanta nel settore giovanile.\nVirginio Canzi \u00e8 successivamente diventato il Direttore Tecnico della squadra giovanile \"ADC Mario Rigamonti\", intitolata all'omonimo mediano del Grande Torino.\nSvolge inoltre il ruolo di Osservatore per il ."}
{"id": "2659103", "revid": "339392", "url": "https://it.wikipedia.org/wiki?curid=2659103", "title": "Paris Open", "text": ""}
{"id": "2659104", "revid": "419471", "url": "https://it.wikipedia.org/wiki?curid=2659104", "title": "John Mc Millen", "text": ""}
{"id": "2659105", "revid": "170423", "url": "https://it.wikipedia.org/wiki?curid=2659105", "title": "Milwaukee Hawks 1954-1955", "text": "La stagione 1954-55 dei Milwaukee Hawks fu la 6\u00aa nella NBA per la franchigia.\nI Milwaukee Hawks arrivarono quarti nella \"Western Division\" con un record di 26-46, non qualificandosi per i play-off."}
{"id": "2659106", "revid": "62004", "url": "https://it.wikipedia.org/wiki?curid=2659106", "title": "Mikhail \u0160otaevi\u010d Korkija", "text": ""}
{"id": "2659107", "revid": "170423", "url": "https://it.wikipedia.org/wiki?curid=2659107", "title": "Milwaukee Hawks 1953-1954", "text": "La stagione 1953-54 dei Milwaukee Hawks fu la 5\u00aa nella NBA per la franchigia.\nI Milwaukee Hawks arrivarono quarti nella \"Western Division\" con un record di 21-51, non qualificandosi per i play-off."}
{"id": "2659109", "revid": "1677399", "url": "https://it.wikipedia.org/wiki?curid=2659109", "title": "Paris Open 1998", "text": "Il Paris Masters 1998 \u00e8 stato un torneo di tennis che si \u00e8 giocato sul Sintetico indoor. \u00c8 stata la 26\u00aa edizione del Paris Masters, che fa parte della categoria ATP Super 9 nell'ambito dell'ATP Tour 1998. Il torneo si \u00e8 giocato nel Palais omnisports de Paris-Bercy di Parigi in Francia, dal 2 novembre al 9 novembre 1998.\nCampioni.\nSingolare.\n Greg Rusedski ha battuto in finale Pete Sampras 6-4, 7-6(4), 6-3\nDoppio.\n Mahesh Bhupathi / Leander Paes hanno battuto in finale Jacco Eltingh / Paul Haarhuis 7-6, 7-6"}
{"id": "2659110", "revid": "62004", "url": "https://it.wikipedia.org/wiki?curid=2659110", "title": "Tat'jana Nikolaevna Ove\u010dkina", "text": ""}
{"id": "2659112", "revid": "170423", "url": "https://it.wikipedia.org/wiki?curid=2659112", "title": "Milwaukee Hawks 1952-1953", "text": "La stagione 1952-53 dei Milwaukee Hawks fu la 4\u00aa nella NBA per la franchigia.\nI Milwaukee Hawks arrivarono quinti nella \"Western Division\" con un record di 27-44, non qualificandosi per i play-off."}
{"id": "2659114", "revid": "599013", "url": "https://it.wikipedia.org/wiki?curid=2659114", "title": "Uladzimir Samsona\u016d", "text": "\u00c8 uno dei giocatori pi\u00f9 longevi della storia del tennistavolo; nel 2019, all'et\u00e0 di 43 anni, ha preso parte per la tredicesima volta ai campionati mondiali di tennis tavolo (record assoluto).\nPalmar\u00e8s.\nTop 12 Europeo:"}
{"id": "2659115", "revid": "1677399", "url": "https://it.wikipedia.org/wiki?curid=2659115", "title": "Paris Open 1997", "text": "Il Paris Masters 1997 \u00e8 stato un torneo di tennis che si \u00e8 giocato sul Sintetico indoor. \u00c8 stata la 25\u00aa edizione del Paris Masters, che fa parte della categoria ATP Super 9 nell'ambito dell'ATP Tour 1997. Il torneo si \u00e8 giocato nel Palais omnisports de Paris-Bercy di Parigi in Francia, dal 27 ottobre al 3 novembre 1997.\nCampioni.\nSingolare.\n Pete Sampras ha battuto in finale Jonas Bj\u00f6rkman 6\u20133, 4\u20136, 6\u20133, 6\u20131\nDoppio.\n Jacco Eltingh / Paul Haarhuis hanno battuto in finale Rick Leach / Jonathan Stark 6\u20132, 6\u20134"}
{"id": "2659119", "revid": "170423", "url": "https://it.wikipedia.org/wiki?curid=2659119", "title": "Milwaukee Hawks 1951-1952", "text": "La stagione 1951-52 dei Milwaukee Hawks fu la 3\u00aa nella NBA per la franchigia.\nI Milwaukee Hawks arrivarono quinti nella \"Western Division\" con un record di 17-49, non qualificandosi per i play-off."}
{"id": "2659120", "revid": "1543377", "url": "https://it.wikipedia.org/wiki?curid=2659120", "title": "Sindrome di Lown-Ganong-Levine", "text": "La sindrome di Lown-Ganong-Levine \u00e8 una sindrome cardiologica congenita, data dalla pre-eccitazione dei ventricoli a causa di una via accessoria che connette elettricamente atri e ventricoli, in via ulteriore rispetto al nodo atrio-ventricolare e al fascio di His.\nInsieme alla sindrome di Wolff-Parkinson-White, fa parte delle tachicardie atrioventricolari rientranti (AVRT).\nElettrocardiograficamente, la sindrome \u00e8 caratterizzata da un intervallo PR corto.\nA tutt'oggi, non vi \u00e8 dimostrazione di una sindrome analoga alla sindrome di Wolff-Parkinson-White, nella quale il fascio accessorio sostenga delle aritmie da rientro. Per contro, nella sindrome di Lown-Ganong-Levine, il fascio accessorio pu\u00f2 amplificare la conduzione ai ventricoli di aritmie atriali rapide come la fibrillazione atriale e rendere tali aritmie poco tollerate emodinamicamente.\nLa diagnosi si fonda sull'osservazione elettrocardiografica di un intervallo PR corto e di un complesso QRS normale per morfologia e durata. Allo studio elettrofisiologico endocavitario si dimostra un intervallo AH inferiore a 45 ms e fisso nonostante pacing atriale a frequenza crescente. L'intervallo AH \u00e8 normale e non cambia durante pacing atriale a frequenza crescente.\nLa sindrome prende il nome da Bernard Lown, William Ganong e Samuel Levine."}
{"id": "2659121", "revid": "62004", "url": "https://it.wikipedia.org/wiki?curid=2659121", "title": "Aleksandr Aleksandrovi\u010d Bolo\u0161ev", "text": ""}
{"id": "2659123", "revid": "1677399", "url": "https://it.wikipedia.org/wiki?curid=2659123", "title": "Paris Open 1996", "text": "Il Paris Masters 1996 \u00e8 stato un torneo di tennis che si \u00e8 giocato sul Sintetico indoor. \u00c8 stata la 24\u00aa edizione del Paris Masters, che fa parte della categoria Super 9 nell'ambito dell'ATP Tour 1996. Il torneo si \u00e8 giocato nel Palais omnisports de Paris-Bercy di Parigi in Francia, dal 28 ottobre al 4 novembre 1996.\nCampioni.\nSingolare.\n Thomas Enqvist ha battuto in finale Evgenij Kafel'nikov 6\u20132, 6\u20134, 7\u20135\nDoppio.\n Mahesh Bhupathi / Leander Paes hanno battuto in finale Jacco Eltingh / Paul Haarhuis 7-6, 7-6"}
{"id": "2659125", "revid": "599013", "url": "https://it.wikipedia.org/wiki?curid=2659125", "title": "Bob Wilson (cestista)", "text": ""}
{"id": "2659130", "revid": "1677399", "url": "https://it.wikipedia.org/wiki?curid=2659130", "title": "Paris Open 1995", "text": "Il Paris Masters 1995 \u00e8 stato un torneo di tennis che si \u00e8 giocato sul Sintetico indoor. \u00c8 stata la 23\u00aa edizione del Paris Masters, che fa parte della categoria Super 9 nell'ambito dell'ATP Tour 1995. Il torneo si \u00e8 giocato nel Palais omnisports de Paris-Bercy di Parigi in Francia, dal 30 ottobre al 6 novembre 1995.\nCampioni.\nSingolare.\n Pete Sampras ha battuto in finale Boris Becker, 7-6(5), 6-4, 6-4\nDoppio.\n Grant Connell / Patrick Galbraith hanno battuto in finale Jim Grabb / Todd Martin, 6-3, 7-6"}
{"id": "2659133", "revid": "27959847", "url": "https://it.wikipedia.org/wiki?curid=2659133", "title": "Repubblica autonoma dell'Epiro settentrionale", "text": ""}
{"id": "2659134", "revid": "7077", "url": "https://it.wikipedia.org/wiki?curid=2659134", "title": "Koenisberg", "text": ""}
{"id": "2659136", "revid": "1677399", "url": "https://it.wikipedia.org/wiki?curid=2659136", "title": "Paris Open 1994", "text": "Il Paris Masters 1994 \u00e8 stato un torneo di tennis che si \u00e8 giocato sul Sintetico indoor. \u00c8 stata la 22\u00aa edizione del Paris Masters, che fa parte della categoria Super 9 nell'ambito dell'ATP Tour 1994. Il torneo si \u00e8 giocato nel Palais omnisports de Paris-Bercy di Parigi in Francia, dal 31 ottobre al 7 novembre 1994.\nCampioni.\nSingolare.\n Andre Agassi ha battuto in finale Marc Rosset, 6-3, 6-3, 4-6, 7-5\nDoppio.\n Jacco Eltingh / Paul Haarhuis hanno battuto in finale Byron Black / Jonathan Stark, 6-4, 6-3"}
{"id": "2659140", "revid": "599013", "url": "https://it.wikipedia.org/wiki?curid=2659140", "title": "Alf McMichael", "text": "Carriera.\nHa collezionato 431 presenze con la maglia del Newcastle United e 40 con la maglia dell'."}
{"id": "2659142", "revid": "1677399", "url": "https://it.wikipedia.org/wiki?curid=2659142", "title": "Paris Open 1993", "text": "Il Paris Masters 1993 \u00e8 stato un torneo di tennis che si \u00e8 giocato sul Sintetico indoor. \u00c8 stata la 21\u00aa edizione del Paris Masters, che fa parte della categoria Super 9 nell'ambito dell'ATP Tour 1993. Il torneo si \u00e8 giocato nel Palais omnisports de Paris-Bercy di Parigi in Francia, dall'1 all'8 novembre 1993.\nCampioni.\nSingolare.\n Goran Ivani\u0161evi\u0107 ha battuto in finale Andrij Medvedev, 6\u20134, 6\u20132, 7\u20136\nDoppio.\n Byron Black / Jonathan Stark hanno battuto in finale Tom Nijssen / Cyril Suk, 7\u20136, 6\u20134"}
{"id": "2659146", "revid": "729019", "url": "https://it.wikipedia.org/wiki?curid=2659146", "title": "Noduli di Bouchard", "text": "I noduli di Bouchard sono degli ingrossamenti, nodosit\u00e0 laterali, delle falangi prossimali e sono una manifestazione clinica dell'artrosi delle articolazioni interfalangee prossimali. Si differenziano dai noduli di Heberden, i quali invece compaiono sulle falangi distali."}
{"id": "2659147", "revid": "287204", "url": "https://it.wikipedia.org/wiki?curid=2659147", "title": "Sottoprefettura di S\u014dya", "text": "La \u00e8 una sottoprefettura della prefettura di Hokkaid\u014d, Giappone. Ha un'area di 4.050,84 chilometri quadrati e una popolazione di 75.665 abitanti al 2005. \u00c8 stata fondata nel 1897."}
{"id": "2659148", "revid": "1982", "url": "https://it.wikipedia.org/wiki?curid=2659148", "title": "Provincia Romana dell'Illiria", "text": ""}
{"id": "2659150", "revid": "729019", "url": "https://it.wikipedia.org/wiki?curid=2659150", "title": "Aeroporto Internazionale Generale Mitchell", "text": "L'Aeroporto Internazionale Generale Mitchell \u00e8 un aeroporto ad uso sia militare che civile situato a 8\u00a0km a sud del centro di Milwaukee nello Stato del Wisconsin, negli Stati Uniti d'America.\nPrende il nome dal generale Billy Mitchell.\nL'aeroporto \u00e8 hub per le compagnie aeree:"}
{"id": "2659151", "revid": "117465965", "url": "https://it.wikipedia.org/wiki?curid=2659151", "title": "Combo (Giuliano Palma &amp; the Bluebeaters)", "text": "Combo \u00e8 il quinto album discografico del gruppo musicale italiano Giuliano Palma &amp; the Bluebeaters, pubblicato nel 2009 dalla Universal. Nel 2010 esce un Repack con quattro brani aggiuntivi.\nIl disco.\nL'album contiene 12 rivisitazioni di brani storici della musica italiana e mondiale oltre a 4 inediti.\nIl disco si apre con Per una lira, prima canzone e primo singolo estratto dal disco, omaggio a Lucio Battisti, seguita da \"Sunny\", altra grande cover del 1966 di Bobby Hebb, gi\u00e0 rifatta in passato da molti altri artisti di fama mondiale quali Johnny Rivers, Boney M., Cher e Frank Sinatra.\nLe altre cover del disco sono \"She's not there\" dei The Zombies, \"Il Cuore \u00e8 uno zingaro\" di Claudio Mattone (portato al successo da Nicola Di Bari e Nada), \"From Russia with love\" che non \u00e8 altro che una rivisitazione ska della celebre colonna sonora di \"A 007, dalla Russia con amore\", \"Lonely Summer Nights\" degli Stray Cats, \"Love potion #9\" dei The Clovers, \"Solo te, solo me, solo noi - Yester Me, Yester You, Yesterday\" di Stevie Wonder, \"I Don't Mind\" dei Buzzcocks e \"A Transylvanian Lullaby\" che riprende il tema del film \"Frankenstein Junior\".\nIl primo inedito del disco \u00e8 \"Dentro tutti i miei sogni\", scritto da Fabio Merigo chitarrista della band, e Cristiano Sormani Valli, contiene una consistente parte strumentale e si ispira all'atmosfera northern soul inglese degli anni settanta, mentre \"Quanti ricordi\" vede la collaborazione anche di Carlo Ubaldo Rossi.\nIl terzo inedito \"Un grande sole\" nasce dalla collaborazione tra Giuliano Palma e Samuel cantante dei Subsonica, e si tratta del primo \"featuring\" di Palma dopo la storica Aspettando il sole contenuta nell'omonimo album di Neffa, mentre l'ultimo brano inedito del disco \u00e8 \"Semplice\", brano reggae scritto da Emiliano Pepe e La Pina.\nNel giugno 2010 esce \"Combo (Repack)\", una riedizione con quattro brani aggiunti. \"Nuvole rosa\", cantato in duetto con Melanie Fiona, \u00e8 il singolo estratto da questa riedizione\nTracce.\nBrani aggiunti nel Repack"}
{"id": "2659153", "revid": "478814", "url": "https://it.wikipedia.org/wiki?curid=2659153", "title": "Frank Arnesen", "text": "Considerato uno dei pi\u00f9 grandi giocatori mai avuti dalla Danimarca, si aggiudic\u00f2 tre titoli nazionali con l'Ajax di Amsterdam, uno con i belgi dell' e tre con il , dove concluse la carriera vincendo nell'ultimo anno la Coppa dei Campioni.\nFu uno dei protagonisti del grande calcio espresso dalla Nazionale danese degli anni ottanta, che pur non vincendo alcuno dei maggiori trofei \u00e8 stata considerata una della squadre pi\u00f9 forti di tutti i tempi. Chiusa la parentesi agonistica tent\u00f2 la carriera di allenatore, senza conseguire ingaggi di rilievo. Ha avuto maggiore successo come dirigente calcistico, specializzandosi nella scoperta e gestione di giovani talenti per squadre come il PSV, il Tottenham ed il .\nCaratteristiche tecniche.\nCentrocampista offensivo di fascia, era noto per la velocit\u00e0 con cui superava gli avversari in \"dribbling\", disorientandoli con ogni tipo di finte e con un cambio di passo definito devastante. Ambidestro, tra le sue specialit\u00e0 vi erano i cross, di solito dalla fascia destra dove era normalmente impiegato. In particolare erano imprevedibili i suoi cross rasoterra con palla a rientrare, che calciava con precisione in prossimit\u00e0 della linea di fondo dopo aver superato il difensore. Alcuni hanno sostenuto che, se non avesse avuto persistenti problemi alle ginocchia, avrebbe potuto essere il pi\u00f9 forte calciatore danese di tutti i tempi.\nMaturato in giovanissima et\u00e0 dopo il trasferimento all'Ajax, fu una delle colonne della \"Danish Dynamite\", come era chiamata la spettacolare Nazionale danese degli anni ottanta. Gi\u00e0 protagonista al , dove fu battuta in semifinale dalla Spagna, la Danimarca si afferm\u00f2 definitivamente vincendo a punteggio pieno il girone pi\u00f9 difficile nella fase a gruppi del Mondiale del 1986 in Messico. Espulso negli ultimi minuti dell'ultimo incontro, Arnesen fu costretto a saltare l'ottavo di finale in cui la squadra perse dalla Spagna. Molti commentatori sostennero che la sua presenza avrebbe cambiato le sorti dell'incontro, in un torneo in cui la Danimarca espresse il miglior calcio della sua storia ed era entrata nel lotto delle favorite.\nCarriera.\nGiocatore.\nClub.\nGli inizi.\nTir\u00f2 i primi calci al pallone tra le rovine delle vecchie caserme di Christianshavn, il distretto di Copenaghen dove era cresciuto. Fin da bambino mostr\u00f2 grande propensione e abilit\u00e0 nel \"dribbling\". A nove anni entr\u00f2 nelle giovanili del Fremad Amager, un club minore della capitale danese la cui sede era vicino a casa. La vicina comunit\u00e0 indipendente di Christiania, che si stabil\u00ec nel 1971 occupando diversi edifici militari abbandonati, influ\u00ec sulla formazione della sua personalit\u00e0. Fu attratto dalla musica alternativa ma non ebbe alcun interesse per la politica di sinistra, al contrario di molti degli adolescenti di Christiania. Un libro biografico a lui dedicato e pubblicato diversi anni dopo, rivel\u00f2 che a quei tempi Arnesen fece uso di hashish e altri stupefacenti, aveva un carattere ribelle e frequentava le case occupate fino al mattino, presentandosi poi agli allenamenti ancora sconvolto.\nEsord\u00ec nella prima squadra del Fremad Amager e nella stagione 1974 contribu\u00ec alla promozione in prima divisione, a quel tempo la massima categoria del calcio danese. La stagione successiva si mise in evidenza e scrissero di lui, a proposito della prestazione fornita contro la capolista K\u00f8ge, che i \"dribbling\", le finte, i passaggi e i suoi armoniosi movimenti lo facevano sembrare un maestro di balletto. In particolare, in quel periodo si specializz\u00f2 a saltare l'avversario con una finta associata a un doppio passo simili a quelli esibiti da Ronaldinho in tempi pi\u00f9 recenti.\nLa Federazione calcistica della Danimarca mantenne fino al 1978 la disciplina nel pi\u00f9 assoluto dilettantismo e i migliori talenti nazionali per tradizione andavano a giocare all'estero. Nel 1975, Arnesen ed il compagno di squadra S\u00f8ren Lerby, di due anni pi\u00f9 giovane, furono trasferiti all', la pi\u00f9 prestigiosa squadra dei Paesi Bassi. I due formarono una grande coppia di centrocampo, che si sarebbe ricostituita anche in Nazionale e, a fine carriera, nel .\nAjax Amsterdam.\nArnesen arriv\u00f2 in un momento di transizione per l'Ajax, che stava cercando di rilanciarsi dopo i successi di inizio anni settanta e dopo che alcuni dei protagonisti di quelle stagioni, in particolare Cruijff, erano stati venduti o erano giunti a fine carriera. Quello stesso anno torn\u00f2 sulla panchina dei \"lancieri\" Rinus Michels, reduce dal grande Mondiale di alla guida della Nazionale olandese. Ritenuto l'inventore del calcio totale, aveva allenato la squadra al tempo della prima vittoria in Coppa dei Campioni. Il tecnico olandese fece debuttare Arnesen solo a fine stagione, il 7 marzo 1976, nel pareggio 1-1 con l'.\nTrov\u00f2 maggiore spazio la stagione successiva con l'arrivo dell'allenatore Tomislav Ivi\u0107, del quale ha conservato un grande ricordo. Il tecnico jugoslavo, che vinse il campionato gi\u00e0 al primo anno, lo disciplin\u00f2 sotto il profilo tattico rendendolo meno egoista, facendogli mettere al servizio della squadra le sue grandi doti nel \"dribbling\". Nelle sei stagioni ad Amsterdam, Arnesen vinse tre titoli nazionali nel 1977, 1979 e 1980, e la KNVB beker nel 1979, battendo per 3-0 in finale il . Nel 1980, l'Ajax di Arnesen fu eliminato in semifinale di Coppa dei Campioni dagli inglesi del Nottingham Forest, che nella finale di Madrid avrebbero riconquistato il trofeo vinto l'anno precedente.\nI suoi progressi furono costanti e gli valsero nel 1977 il debutto nella Nazionale danese. Nell'ultimo anno di permanenza all'Ajax, quando aveva solo 24 anni, gli fu affidata la fascia di capitano. Fece propria insieme a Lerby la filosofia del club legata al calcio totale di Michels. In seguito, anche i connazionali Jesper Olsen e Jan M\u00f8lby furono ingaggiati dall'Ajax e assorbirono tale filosofia; i quattro avrebbero costituito il nucleo di centrocampo della spettacolare Danimarca degli anni ottanta, il cui calcio fu paragonato a quello esibito dall'Olanda di Cruijff nel decennio precedente.\nValencia.\nNell'estate del 1981 venne acquistato dalla squadra spagnola del Valencia su consiglio di Cruijff. Il campione olandese riteneva Arnesen in grado di esprimersi al meglio in quella squadra, che proprio quell'anno aveva dovuto rinunciare al suo miglior giocatore Mario Kempes, tornato in Argentina, ed era in una fase di ricostruzione. La parentesi spagnola dur\u00f2 due stagioni e si rivel\u00f2 disastrosa: a Valencia Arnesen sub\u00ec il banale infortunio che gli avrebbe pregiudicato la carriera, compromettendo la funzionalit\u00e0 del ginocchio destro mentre si alzava da una sedia. La situazione si complic\u00f2 con le cure che gli furono praticate, rivelatesi inappropriate.\nLa prima stagione fu dignitosa e la squadra chiuse il campionato al quinto posto, a 8 punti dalla vincitrice Real Sociedad. Arnesen mise in mostra le proprie qualit\u00e0, divenne un beniamino della tifoseria e segn\u00f2 13 gol in campionato. L'annata seguente fu un fallimento malgrado il ritorno di Kempes e la squadra raggiunse la salvezza solo per differenza reti all'ultima giornata. Afflitto dall'aggravamento del problema al ginocchio, Arnesen non gioc\u00f2 alcuna partita nella seconda stagione spagnola. A fine campionato chiuse l'esperienza al Valencia con 13 reti segnate nei 32 incontri disputati in Liga nella prima stagione.\nAnderlecht.\nNell'estate del 1983 si trasfer\u00ec in Belgio per giocare con l', dove trov\u00f2 il connazionale e capitano della Danimarca Morten Olsen. Nella prima stagione il suo apporto fu limitato a 12 partite e tre reti in campionato, ma fu spesso impiegato in coppa UEFA, disputando anche la doppia finale persa ai rigori con il Tottenham. Fu sostituito all'80' nella partita di ritorno in Inghilterra, quando la sua squadra stava vincendo 1-0 e prima del pareggio che port\u00f2 ai supplementari.\nL'annata successiva fu protagonista anche in campionato, contribuendo alla vittoria dell'Anderlecht siglando 10 reti in 27 partite. La squadra inizi\u00f2 bene la stagione 1985-1986 vincendo la Supercoppa del Belgio contro il Bruges. Arnesen fu impiegato anche nel nuovo campionato, in cui l'Anderlecht avrebbe finito per ripetere il successo dell'anno precedente, ma a novembre fu ceduto agli olandesi del , i tradizionali rivali dell'Ajax.\nPSV Eindhoven.\nAl suo ritorno in Olanda si apr\u00ec un ciclo di grandi successi per il PSV, che non vinceva il titolo dal 1978. La campagna estiva di rafforzamento aveva portato agli ingaggi anche di Ruud Gullit e del belga Eric Gerets, mentre faceva gi\u00e0 parte dell'organico il danese Jan Heintze. Nella prima stagione di Arnesen a Eindhoven, il PSV vinse il campionato con 8 punti di vantaggio sull'Ajax di van Basten. Nel 1986-1987 giunsero l'altro connazionale Ivan Nielsen e il quotato olandese Vanenburg. Il PSV si assicur\u00f2 nuovamente il titolo nazionale con 6 punti sull'Ajax grazie al nuovo tecnico, l'esordiente Guus Hiddink, che in marzo sostitu\u00ec Hans Kraay quando l'Ajax era avanti di 3 punti.\nLa stagione pi\u00f9 importante per Arnesen e per il PSV fu il 1987-1988, in cui la partenza di Gullit fu compensata dagli arrivi di Ronald Koeman e di S\u00f8ren Lerby. La squadra si aggiudic\u00f2 il \"treble\" vincendo dapprima la Eredivisie con quattro giornate di anticipo e poi la Coppa di Olanda battendo in finale per 3-2 ai supplementari il Roda JC. Fu infine riportata la Coppa dei Campioni nei Paesi Bassi, dove mancava dall'edizione del 1972-1973 vinta dall'Ajax. Fu il primo successo nella competizione per il PSV e per Arnesen. Il danese diede il proprio contributo lungo tutto il torneo ma si ruppe una caviglia poco prima della finale di Stoccarda, vinta ai rigori contro il Benfica.\nBersagliato negli ultimi anni di carriera da una lunga catena di malanni, in particolare quello al ginocchio i cui effetti si trascinarono a lungo, il nuovo grave infortunio alla caviglia si rivel\u00f2 fatale. Il suo contratto con il PSV era scaduto e il club gli offr\u00ec un prolungamento di sei mesi per valutare la sua ripresa. Non sarebbe mai pi\u00f9 rientrato, e nel periodo successivo allen\u00f2 giovani giocatori del PSV, alternando tale impegno con quello di opinionista per la TV2 danese.\nNazionale.\nDebutt\u00f2 in Nazionale nel 1977 nella partita amichevole persa 1-0 contro la a Malm\u00f6. La Federazione danese aveva permesso ai professionisti di giocare in Nazionale solo dal 1971. La maggior parte dei giocatori aveva conservato una mentalit\u00e0 amatoriale ed i risultati avevano continuato ad essere scarsi. Fu negli anni ottanta che la Danimarca mise in mostra un calcio moderno, atletico e di alto livello tecnico. Era inizialmente costruita attorno a Allan Simonsen, Pallone d'oro 1977, e Morten Olsen, centrale difensivo e regista arretrato. Tra gli innesti che la resero grande, oltre a Arnesen e gli altri danesi dell'Ajax, vi furono gli attaccanti Preben Elkj\u00e6r Larsen e Michael Laudrup.\nI vari membri della squadra che non avevano il senso della disciplina e preferivano i divertimenti agli allenamenti trassero giovamento dall'arrivo nel 1979 del CT tedesco Sepp Piontek, la cui rigidit\u00e0 li spron\u00f2 a una maggiore professionalit\u00e0. Il tecnico cerc\u00f2 di sfruttare al meglio le grandi doti offensive dei suoi giocatori, proponendo un martellante e spettacolare gioco d'attacco che avrebbe caratterizzato tutta la sua gestione tecnica. Tra le caratteristiche che fecero grande il gioco d'attacco di quella Danimarca, ribattezzata dai suoi entusiasti tifosi \"Danish Dyanamite\" (dinamite danese), vi fu un eccezionale dinamismo, lo spirito di gruppo e l'eccezionale cambio di passo nel \"dribbling\" di giocatori come Arnesen, Elkj\u00e6r, Laudrup e i due Olsen, in grado di creare continuamente superiorit\u00e0 numerica.\nI primi segnali del nuovo corso si ebbero nelle qualificazioni ai Mondiali di , dove la Danimarca, pur eliminata da Italia e Jugoslavia, fu l'unica Nazionale in grado di sconfiggere gli Azzurri nelle partite ufficiali che li portarono alla trionfale vittoria nella finale di Madrid. La partita fu giocata a Copenaghen, fin\u00ec 3-1 e Arnesen segn\u00f2 la rete del 2-0 su punizione.\nLa prima consacrazione a livello internazionale per la Danimarca di Piontek e per Arnesen arriv\u00f2 con il di Francia. Si qualific\u00f2 per la prima volta nella sua storia alla fase finale della manifestazione eliminando l'Inghilterra di Bobby Robson, grazie alla storica vittoria per 1-0 a Wembley. I danesi si distinsero nella fase finale dopo aver perso la gara di esordio con i padroni di casa francesi, infliggendo un 5-0 alla Jugoslavia e vincendo per 3-2 contro il forte , che conduceva 2-0. Persero infine la semifinale ai rigori contro la Spagna quando Elkj\u00e6r fall\u00ec l'ultimo calcio dal dischetto, al termine di un incontro molto spettacolare e ricco di tensione emotiva. Arnesen fu determinante nell'azione che port\u00f2 in vantaggio i danesi, ma a causa di un infortunio fu sostituito nel secondo tempo. Durante il torneo segn\u00f2 due gol agli jugoslavi e uno ai belgi, chiudendo come vice-capocannoniere alle spalle di Platini. Fu inserito dall'UEFA nella squadra ideale dell'Europeo.\nLa conferma si ebbe nel successivo in cui la Nazionale, al suo esordio anche nella fase finale di questa manifestazione, raccolse unanimi consensi per il grande gioco espresso, il migliore mai esibito da una squadra danese. Vinse il girone di qualificazione con autorit\u00e0, nel quale sconfisse 4-2 a Copenaghen l' al termine di un apertissimo incontro di rara bellezza. Nella prima fase della rassegna iridata messicana, dopo una difficile vittoria per 1-0 sulla nella partita d'esordio, la Danimarca inflisse un pesante 6-1 all', campione uscente del Sudamerica. In questa gara, Arnesen si rese protagonista di una grande prova penetrando in continuazione la difesa avversaria.\nGi\u00e0 qualificati agli ottavi, i danesi avrebbero affrontato il Marocco in caso di sconfitta nell'ultima gara del girone contro la . La filosofia di Piontek impose la vittoria, i tedeschi furono superati per 2-0 e l'avversaria agli ottavi fu l'ostica Spagna, in una sorta di rivincita dalla semifinale europea di due anni prima. A pochi minuti dalla fine della gara con i tedeschi era giunta l'espulsione di Arnesen, che fu squalificato e non pot\u00e9 essere schierato contro gli iberici.\nAl termine della fase a gruppi, molti inserirono la Danimarca nel lotto dei favoriti alla vittoria finale, in virt\u00f9 del gioco e dei risultati spettacolari ottenuti. Passati in vantaggio su rigore, i danesi subirono il pareggio a causa di un disastroso disimpegno di Jesper Olsen e si gettarono all'attacco ma subirono il contropiede della Spagna che si aggiudic\u00f2 l'incontro per 5-1. In seguito, Piontek avrebbe dichiarato che l'assenza di Arnesen era stata fondamentale. Malgrado il pesante passivo, la Danimarca del 1986 \u00e8 universalmente riconosciuta come una delle squadre pi\u00f9 forti e spettacolari di tutti i tempi. \u00c8 stata la sola formazione ad essere paragonata da molti alla grande Olanda di Cruijff e ritenuta anche migliore di quest'ultima sotto il profilo del \"dribbling\", con un numero maggiore di uomini in grado di saltare l'uomo.\nIl periodo che segu\u00ec fu di transizione per la Danimarca e Arnesen contribu\u00ec alla qualificazione agli Europei di , dove la squadra sarebbe stata eliminata perdendo tutte e tre le partite nella fase a gruppi. Gioc\u00f2 il suo ultimo incontro con la Danimarca nel 1987, chiudendo con un totale di 52 presenze e 14 gol.\nDirigente.\nPSV.\nConclusa la carriera agonistica, Frank Arnesen rimase nell'orbita del PSV, che gli offr\u00ec lavoro. Dopo aver allenato le giovanili, nel 1991 gli fu affidato l'incarico di vice del tecnico della prima squadra Bobby Robson. Nel 1994 gli fu offerta la panchina del Willem II Tilburg, club di Eredivisie, ma il PSV lo convinse a rimanere nominandolo direttore tecnico. Nel nuovo ruolo ebbe un successo immediato, specialmente per quanto riguarda il reclutamento di giovani promesse e pi\u00f9 in generale le trattative di calciomercato. Tra i motivi di tale successo vi furono le sue intuizioni e la fitta rete di influenti personaggi del mondo del calcio che lo stimavano quando giocava. Le sue trattative garantirono al club sensibili risparmi negli acquisti e forti guadagni quando i calciatori venivano venduti.\nNel periodo in cui fu direttore, gli \u00e8 stata attribuita la scoperta di importanti talenti come l'attaccante brasiliano Ronaldo e i giocatori olandesi Jaap Stam, Ruud van Nistelrooy e Arjen Robben. Sarebbe rimasto al vertice della societ\u00e0 di Eindhoven fino al 2004 quando Guus Hiddink, tornato al PSV due anni prima, inglob\u00f2 la carica di direttore tecnico a quella di allenatore.\nTottenham.\nNel maggio di quello stesso anno si trasfer\u00ec al Tottenham Hotspur per sostituire David Pleat come direttore sportivo, responsabile dei trasferimenti e scopritore di nuovi talenti, lo stesso incarico ricoperto durante la permanenza al PSV. Arnesen impose l'ingaggio del tecnico olandese Martin Jol, a cui fu per\u00f2 affidato il ruolo di vice allenatore. I londinesi avevano disputato una pessima stagione e in quello stesso periodo fu ingaggiato come allenatore Jacques Santini, che era CT della Francia e si stava accingendo a disputare il , dove i transalpini sarebbero stati eliminati nei quarti dalla Grecia.\nLa prematura eliminazione francese agli Europei, una serie di risultati negativi nella stagione 2004-2005, la sterilit\u00e0 dell'attacco e presunte frizioni con Arnesen portarono alle dimissioni di Santini dopo sole 13 gare di Premier League, ufficialmente per \"motivi personali\". La panchina fu quindi affidata a Jol, il cui gioco d'attacco fece concludere la stagione a un dignitoso nono posto. Una serie di ingaggi di calciatori a condizioni vantaggiose nel mercato del gennaio 2005 contribuirono a far salire le quotazioni di Arnesen.\nFu sospeso dagli Spurs il 4 giugno 2005 per aver espresso il desiderio di passare al , che aveva sondato la sua disponibilit\u00e0 a trasferirsi. La sua scelta \u00e8 stata paragonata a quella di Sol Campbell, che si rese impopolare presso i tifosi del Tottenham trasferendosi all' a seguito della sentenza Bosman nel 2001. Il 24 giugno, le due societ\u00e0 annunciarono di aver raggiunto l'accordo economico per il trasferimento al Chelsea di Arnesen, con un indennizzo in favore del Tottenham di una cifra compresa tra i 5 e gli 8 milioni di sterline.\nChelsea.\nL'assunzione di Arnesen, a cui si oppose l'allora tecnico del Chelsea Jos\u00e9 Mourinho, fu consigliata ad Abramovich dal suo consulente Piet de Visser, che era \"talent scout\" del PSV nel periodo in cui Arnesen era direttore ed aveva portato in Olanda campioni come Rom\u00e1rio e Ronaldo. Gli fu affidata la direzione dell'\"Accademia dei talenti\", avente la finalit\u00e0 di scoprire e gestire giovani promesse. Arnesen da allora ha svolto un ruolo chiave nel portare a Stamford Bridge campioni del livello di Salomon Kalou e John Obi Mikel.\nIl rapporto con Mourinho fu problematico fin dall'inizio e peggior\u00f2 l'anno successivo, malgrado la vittoria in Premier del 2005-2006, quando Arnesen fu promosso al ruolo di responsabile della campagna acquisti, sminuendo di fatto la posizione del tecnico portoghese che non gradiva intromissioni nelle sue decisioni. Di pari passo, le divergenze in merito alle passate campagne acquisti si acuirono tra Mourinho e Abramovich, che nel luglio 2007 nomin\u00f2 Avram Grant direttore sportivo. I continui dissidi interni e un incerto inizio di campionato portarono alle dimissioni di Mourinho nel settembre del 2007. Furono fallimentari anche le gestioni tecniche dello stesso Grant e di Felipe Scolari, che succedettero al portoghese e furono licenziati rispettivamente a fine stagione 2007-2008 e a febbraio 2009.\nCon Scolari torn\u00f2 al Chelsea come vice-allenatore la vecchia gloria Ray Wilkins, il cui rapporto con Arnesen fu a sua volta problematico anche quando divenne il vice di Ancelotti, che giunse al Chelsea nel luglio 2009. Il 12 luglio fu nominato direttore sportivo e si disse entusiasta di poter lavorare con Ancelotti, avendo la possibilit\u00e0 di coordinare le attivit\u00e0 della squadra. Nel settembre successivo, con le dimissioni presentate dall'amministratore delegato Kenyon, Arnesen divenne la persona pi\u00f9 potente del club dopo il presidente. Kenyon era da tempo in lotta con Arnesen per l'egemonia nella dirigenza e per essere il consigliere preferito di Abramovich.\nMalgrado il titolo e la FA Cup vinti al termine dell'annata 2009-2010 e l'ottimo rapporto con il tecnico Ancelotti, Arnesen annunci\u00f2 il 27 novembre 2010 di non rinnovare il contratto che gli scadeva a fine stagione, e di voler cercare nuove sfide professionali. Se ne and\u00f2 dopo che nei suoi sei anni di permanenza il club aveva vinto due Premier, tre FA Cup e una Supercoppa inglese, ed aver raggiunto una finale e due semifinali di Champions League. Si dichiar\u00f2 soddisfatto per il lavoro svolto all'accademia calcistica e per il fatto che il club avesse tratto grandi profitti dalle vendite di diversi dei suoi allievi, tra cui Daniel Sturridge, Fabio Borini e Miroslav Stoch.\nAmburgo.\nIl 1 luglio 2011 divent\u00f2 il nuovo direttore sportivo dell'Amburgo, per il quale svolse per un breve periodo anche l'incarico di tecnico \"ad interim\" della prima squadra. Malgrado la positiva stagione 2012-2013 disputata dagli amburghesi, lasci\u00f2 l'incarico il 22 maggio 2013 in accordo con la dirigenza, con cui erano emerse divergenze sulla gestione a lungo termine delle politiche societarie.\nIl 1\u00ba febbraio 2014 assunse l'incarico di direttore sportivo del Metalist Kharkiv, societ\u00e0 la cui squadra milita nel campionato ucraino. Dopo un solo mese dovette rinunciare all'incarico in seguito alla grave crisi politica tra Russia e Ucraina, che coinvolse direttamente il club.\nPAOK Salonicco.\nIl 28 maggio 2015 firm\u00f2 un contratto triennale con il PAOK Salonicco, diventandone il nuovo direttore sportivo. Il presidente Ivan Savvidis del PAOK gli affid\u00f2 una somma considerevole per il rafforzamento della squadra e fra gli arrivi pi\u00f9 importanti vi furono il nuovo allenatore Igor Tudor, ingaggiato malgrado la scarsa esperienza, gli attaccanti Dimit\u0103r Berbatov e Garry Rodrigues, e il portiere svedese Robin Olsen, che si sarebbe rivelato un acquisto disastroso. I risultati rimasero molto al di sotto delle aspettative e in febbraio Arnesen fu licenziato, quando la squadra era al 5\u00ba posto e staccatissima dalla vetta.\nRitorno al PSV Eindhoven, Anderlecht e Feyenoord.\nIl 28 aprile 2017, il PSV Eindhoven annunci\u00f2 di aver raggiunto un accordo con Arnesen per inserirlo nei propri quadri dirigenziali come membro del comitato direttivo a partire dal 1\u00ba giugno successivo. Rimase con il PSV fino al dicembre 2018.\nIl 20 dicembre 2018, l' annunci\u00f2 l'ingaggio di Arnesen come direttore tecnico. Una serie di risultati negativi port\u00f2 sei mesi dopo il club belga ad assumere come allenatore-giocatore Vincent Kompany, il quale impose i propri programmi. Poco dopo Arnesen fu accantonato e il 3 ottobre 2019 fu licenziato, quello stesso giorno l'Anderlecht assunse Franky Vercauteren per affiancare alla guida della squadra Kompany, del quale era stato allenatore. Verkauteren aveva esperienza anche come consulente sportivo e rese la presenza di Arnesen superflua.\nDal 20 novembre dello stesso anno Arnesen divenne direttore tecnico del in sostituzione di Sjaak Troost.\nAllenatore.\nVent'anni dopo l'esperienza come assistente di Robson al PSV, il 10 ottobre 2011 divenne allenatore ad interim dell'Amburgo, in sostituzione del tecnico Rodolfo Cardoso, che aveva appena preso il posto di Michael Oenning ma era sprovvisto di licenza per guidare club di prima categoria. Il 13 ottobre fu ingaggiato l'allenatore Thorsten Fink e Arnesen torn\u00f2 a svolgere il ruolo di Direttore Generale.\nRiconoscimenti.\nNel 2005, l'anno in cui arriv\u00f2 al Chelsea, Arnesen fu eletto miglior direttore sportivo del mondo. Per i suoi meriti come calciatore, nel 2013 \u00e8 stato ammesso nella Hall of fame del calcio danese."}
{"id": "2659154", "revid": "1677399", "url": "https://it.wikipedia.org/wiki?curid=2659154", "title": "Paris Open 1992", "text": "Il Paris Masters 1992 \u00e8 stato un torneo di tennis che si \u00e8 giocato sul Sintetico indoor. \u00c8 stata la 20\u00aa edizione del Paris Masters, che fa parte della categoria Super 9 nell'ambito dell'ATP Tour 1992. Il torneo si \u00e8 giocato nel Palais omnisports de Paris-Bercy di Parigi in Francia, dal 2 al 9 novembre 1992.\nCampioni.\nSingolare maschile.\n Boris Becker ha battuto in finale Guy Forget, 7\u20136(3), 6\u20133, 3\u20136, 6\u20133\nDoppio maschile.\n John McEnroe / Patrick McEnroe hanno battuto in finale Patrick Galbraith / Danie Visser, 7\u20136, 6\u20133"}
{"id": "2659155", "revid": "76963", "url": "https://it.wikipedia.org/wiki?curid=2659155", "title": "Adriana Rame", "text": "Biografia.\nDiplomata al liceo classico, fu sposata dal 1965 con Carlo Minnucci, attore e regista di fotoromanzi con lo pseudonimo di Raimondo Magni, da cui ha avuto un figlio, Francesco, interprete anch'egli di fotoromanzi.\nIn giovent\u00f9, forte di una notevole statura, ha giocato a pallacanestro in una squadra di Alghero, citt\u00e0 nella quale ha vissuto alcuni anni. Tornata a Roma, ha alternato l'attivit\u00e0 di modella a quello di attrice di fotoromanzi, prendendo parte contestualmente - come accaduto ad alcune altre colleghe - a spot pubblicitari per Carosello. Arriv\u00f2 alla Lancio grazie ad un fotografo che abitava nel suo medesimo palazzo.\nNon ha mai mostrato interesse per il cinema preferendo dedicarsi all'attivit\u00e0 di interprete di fotoromanzi.\nCarriera.\nIn carriera ha interpretato dal 1961 - e in quarantuno anni di carriera - 1.323 fotoromanzi, di cui 339 da protagonista e 984 da non protagonista. Per numero di interpretazioni \u00e8 stata seconda solo a Michela Roc. Debutt\u00f2 nel numero 7, ottobre 1961, di \"Letizia\" in un fotoromanzo di genere western, \"I pascoli della solitudine\".\nLe storie in cui ha recitato sono servite ad inaugurare diverse testate della Lancio. Ecco le principali:"}
{"id": "2659157", "revid": "287204", "url": "https://it.wikipedia.org/wiki?curid=2659157", "title": "Sottoprefettura di Tokachi", "text": "La \u00e8 una sottoprefettura della prefettura di Hokkaid\u014d, Giappone. Ha un'area di 10.830,99 chilometri quadrati e una popolazione di 358.653 abitanti al 2006. \u00c8 stata fondata nel 1897."}
{"id": "2659158", "revid": "599013", "url": "https://it.wikipedia.org/wiki?curid=2659158", "title": "Steve Burtt", "text": "\u00c8 il padre del cestista Steven \"Steve\" Burtt.\nCarriera.\nTra il 1984 e il 1993 Burtt ha disputato 101 partite in NBA. Durante questo periodo, ha spesso giocato anche in altre leghe statunitensi.\nNel 1992 aveva iniziato la stagione in Grecia, all'\u012arakl\u012bs Salonicco, dove era il secondo miglior realizzatore del campionato. Tuttavia, nel novembre dello stesso anno \u00e8 stato sospeso a vita dalla federazione greca poich\u00e9 all'aeroporto di Salonicco \u00e8 stato fermato dalla polizia con l'accusa di essere rientrato da New York con un quantitativo di hashish e cocaina nel proprio bagaglio.\nLa sua prima esperienza nel campionato italiano risale alla stagione 1994-1995, quando \u00e8 stato ingaggiato dalla Pallacanestro Trieste. Burtt ha esordito alla 10\u00aa giornata di andata, e ha chiuso quel campionato di Serie A1 realizzando 29,9 punti a partita.\nL'anno successivo \u00e8 sceso in Serie A2 alla Reyer Venezia, di cui \u00e8 stato trascinatore offensivo con i suoi 31,5 punti realizzati in regular season e 29,9 punti di media nei play-off. Nella decisiva gara5 delle finali play-off vinta in rimonta contro Rimini, Burtt ha realizzato 41 punti con 9/15 da due, 3/4 da tre e 14/16 ai liberi. La squadra tuttavia non si iscriver\u00e0 al campionato successivo per motivi economici.\nNel 1996-97 \u00e8 tornato alla Pallacanestro Trieste in Serie A1. Qui ha giocato solo le prime 17 giornate, prima di fermarsi per un infortunio. Fino a quel momento aveva segnato 34,1 punti a partita, rendimento che gli ha consentito di essere il capocannoniere di quel campionato per media punti.\nNell'estate del 1997 ha accettato l'offerta dell'Andrea Costa Imola (Serie A2) guidata in panchina da Francesco Vitucci, che era stato gi\u00e0 suo tecnico nell'anno di Venezia che si era concluso con la promozione. A livello personale Burtt si \u00e8 laureato nuovamente capocannoniere (27,9 la sua media punti in regular season, 23,0 quella nei play-off), mentre la stagione della squadra si \u00e8 conclusa con la vittoria dei play-off e la salita nella massima serie. Per il club imolese \u00e8 stato un risultato storico, in quanto i biancorossi fino a quel momento non avevano mai raggiunto la A1.\nHa giocato nuovamente in Serie A2 nel campionato 1998-1998, quando \u00e8 stato ingaggiato dalla Scandone Avellino a fine ottobre a stagione in corso. Con la formazione irpina ha viaggiato a 24,8 punti di media in stagione.\nTrentasettenne, Burtt \u00e8 approdato alla Dinamo Sassari (Serie A2) nel gennaio del 2000 per sostituire il connazionale George Banks. \u00c8 stata questa la sua ultima parentesi italiana, chiusa con una media di 22,9 punti a gara."}
{"id": "2659159", "revid": "27960124", "url": "https://it.wikipedia.org/wiki?curid=2659159", "title": "Satrapia d'Armenia", "text": ""}
{"id": "2659160", "revid": "287204", "url": "https://it.wikipedia.org/wiki?curid=2659160", "title": "Ko\u0161arkarski klub Elektra \u0160o\u0161tanj", "text": "Il Ko\u0161arkarski klub Elektra \u00e8 una squadra di pallacanestro slovena della citt\u00e0 di \u0160o\u0161tanj.\nDisputa le proprie partite interne presso la \u0160portna dvorana, impianto inaugurato nel 1995 che dispone di 850 posti a sedere e 150 in piedi.\nStoria.\nIl club nacque per iniziativa di un gruppo di studenti provenienti dalla capitale Lubiana, i quali si trovavano a \u0160o\u0161tanj per motivi di studio. Il primo match ufficiale della sua storia si \u00e8 disputato nel 1949, vinto contro la squadra cittadina di Celje. Nel 1952 la prima squadra fa il suo esordio assoluto nella massima serie slovena. Il piazzamento pi\u00f9 prestigioso in questa serie risale tuttavia al 2006, quando la formazione bianco-blu arriv\u00f2 quarta. Nel 2009 invece il club raggiunge per la prima volta la finale della Coppa di Slovenia.\nFinali disputate.\nNazionali.\nCoppa di Slovenia\nSupercoppa di Slovenia "}
{"id": "2659164", "revid": "599013", "url": "https://it.wikipedia.org/wiki?curid=2659164", "title": "Werner Schlager", "text": "\u00c8 l'ultimo giocatore europeo, nonch\u00e9 l'ultimo non cinese, ad aver vinto una medaglia d'oro mondiale nel singolo.\nPalmar\u00e8s.\nTop 12 Europeo:"}
{"id": "2659166", "revid": "729019", "url": "https://it.wikipedia.org/wiki?curid=2659166", "title": "Aeroporto Internazionale di Buffalo-Niagara", "text": "L'Aeroporto Internazionale di Buffalo-Niagara \u00e8 un aeroporto situato nei pressi di Buffalo nello stato di New York, negli Stati Uniti d'America."}
{"id": "2659168", "revid": "1494169", "url": "https://it.wikipedia.org/wiki?curid=2659168", "title": "Arsan", "text": ""}
{"id": "2659173", "revid": "36426", "url": "https://it.wikipedia.org/wiki?curid=2659173", "title": "Crespano del Grappa", "text": "Crespano del Grappa (\"Cresp\u00e0n\" in veneto) \u00e8 una frazione del comune italiano di Pieve del Grappa.\n\u00c8 stato comune autonomo sino al 30 gennaio 2019, quando, assieme al limitrofo comune di Paderno del Grappa, \u00e8 stata concordata una consultazione popolare mediante referendum, che ne decret\u00f2 la loro fusione; di qui la denominazione dell'attuale comune di Pieve del Grappa.\nStoria.\nPremessa.\nCrespano \u00e8 una delle principali localit\u00e0 del Pedemonte del Grappa gi\u00e0 a partire dal secolo XI, quando vi figurano numerose propriet\u00e0 della famiglia degli Ezzelini. Dette propriet\u00e0 furono certosinamente accertate, censite e documentate dopo la loro definitiva sconfitta avvenuta nel 1260. Sparuti reperti archeologici (come ad esempio il sarcofago del romano Caio Vettonio conservato nella localit\u00e0 limitrofa, a Sant'Eulalia) parrebbero dimostrare, per\u00f2, che l'insediamento umano \u00e8 assai precedente, \nDal 1300 i documenti scritti diventano numerosi e da questi si evince una notevole attivit\u00e0 artigianale.\nNei secoli successivi, la produzione laniera permise la crescita economica delle pi\u00f9 note famiglie crespanesi.\nNell'800, grazie all'apporto finanziario di alcune famiglie di mecenati, tra cui quella di Giovan Battista Sartori Canova, fu completata la piazza con la fontana, costruito il ponte che unisce Crespano con Paderno e aperta la strada del Molinetto che consent\u00ec una pi\u00f9 facile congiunzione con i paesi limitrofi, rendendo Crespano una piccola cittadina.\nCrespano \u00e8 da ricordare per la presenza del sacrario militare del monte Grappa, uno dei principali ossari militari della prima guerra mondiale, situato pi\u00f9 precisamente in cima Grappa e che ospita, oltre a salme di soldati italiani e a austroungarici, le tombe del maresciallo d'Italia gen. Gaetano Giardino e dell'ardito del Grappa gen. Ettore Viola. Proprio presso l'Ossario, ogni prima domenica di agosto si celebra una grande cerimonia per commemorare tutti i soldati caduti in questo monte sacro alla patria.\nDalla prima attestazione del toponimo al Seicento.\nAnno 1085: \"villa quae dicitur Crespanum\" \u00e8 la prima attestazione del toponimo. 1164: i \"Da Crespan\", ascritti alla nobilt\u00e0 di Treviso, sono signori della \"regula de Crespan.\" 1333: Pietro da Crespan \u00e8 nel Consiglio trevigiano dei Trecento; 1337: nasce la Podesteria di Asolo che comprende 37 ville o centri rurali tra cui C. 1322: \u00e8 documentata l\u2019esistenza di una \"gualchiera\" per follare panni \"(unum folognum ad follandos pannos positum)\" ubicata sulla riva del torrente Lastego. Sec. XIV: C. \u00e8 diviso in una \"Villa alta\" con la chiesa rurale di S. Vito dei Larghi e quella di SS. Pancrazio e Marco sotto la pieve della vicina Sant\u2019Eulalia (in diocesi di Padova) e in una \"Villa bassa\" con S. Paolo di sotto Crespano o del Lastego (in diocesi di Treviso). \"Sui generis\" la posizione di San Michele sul Lastego, legata alle sorti del castello dei \"Da Crespano\". \"Regula\" e parrocchia di C. devono l\u2019ascesa alla fusione delle due chiese del territorio (e delle loro rispettive comunit\u00e0) e allo sviluppo manifatturiero nel settore tessile. Dal XV sec. mastri, lanai, sartori, tesseri, tintori, folladori, battilana locali e immigrati dalle valli alpine e lombarde accelerano e rinnovano la tradizione tessile del paese e dell\u2019intero pedemonte. 1537: i gastaldi dell\u2019arte della lana di Treviso riconoscono i mercanti e i lavoratori della lana nella podesteria asolana: d\u2019ora in poi Crespano primeggia nella destra Piave nel settore laniero.1686: assieme a Cavaso e Castelcucco, C. \u00e8 sede di bollatura della lana: si producono panni alti, fini e sopraffini, in particolare i \"mezzetti ad uso de Crespan\": si mette in luce la classe imprenditoriale e mercantile, resta nell\u2019ombra la vita privata e professionale di generazioni di salariati e contadini (\u201c\"Non c\u2019\u00e8 casa, non c\u2019\u00e8 famiglia dove non si oda un telaio battente\u201d,\" scrivono le fonti).\nIl \"Settecento laniero\".\nCon il conio di \u201ccivilt\u00e0 crespanese\u201d si designa il \u2018700 laniero di C., sia per la mole degli affari e della produttivit\u00e0 imprenditoriale sia per l\u2019elevazione spirituale e culturale delle famiglie: 47 mercanti, 520 telai, 4000 operai non solo crespanesi in parte adibiti nelle case azienda, in parte nell\u2019industria a domicilio (il cosiddetto \"dar fora lavoro\"); prime dinastie imprenditoriali: Manfrotto (dal XVII sec. \"mercanti in luogo della Gherla\"), Guadagnin(i) (in contrada Seolina; constatato il \"felice esito\" della loro \"fabbrica,\" chiedono la cittadinanza veneziana nel 1731); Melchiori (di origine opitergina), Bellato, Torresan(i), Zardo. L\u2019asse Crespano-Venezia rappresenta una fortunata combinazione rurale-urbana grazie alla quale una porzione disseminata eppure prospera attivit\u00e0 produttiva del Pedemonte trevigiano si innesta nei circuiti del mercato internazionale.\nL' \"Ottocento filantropico\".\nAnno 1858: per volont\u00e0 testamentaria del vescovo Sartori Canova, fratello uterino di Antonio Canova, nasce la \"Congregazione di Carit\u00e0\"; 1860: per volont\u00e0 testamentaria del nobile friulano Francesco Aita nasce l\u2019Istituto Pio. 1871: alla Casa di ricovero \u00e8 affiancato un Ospedale grazie alla convenzione con le Suore di Carit\u00e0 dell\u2019Ordine di Maria Bambina, che reggono pure un Orfanotrofio femminile: nascono i \"Pii Istituti Riuniti\".1875: nasce la \"Fondazione Canova\" (ad opera di Filippo Canal, sindaco del paese ed esecutore testamentario dell\u2019ingente patrimonio di Antonio Canova) con finalit\u00e0 indifferibili: scuola di agricoltura, educazione femminile, arte della tessitura per l\u2019occupazione femminile, sostegno agli studenti indigenti.\nIl \"Novecento bellico\".\nDurante la Grande Guerra: evacuazione del paese dopo la rotta di Caporetto e difficile esperienza del \"profugato\" (dal 10/11/1917); C., in stato di assedio, diventa una convulsa base di appoggio e rifornimento per le operazioni di guerra, facilitate dal collegamento ferroviario con Bassano del Grappa grazie a una \"decauville\" con capolinea nella localit\u00e0 Gherla. Il Monte Grappa, in parte nel territorio crespanese, \u00e8 coinvolto nelle battaglie d\u2019arresto (novembre/dicembre 1917): la zona si trasforma in un formicaio di capisaldi, camminamenti, trincee, gallerie (famosa la G\"alleria Vittorio Emanuele III,\" a Cima Grappa) ed \u00e8 teatro dell\u2019innovativa battaglia di \u201cdifesa elastica\u201d. Cima Grappa regge all\u2019urto della Battaglia del Solstizio (15/06-15/07/18) e fa meritare 640 medaglie al valor militare ai soldati italiani; la cosiddetta \"Armata del Grappa\" perde 30000 uomini nella battaglia di Vittorio Veneto (ottobre 1918). La \"Resistenza,\" nel Secondo Conflitto Mondiale, dopo l\u20198 settembre: 20-28/09/44 rastrellamento del Monte Grappa. Di rilievo, nella lotta antifascista, il ruolo dei sanitari dell\u2019Ospedale Civile del paese, mentre al contempo presso il Collegio Maria Bambina staziona un comando di truppe tedesche: \u00e8 una recente pagina tragica di violenza e di guerra.\nFamiglie autoctone.\nAndolfato, Baratto, Bellato, Biotti, Bortolazzo, Canal, Capovilla Ceccato, Chiavacci, Colbertaldo, Colombana, Danieli, Gambasin, Guadagnini, Manfrotto, Manganello, Marangoni, Melchiori, Morandi, Ogniben, Raccanello, Rossi, Savio, Sartori, Sernagiotto, Settin, Torresan, Vaccari, Zardo.\nSoprannomi pi\u00f9 diffusi.\n\"Mo\u00e9na, Cas\u00e8i\" (Bortolazzo); \"Sgionf\u00e9t, Carm\u00e8i\" (Capovilla); \"Paradisi, Cimoloni, Uce\" (Ceccato); \"Setecamise, Spassacamin\" (Colombana); \"Loa, Nanet\" (Guadagnini); \"Cioponi, Sanarioto\" (Melchiori); \"Bech\u00e8r\" (Michelet); \"Ba\u00f9ta\" (Padovan); \"Gramat\u00e8i\" (Raccanello); \"Cavalin, Rosta,\" (Savio); \"Bar\u00e8i, Ross\u00e8t, Patote\" (Torresan\"); Nasse\" (Vaccaro), \"Notola, Fantolin\" (Zardo); \"Dhan\u00f2i\" (Xamin).\nBlasone (un detto) popolare.\n\u201c \"Co\u2019 San Marco comandava, se disnava e se zenava e parfin se merendava: i teler i sbatteva e i corli coreva\u201d\" (in merito alla stagione d\u2019oro della Crespano manifatturiera)\nMonumenti e luoghi d'interesse.\nCima Grappa.\nPosizionato lungo il fronte italiano dopo la rotta di Caporetto, il monte Grappa rappresenta uno dei luoghi simbolo della Grande guerra. Dal 1935 sulla sua cima sorge un monumento ossario che contiene i resti di militari italiani e austroungarici con un museo annesso.\nNei pressi sorge il sacello della Madonna Ausiliatrice, consacrato il 4 agosto 1901 dal cardinale Giuseppe Sarto (poi papa Pio X).\nLa Madonna del Covolo.\nA nord del centro, in posizione sopraelevata alle pendici delle prealpi, sorge il santuario della Madonna del Covolo, tutt'oggi frequentata meta di pellegrinaggi.\nLa tradizione ne colloca le origini nel XII secolo, quando la Vergine sarebbe apparsa a una pastorella sordomuta che, durante un temporale, aveva trovato riparo in una grotta (in dialetto locale \"covolo\"). Riacquistata miracolosamente la parola, la giovane avrebbe comunicato agli abitanti di Crespano il volere della Madonna, e cio\u00e8 di costruire sul luogo del prodigio un edificio di culto a lei dedicato.\nLa documentazione storica, tuttavia, prova l'esistenza di una chiesa solo dalla prima met\u00e0 Trecento. Nei secoli quello che in origine doveva essere solo un'edicola o un sacello sub\u00ec ricostruzioni e ampliamenti e all'inizio dell'Ottocento venne ricostruito su progetto del celebre architetto Antonio Canova. Quest'ultimo era assai devoto alla Madonna del Covolo, visto che era figlio di una crespanese e membro della confraternita che gestiva il santuario.\nIl santuario si presenta come un edificio a pianta rotonda introdotto da un pronao ed \u00e8 un evidente richiamo al Pantheon di Roma. Si pu\u00f2 ritenerlo una \"prova generale\" in scala ridotta del pi\u00f9 tardo Tempio di Possagno che ha fattezze molto simili. La vecchia chiesetta non \u00e8 stata demolita, ma si trova dietro la rotonda.\nIl cosiddetto \"ponte del diavolo\".\nLa costruzione di un ponte sul Lastego era stata pensata gi\u00e0 verso la met\u00e0 del XVIII secolo, quando si present\u00f2 la necessit\u00e0 di trasportare i tronchi provenienti dalla Germania per realizzare il tetto del Duomo, allora in costruzione. Il ponte attraversa il torrente Lastego che divide Crespano da quello che era il comune vicino di Paderno (oggi uniti nel comune di Pieve del Grappa) e sorge in un punto dove le due sponde sono vicine, separate da una gola profonda. All'epoca esistevano (ed esistono tuttora) altri due passaggi, una \u00e8 la passerella a sud del paese e l'altro \u00e8 il terrapieno che sorge nei pressi della piazza, per\u00f2 del tutto inadeguato a sopportare grossi carichi in quanto costruito su terreno argilloso e frequentemente soggetto a fenomeni di franamento.\nL'idea di una via di comunicazione che agevolasse il passaggio della valle del Lastego era gi\u00e0 stata discussa sotto il governo napoleonico; tuttavia la mancanza di fondi rallent\u00f2 la sua esecuzione. Fu alla morte di Antonio Canova, nel 1822, che si pot\u00e9 dare avvio alla costruzione della strada Molinetto che doveva collegare Bassano a Pederobba; monsignor Giovanni Battista Sartori sfrutt\u00f2 il lascito del fratello per sovvenzionare l'opera di costruzione di una strada e di un ponte per permettere ai viaggiatori e ai turisti di giungere a Possagno, patria di Canova, ed ammirare il tempio, di recente costruzione. Il progetto per il ponte di Crespano venne affidato all'ingegnere Angelo Casarotti di Schio (1773-1842) che era gi\u00e0 stato contattato dal Canova, una decina d'anni prima, per velocizzare, presso il Governo austriaco, l'attuazione della strada Molinetto. Il ponte venne terminato nell'inverno 1829-1830 ed inaugurato nell'aprile 1830, alla presenza del vicer\u00e9 Ranieri d'Asburgo-Lorena. Il 2 maggio dello stesso anno croll\u00f2 a causa della scarsa qualit\u00e0 dei materiali impiegati: vennero usate infatti grosse lastre di pietra locale, denominata \"Mavier\", totalmente inadeguata allo scopo, mentre il progetto prevedeva i laterizi. A seguito di questo, bench\u00e9 esente da colpe come si dimostr\u00f2 nel corso degli anni, l'ingegner Casarotti si suicid\u00f2 buttandosi da ci\u00f2 che rimaneva del ponte stesso.\nPoco dopo, su iniziativa del vescovo Giovanni Battista Sartori che anticip\u00f2 ingenti somme di denaro, il ponte venne ricostruito, sempre con il progetto originario di Casarotti. Nella primavera 1836 venne aperto al traffico, anche se per il collaudo finale fu necessario attendere il 1840.\nRealizzato con muratura in cotto invece che in pietra, resiste tuttora, nonostante la crescita del traffico (anche pesante) in quanto passaggio obbligato per collegare le cave di Possagno alle principali vie di comunicazione.\nNegli anni ottanta, il ponte fu restaurato dal Genio Civile realizzando una nuova struttura all'interno, in modo che l'opera originale funga solo da copertura.\nDal 2006 al 2008, visto il continuo aumentare del traffico pesante, il ponte \u00e8 stato chiuso a causa dei cedimenti e completamente ricostruito secondo il medesimo principio di vent'anni prima, ma con tecniche pi\u00f9 all'avanguardia e durevoli.\nDuomo dei Santi Marco e Pancrazio.\nAl centro di Crespano sorge la chiesa dei Santi Marco e Pancrazio, meglio conosciuta come \"duomo di Crespano del Grappa\", e costruita nel XVIII secolo.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nMusica.\n\u00c8 presente, attestata dal 1823, la Societ\u00e0 Filarmonica di Crespano del Grappa la pi\u00f9 antica associazione del comune, comprendente un'orchestra di fiati con la propria Scuola di Musica \"Napoleone Zardo\".\nArte e letteratura.\nCrespano annovera alcuni artisti, di origine crespanese, fra cui il pittore e poeta Arnaldo Guadagnini, autore di numerose opere pittoriche e di libri di poesia (\"Oltre dicembre\" 2016 e \"Traghettando\" 2017) ed il poeta Sakya Pegoraro con il libro \"Semplicemente me\" 2021.\nProdotti tipici.\nSono tipici della zona del Grappa, quindi anche di Crespano, i formaggi Morlacco e Bastardo del Grappa.\nEventi.\nOgni domenica mattina a Crespano del Grappa si svolge il mercato, con grande raccolta di persone dal circondario.\nAmministrazione.\nAltre informazioni amministrative.\nLa denominazione del comune fino al 1867 era Crespano, dal 1867 al 1920 fu Crespano Veneto; dal 1920, a seguito della prima guerra mondiale, combattuta anche sul monte Grappa, che fu l'ultimo baluardo italiano, il nome venne cambiato in Crespano del Grappa, in onore del massiccio sulle cui pendici sorge il paese."}
{"id": "2659175", "revid": "637034", "url": "https://it.wikipedia.org/wiki?curid=2659175", "title": "Bartolomeo Cesi (pittore)", "text": "Biografia.\nNacque in una famiglia benestante bolognese, segu\u00ec un percorso artistico di formazione giovanile sotto la guida di Giovanni Francesco Bezzi (\"il Nosadella\").\nAder\u00ec alla cultura tardomanieristica, come evidenziato dai lavori effettuati nella cappella Vezza della basilica di Santo Stefano di Bologna (1574) e dagli affreschi a sfondo mitologico realizzati presso il palazzo Bocchi.\nIn una seconda fase artistica, Cesi si accost\u00f2 alla corrente toscana, pi\u00f9 rispondente ai suoi ideali in linea al clima e ai dettami della Controriforma, influenzati dalla presenza e dai consigli del cardinale Gabriele Paleotti, autore del \"Discorso intorno alle immagini sacre e profane\" (1582).\nQueste tendenze di fusione tra elementi naturalistici e di devozione cristiana emersero nel \"San Benedetto\" presente nella chiesa di San Procolo.\nIl suo soggiorno romano svolto intorno al 1591, si rivel\u00f2 proficuo grazie ai contatti con Scipione Pulzone, che lo arricchirono ulteriormente di elementi religiosi malinconici, di profonde variet\u00e0 cromatiche e di una severit\u00e0 formale. A questa periodo risalgono gli affreschi presenti alla Certosa di Maggiano, la pala dell'abside del Duomo di Siena (proveniente dalla stessa certosa), e gli affreschi nella cappella dei Bulgari bolognese.\nSempre intorno al 1595, Cesi complet\u00f2 il trittico con l\"'Adorazione dei Magi\" nella Basilica di San Domenico e la \"Vergine e Santi\".\nUltimo, tra le sue grandi opere, il coro della Cattedrale di Bologna e la sua cripta impreziosita grazie anche all'aiuto di Prospero Fontana.\nIn alcuni progetti collabor\u00f2 con Ludovico Carracci.\nIl Cesi mor\u00ec il 15 agosto 1629 a Bologna.\n "}
{"id": "2659178", "revid": "339392", "url": "https://it.wikipedia.org/wiki?curid=2659178", "title": "Re degli Assiri", "text": ""}
{"id": "2659179", "revid": "599013", "url": "https://it.wikipedia.org/wiki?curid=2659179", "title": "Xane d'Almeida", "text": ""}
{"id": "2659182", "revid": "767487", "url": "https://it.wikipedia.org/wiki?curid=2659182", "title": "Marcin Nowak", "text": "\u00c8 o \u00e8 stato membro di diversi gruppi: Devilyn (1992-2003), Dies Irae (2000-2005), Behemoth (2000-2003), Crucified Mortals (2004), Spinal Cord (dal 2004), Vader (2003-2008), Virgin Snatch (2008-2009), Condemnation (dal 2008), Road's End (dal 2010), Thy Disease (dal 2011), e Against the Plagues (dal 2011)."}
{"id": "2659183", "revid": "339392", "url": "https://it.wikipedia.org/wiki?curid=2659183", "title": "Re di Persia", "text": ""}
{"id": "2659184", "revid": "339392", "url": "https://it.wikipedia.org/wiki?curid=2659184", "title": "Sovrani di Persia", "text": ""}
{"id": "2659188", "revid": "486946", "url": "https://it.wikipedia.org/wiki?curid=2659188", "title": "Aeroporto Internazionale di LA/Ontario", "text": ""}
{"id": "2659191", "revid": "120668018", "url": "https://it.wikipedia.org/wiki?curid=2659191", "title": "La filanda", "text": "La filanda/Un uomo in meno \u00e8 un singolo di Milva, pubblicato dalla \"Ricordi\" nel 1971.\nLa filanda.\n\"La filanda\" \u00e8 la versione italiana di un successo della celebre cantante portoghese Am\u00e1lia Rodrigues (\"\u00c9 ou n\u00e3o \u00e9\" di Alberto Janes), con cui Milva vinse la prestigiosa \"Gondola d'oro\" alla \"Mostra internazionale di musica leggera\" di Venezia nel 1972.\nIl testo italiano \u00e8 di Vito Pallavicini. \nIl brano si rivel\u00f2 un grande successo commerciale; tocc\u00f2 infatti la decima posizione dei singoli pi\u00f9 venduti di quell'anno e risult\u00f2 il quarantanovesimo singolo pi\u00f9 venduto del biennio 1971/1972.\nDello stesso anno \u00e8 la pubblicazione della versione tedesca intitolata \"Die Liebe auf den ersten Blick\" (\"L'amore al primo sguardo\").\nIl brano \u00e8 stato inserito nell'album \"La filanda e altre storie\" del 1972.\nUn uomo in meno.\n\"Un uomo in meno\" \u00e8 la canzone pubblicata sul lato B del singolo, adattamento italiano del brano francese \"Les Jardins De Marmaris\", scritto in origine da Andr\u00e9 Popp e Jean-Claude Massoulier, con il testo italiano adattato da Luigi Albertelli, anch'essa pubblicata nell'album.\nEdizioni.\nIl singolo \u00e8 stato distribuito in Italia dall'etichetta \"Ricordi\", con codice SRL 10651. Il singolo \u00e8 stato distribuito anche in Francia, Svizzera, Canada e Portogallo."}
{"id": "2659192", "revid": "229538", "url": "https://it.wikipedia.org/wiki?curid=2659192", "title": "Lollove", "text": "Lollove \u00e8 una frazione di Nuoro che dista circa 15 chilometri dal capoluogo. Nei documenti la si trova menzionata come \"Loloe\", \"Lolove\" o \"Loloy\". In lingua sarda \u00e8 chiamata Lollobe.\nOrigini del nome.\nDal punto di vista etimologico il termine \"Lollobe\" potrebbe essersi originato dal termine sardo arcaico \"lo' \u00f2\" che significava corso d'acqua e dal termine sardo arcaico \"l\u00f2be\" che significava ghianda. Il termine era riferito alla collocazione del paese, un'area interessata da un bosco di querce ricco di ghiande per i suini e attraversato da un corso d'acqua.\nSecondo Eduardo Blasco Ferrer, il nome \"Lollobe\" sarebbe originato dalla parola paleobasca ola (capanna) pi\u00f9 il suffisso -obe (conca, cavit\u00e0), indicando cos\u00ec un agglomerato di capanne presso una conca.\nStoria.\nTradizione.\nGli anziani di Lollove tramandano un racconto leggendario sul borgo, secondo il quale, questo venne colpito dalla maledizione di alcune suore fuggite dalla chiesa di S.M. Maddalena a causa dell'accusa di relazione carnale di qualcuna di esse con i pastori del paese. Esse sarebbero andate via lanciando la seguente maledizione: \u201c\"Lollove Sarai come acqua del mare; non crescerai e non morirai mai\"\u201d.\nSelene: il villaggio \"scomparso\" di Lollove.\nLa leggenda che si tramanda per via orale da secoli riporta che Lollove ebbe origine da un ancora pi\u00f9 antico villaggio detto Selene. Le traduzioni e indicazioni sporadiche su questo villaggio, della cui esistenza non \u00e8 mai stata pubblicata alcuna prova documentale (fotografie, coordinate, ecc.), fanno risalire il termine dal greco \"Seleni\", ovvero Luna. Tuttavia alcuni anziani lollovesi negano conoscere il villaggio scomparso con questa denominazione ma con quella di Elene, ovvero \"Elena\" in lingua sarda, del quale sarebbero ancora visibili le rovine dell'antichissima Chiesa che diede il nome al villaggio.\nRimanendo su una ricerca al momento prettamente teorica, quindi priva di una consolidata scientificit\u00e0, il collegamento ipotizzabile secondo tali testimonianze, pertanto, \u00e8 che Elene, Elena, Santa Elena, altra non era che Flavia Giulia Elena, moglie dell'Imperatore Costanzo Cloro, il cui culto era piuttosto diffuso nel territorio circostante.\nIl presunto cranio di questa Santa, conservato nella cripta della Cattedrale di Treviri (Germania), riporta una dicitura: \"CAPUT SHELENAE\", ovvero \"Capo di S. Elena\". \"SHELENAE\", forma contratta di \"S. Helenae\", \"Sancta Helenae\", da cui la forma contratta e \"sardizzata\" di \"Selene\" o \"S. Elene\", quindi, potrebbe essere sempre lei, Santa Elena.\nMedioevo.\nLollove \u00e8 un caratteristico borgo retaggio del medioevo, epoca durante la quale nelle vallate del Rio Sologo e del Rio Cedrino (allora Su Rivu Mannu) vi erano numerosi villaggi. Di questi piccoli paesi medioevali Lollove \u00e8 l'unico ad aver varcato l'epoca contemporanea e anche per questa caratteristica \u00e8 oggetto di attenzione degli appassionati di quel periodo.\nDal punto di vista ecclesiastico, la parrocchia di Lollove costituiva un canonicato della diocesi di Ottana, con le annesse Bottidda, Burgos ed Esporlatu: questo canonicato fu, infatti, ereditato dalla diocesi di Alghero, e se ne trova traccia nei documenti risalenti agli anni Ottanta del XVI secolo. Di fronte alla chiesa di Lollove fino a tempi storici i vecchi ricordano tre cippi.\nI vecchi di Lollove sostenevano che il loro paese nacque prima di Nuoro ed in un tempo andato era stato pi\u00f9 grande di Nuoro.\nLollove aveva nella vallata un altro piccolo paese gemello, quello di Isalle, esistito ufficialmente fino al 1567, anno in cui venne designato dal Vaticano l'ultimo canonico di nome Umberto Mossone a reggere il locale Canonicato. Isalle per\u00f2 vivacchi\u00f2 ancora per qualche anno dopo il 1600 con una popolazione intorno ai 15 abitanti che poi si estinse definitivamente fors'anche per una semplice epidemia influenzale. Isalle, appartenente alla diocesi di Galtell\u00ec, aveva come parrocchia il Canonicato di Santa Cristina e altre quattro chiese. Probabilmente alcuni abitanti di Isalle confluirono a Lollove quando cess\u00f2 di esistere il loro villaggio.\nNella vallata di Marreri in agro di Nuoro, nell'area limitrofa a Lollove, esistono i ruderi di due chiese, San Bartolomeo (Santu Tomeu) e San Teodoro (Santu Tederu), probabilmente gi\u00e0 appartenute a Lollove. Altre chiese erano presenti sempre nelle vicinanze, e pi\u00f9 precisamente sulle pendici del Monte Ortobene, nelle localit\u00e0 di San Gavino (Santu Gabinzu), e di San Giacomo Maggiore (Santu Jacu). Queste chiese erano limitrofe ai ruderi della chiesa d'Itria dell'Ortobene.\nEra moderna.\nFaceva parte in periodo spagnolo dell'\"Encontrada de Nuero\" con i villaggi di \"Nuero (Nuoro), Locoy (Locoe) y Orgosolo\".\nLollove nel 1615 aveva 25 abitanti\nNel XIX secolo, dal Dizionario Angius Casalis si apprende che:\nLollove aveva nel 1838 180 abitanti di cui 25 agricoltori, 20 pastori e due o tre dediti ad altri mestieri, la consistenza in bestiame era nel 1838 il seguente: 600 vacche, 2000 pecore, 500 capre, 150 porci.\nNel 1860 Lollove fu colpita da un'aggressiva epidemia di vaiolo, ci furono molte vittime e la comunit\u00e0 di Lollove con Pietro Siotto, ultimo sindaco del paese, protest\u00f2 vibratamente con le autorit\u00e0 per lo stato di abbandono del paese, invi\u00f2 anche una lettera al quotidiano \"La Nuova Sardegna\", perch\u00e9 lo Stato aveva lasciato il paese senza strada per Nuoro e senza cimitero.\nLollove \u00e8 stato Comune fino alla seconda met\u00e0 del 1800. Il salto comunale comprendeva la sponda destra (dando alle spalle alla sorgente) del Rio Lucula, sottostante la citt\u00e0 di Nuoro, e del Rio Sologo nella vallata di Marreri, dove il rio precedente confluisce. Infatti nel 1857 divenne frazione del Comune di Nuoro dopo un'iniziale valutazione di accorpamento a un altro comune viciniore.\nAl 1896 risale la descrizione del paese fatta dallo scrittore nuorese Sebastiano Satta. Satta riferisce che allora a Lollove abitavano trecentosessantasette abitanti in cinquantasei case e che le vie erano ostruite da rocce che ne impedivano il transito ai carri ed ai cavalli.\nLa scrittrice nuorese Grazia Deledda, Premio Nobel per la letteratura, ambient\u00f2 a Lollove il romanzo \"La madre\".\nMalgrado la richiesta dei suoi abitanti a Lollove non fu mai concessa dalla citt\u00e0 capoluogo la circoscrizione, e nella seconda met\u00e0 del 1900 vide perdere tutti gli uffici pubblici (carabinieri, scuole ecc.), nonostante nel 1950 avesse ancora oltre quattrocento abitanti.\nMonumenti e luoghi d'interesse.\nUna particolarit\u00e0 della localit\u00e0 \u00e8 che, essendo quasi del tutto disabitata (vi risiedono infatti solo pochi nuclei di anziani), da un punto di vista architettonico conserva la struttura medioevale e le forme antiche degli antichi borghi rurali sardi. La frazione \u00e8 infatti costituita da piccole case realizzate alla \"maniera sarda\" (pietra e terra come legante). Fra i ruderi abbandonati e le poche case abitate si erge la chiesetta seicentesca della Maddalena, in stile tardo gotico, con archi a sesto acuto in trachite rossa. Si tratta di un ampliamento di una chiesa pi\u00f9 antica preesistente. \u00c8 attestata anche l'esistenza di una chiesa intitolata a San Leonardo, di cui non rimane traccia. In Via Nino Bixio era presente un antico monastero di monache officiato fino a tutto l'Ottocento. Il monastero \u00e8 stato riutilizzato come casa privata. La stessa via Bixio in altri tempi era un ruscello che attraversava il paese prima di essere tombato e lo divideva in due, il quartiere sottostante la chiesa al di qua del rio, chiamato rione di \"Custa Banna\", e il quartiere al di l\u00e0 del rio, collocato pi\u00f9 ad est, chiamato rione di \"Cudda Banna\". A cinquecento metri a ovest del paese sulla strada comunale per Nuoro si trova la copiosa fontana di Lollove la cui struttura \u00e8 stata realizzata nella prima met\u00e0 del 1900. La localit\u00e0 dei coltivi che sovrasta il paese viene chiamata \"Binzas\". Sottostante la strada principale \u00e8 il piccolo cimitero del paese. Nel villaggio non vi era fino al 2008 alcun tipo di attivit\u00e0 commerciale (l'ultimo negozio chiuse nel 1993) o servizio pubblico (tranne gli autobus che la collegano a Nuoro con due corse giornaliere). Nel 2008 \u00e8 stata aperta una locanda. Un'atmosfera particolare \u00e8 legata anche dal contesto geografico che isola in una conca il piccolo paesetto. Solo in tempi molto recenti la citt\u00e0 capoluogo dot\u00f2 il paese della luce elettrica e ancor dopo dell'acqua e della fognatura, queste ultime arrivate negli anni ottanta. Il Comune di Nuoro ha approvato con Delibera del Consiglio Comunale N\u00b068 del 23.08.2004 il Piano Particolareggiato per la valorizzazione del centro di antica formazione del paese di Lollove. La Regione Sardegna con fondi comunitari e regionali ha in programma progetti di valorizzazione e preservazione del piccolo borgo rurale.\nSociet\u00e0.\nEvoluzione demografica.\n\u00c8 caratterizzato da una scarsissima popolazione residente, 26 abitanti nel 2009, e dalla persistenza di case e ruderi conservatisi immutati da alcuni secoli. Il drastico spopolamento del paese \u00e8 avvenuto nella prima met\u00e0 degli anni sessanta; in precedenza c'erano la scuola materna e le scuole elementari a testimoniare la presenza consistente dei bambini.\nLingue e dialetti.\nSi tratta di un paese antico che si caratterizza per un proprio dialetto e per un proprio costume. Il dialetto non \u00e8 uguale a quello di Nuoro e condivide particolarit\u00e0 del dialetto orunese e di quello dorgalese probabilmente mutuato dal pregresso contatto con il cessato (XVII secolo) paese di Isalle.\nCultura.\nLe Feste e i Santi Curatori.\nA Lollove si festeggia l'antica patrona Santa Maria Maddalena, Sant'Eufemia, San Biagio e San Luigi dei Francesi. Questi ultimi tre santi sono santi curatori la cui presenza \u00e8 una caratteristica di Lollove. In periodo nuragico le virt\u00f9 curative erano riposte sulle acque di alcune fontane. Probabilmente la copiosa fontana di Lollove era una di queste. Nella chiesa oltre al simulacro di San Biagio sono presenti gli antichi simulacri (XV secolo) di Sant'Eufemia e di San Luigi IX Re di Francia. Come nella generalit\u00e0 in Sardegna \u00e8 molto sentita la festivit\u00e0 di San Giovanni Battista. A Lollove si recavano tradizionalmente i pellegrini penitenti in cerca di guarigione la qual cosa \u00e8 particolarmente sentita nei paesi confinanti.\nSanta Maria Maddalena.\nSanta Maria Maddalena \u00e8 festeggiata il 22 luglio ed \u00e8 la patrona di Lollove. \u00c8 la prottetrice delle meretrici pentite, dei parrucchieri e dei penitenti. E francescane penitenti erano probabilmente le monache di Lollove. La chiesa di Santa Maria Maddalena \u00e8 stata parrocchia di Lollove.\nSan Biagio.\nSan Biagio di Sebaste \u00e8 festeggiato il 3 febbraio ed \u00e8 invocato per le malattie del cavo orale ed \u00e8 oggetto ogni anno di grande devozione popolare con pellegrinaggi che giungono dai paesi vicini. \u00c8 uno dei quattordici santi ausiliatori. Il simulacro tiene tra le mani due candele legate con un nastro. Il giorno della festa di San Biagio durante la cerimonia in onore del santo il sacerdote benedice la gola dei pellegrini. In onore del santo il giorno della festa viene fatta una processione nelle vie del paese. San Biagio \u00e8 il protettore dei cardatori della lana, dei lavori nei campi e degli armenti.\nSant'Eufemia.\nSant'Eufemia di Calcedonia \u00e8 la festa pi\u00f9 importante di Lollove e ricorre il 16 settembre ed era festeggiata soprattutto dai pastori. Il culto si sovrappone con quello di Sant'Eufemia di Orense, anch'essa santa guaritrice, che si festeggia lo stesso giorno.\nSan Luigi dei Francesi.\nLuigi IX di Francia viene festeggiato il 25 agosto. La presenza del simulacro di San Luigi (o Ludovico) IX pu\u00f2 essere legato al fatto che le monache di Lollove appartenessero al Terzo Ordine Regolare di San Francesco (frati minori) di cui il santo \u00e8 protettore. Si trattava dell'unico ordine religioso \"penitente francescano\" che le donne potevano scegliere senza diventare monache di clausura. I frati minori erano l'ordine pi\u00f9 diffuso nell'area in periodo spagnolo durante il quale venivano definiti \"alcantarinos\". Gli \"alcantarinos\" di Sardegna facevano parte della Provincia Ecclesiastica di Alicante dove era presente il santuario pi\u00f9 importante di quest'ordine e cio\u00e8 il monastero \"de la Virgen de Orito y de San Pascual de Bayon\" nel villaggio di Orito nella municipalit\u00e0 di Monforte del Cid."}
{"id": "2659199", "revid": "767487", "url": "https://it.wikipedia.org/wiki?curid=2659199", "title": "Annibale Cressoni", "text": "Biografia.\nFiglio di un cappellaio, a causa delle modeste condizioni economiche della sua famiglia non concluse neppure gli studi elementari. Trovato lavoro come commesso in una libreria di Milano, si era ormai formato una discreta cultura da autodidatta quando, all'et\u00e0 di venticinque anni, si trasfer\u00ec a Como per rilevare il negozio di libri di Carlo Pietro Ostinelli. La sua libreria divenne il punto d'incontro dei liberali comaschi e vi si tenevano spesso riunioni sovversive e discorsi patriottici in chiave antiaustriaca.\nNel 1848, allo scoppio dell'insurrezione, scese in strada a combattere, contribuendo al successo delle Cinque Giornate di Como. Al ritorno degli Austriaci dovette ritirarsi a Vacallo, in Canton Ticino, finch\u00e9 la situazione politica, divenuta meno tesa, non gli permise tornare definitivamente a Como.\nCominci\u00f2 ad occuparsi del problema operaio, dando un impulso decisivo all'associazionismo locale, e numerose furono anche le sue iniziative di carattere umanitario, come l'istituzione di un fondo che elargiva sussidi alle madri lattanti povere.\nNel 1850 decise di fondare un giornale, \"Il Corriere del Lario\", che fu per decenni l'unico della citt\u00e0, form\u00f2 l'opinione pubblica comasca ed oggi costituisce un documento prezioso del costume, della cronaca, della politica locale del secondo Ottocento. Di questo giornale Cressoni era contemporaneamente editore, direttore, redattore, cronista e correttore di bozze.\nScrisse numerose poesie, che finirono in gran parte disperse; scrisse due libretti d'opera, \"Carlo Magno\" e \"Anna Campbell\", che furono musicati da Eugenio Torriani e messi in scena alla Scala e alla Cannobiana.\nMa l'iniziativa pi\u00f9 coraggiosa e rischiosa di Annibale Cressoni fu quella di costruire a Como, in concorrenza con il Teatro Sociale, un nuovo teatro, che presto prese il suo nome e si chiam\u00f2 Teatro Cressoni. Organizz\u00f2 stagioni liriche, port\u00f2 a Como le pi\u00f9 note compagnie drammatiche, ospit\u00f2 spesso un artista del calibro di Edoardo Ferravilla.\nNon seppe per\u00f2 trarne vantaggi economici: \u201cmolti applausi ma pochi incassi\u201d, scriveva. Non pensava certo di arricchirsi con questa iniziativa, ma neppure di finire in miseria. Invece varie delusioni e traversie affrettarono la sua fine.\nMor\u00ec a sessantun anni, la sera del 3 ottobre 1881, in una stanzetta all'interno del suo teatro, nella quale, solo in parte attutite da una parete, giungevano le risate del pubblico che assisteva ad una commedia.\nI funerali furono modestissimi."}
{"id": "2659203", "revid": "125785507", "url": "https://it.wikipedia.org/wiki?curid=2659203", "title": "Raoul Casadei", "text": "Biografia.\nNato nel 1937, Raoul Casadei visse con la famiglia a Sant'Angelo di Gatteo. Nel 1945 la sua casa fu bombardata e si trasfer\u00ec a Gatteo a Mare. Si appassion\u00f2 di musica all'et\u00e0 di sedici anni, quando lo zio Secondo, direttore della pi\u00f9 famosa orchestra di liscio romagnolo (fondata da lui nel 1928), gli regal\u00f2 una chitarra. Si diplom\u00f2 all'istituto magistrale e per diciassette anni fu maestro elementare. Insegn\u00f2 a Bellaria, a Mondaino, un anno a Misano Adriatico. Poi trascorse tre anni in Puglia, dove conobbe la sua futura moglie, Pina Sirgiovanni, anch'essa maestra elementare (originaria della Campania).\nNel 1959 inizi\u00f2 a partecipare agli spettacoli dell'orchestra fondata nel 1928 dallo zio Secondo Casadei. Dagli anni sessanta l'Orchestra Casadei gir\u00f2 per tutta l'Italia eseguendo pi\u00f9 di 365 concerti all'anno (si suonava non solo la sera ma anche il pomeriggio) di musica da ballo romagnola. Nel 1967 affianc\u00f2 il proprio nome a quello dello zio e la formazione fu rinominata \"Orchestra Secondo e Raoul Casadei\".\nNel 1971, dopo la morte dello zio Secondo, Raoul lasci\u00f2 l'insegnamento e prese in mano la conduzione dell'orchestra. La sua prerogativa era quella di continuare a portare avanti il liscio, attraverso i valori della propria terra: la famiglia, l'amore e l'amicizia. Fu un periodo molto fortunato: negli anni settanta, avvenne infatti il cosiddetto \"boom del liscio\". Si formarono migliaia di orchestre e si riempirono le sale da ballo. Nel 1973 Raoul scrisse uno dei suoi pi\u00f9 grandi successi, \"Ciao mare\". Negli anni seguenti incise con l'orchestra altri successi: \"Simpatia\", \"La mazurka di periferia\", \"Romagna e Sangiovese,\" \"Tavola grande,\" \"Tradizioni\", \"Romagna Capitale\", \"La musica solare\". L'orchestra Casadei sal\u00ec sulla cresta dell'onda: partecip\u00f2 per la seconda volta al \"Festivalbar\" (1973), esord\u00ec al \"Festival di Sanremo\" (1974) e a \"Un disco per l'Estate\" (1975). Raoul fu anche interprete di spot pubblicitari per Barilla e Biancosarti, film e fotoromanzi; compose inoltre le musiche di sigle televisive fra cui \"...E viene sabato, e poi domenica\" per la trasmissione \"Domenica In\" del 1977, \"Rimini Rimini Rimini\" per l'edizione del 1991 della trasmissione \"Stasera mi butto\", e \"Figli miei, vita mia\", sigla italiana della telenovela brasiliana omonima. Il nome \"Casadei\" \u00e8 stato spesso citato in canzoni di diversi artisti pop.\nNel 1980 si ritir\u00f2 dal palcoscenico e continu\u00f2 a gestire l'orchestra da dietro le quinte. Nel 1981 inaugur\u00f2 la Motonave Ciao Mare \"La Nave del Sole\", una balera galleggiante che da quell'anno fino al 1996 trasport\u00f2 i turisti lungo la riviera romagnola sulle note del liscio. Nel 1997 venne venduta e fu chiesto alla gi\u00e0 nota Motonave Tritone (tuttora in partenza dal porto di Cesenatico) di esporre sullo scafo il logo \"La Nave del Sole\" per mantenere viva la simbolica tradizione Romagnola.\nNel novembre 2001 pass\u00f2 ufficialmente le redini dell'orchestra al figlio Mirko. Mirko Casadei \u00abrivoluziona di nuovo tutta l'orchestra e la ribattezza \"beach band\" portandola ancora pi\u00f9 vicino alle nuove generazioni, proponendo i grandi successi Casadei rivisitati\u00bb Il rinnovo dell'orchestra comprendeva sia il cambio di musicisti, sia nuovi arrangiamenti per il repertorio. Nel 2006 fu uno dei concorrenti alla quarta edizione del reality show televisivo \"L'isola dei famosi\", dove venne eliminato nel corso della terza puntata con il 54% dei voti.\nNel 2013, insieme a Paolo Gambi, scrisse il libro \"Bastava un grillo per farci sognare\", edizioni Piemme. Grande appassionato di caccia, nel 2016 fu protagonista della serie TV \"A caccia con Raoul\" in onda sull'emittente Caccia TV.\nCasadei \u00e8 morto il 13 marzo 2021 all'et\u00e0 di 83 anni all'Ospedale Bufalini di Cesena, dopo essere stato ricoverato il 2 marzo a causa del COVID-19.\nVita privata.\nSi spos\u00f2 con Pina Sirgiovanni il 27 gennaio 1963, che gli diede i tre figli Mirko, Carolina e Mirna."}
{"id": "2659205", "revid": "339392", "url": "https://it.wikipedia.org/wiki?curid=2659205", "title": "Campionato sloveno maschile di pallacanestro", "text": ""}
{"id": "2659206", "revid": "2022787", "url": "https://it.wikipedia.org/wiki?curid=2659206", "title": "Bolbeno", "text": "Bolb\u00e9no (\"Bolb\u00e9n\" o \"Balb\u00e9n\" in dialetto trentino) \u00e8 una frazione di 333 abitanti del comune di Borgo Lares nella provincia di Trento situato nel cuore delle Valli Giudicarie. Ha costituito comune autonomo fino al 31 dicembre 2015, dopodich\u00e8 si \u00e8 fuso con Zuclo per formare il nuovo comune di Borgo Lares.\nBolbeno dispone anche di una piccola frazione denominata \"St\u00e8le\" che conta poco pi\u00f9 di 20 abitanti.\nIl paese dista 41 chilometri dal capoluogo.\nGeografia fisica.\nIl paese sorge su un terrazzo alluvionale rialzato dai dintorni e guarda a nord-ovest verso Tione di Trento. A sud sovrasta il monte Piza.\nIl territorio del comune risulta compreso tra i 518 e i 2.127 (Monte Altissimo) metri sul livello del mare.\nTopograficamente il centro disegna un quadrilatero con vie simmetriche intercalate da androni, orti e da piazze ornate dalle solite fontane giudicariesi indicatrici dell'abbondanza d'acqua.\nStoria.\nVillaggio antico, vi si rinvennero monete romane del periodo imperiale, da Tito a Domiziano, da Antonino Pio a Giulia Mammea.\nLe vecchie dimore, rustiche e rustico-signorili, hanno ballatoi, ampio tetto a due falde, androni, portali, bifore, popolaresche pitture sacre murali.\nLe origini di Bolbeno risalirebbero all'epoca imperiale romana, il centro storico disegna un quadrilatero (castrametazione romana).\nNella via 3 novembre vi si notano austere residenze cinque-seicentesche, alcune delle quali con bifore e portali blasonati.\nDi fronte ad un caratteristico vicolo con archi tesi tra le case, vi \u00e8 la casa Marchetti, residenza dell'omonima illustre famiglia giudicariese. Ai lati della porta sono presenti due targhe in bronzo a ricordo del patriota-scrittore gen. Tullio Marchetti e la riproduzione del Bollettino della Vittoria di Armando Diaz.\nDal II secolo ai giorni nostri.\nTra il II e il VI secolo d.C. Bolbeno, assieme alle localit\u00e0 di Bondo, Breguzzo, Roncone e Zuclo era compreso in una regione geografica soprannominata \"Judicaria Summa Laganensis\".\nDocumentato nel testamento del 15 novembre 928 del vescovo di Verona Nokterio si trova il lascito di queste terre da parte di quest'ultimo verso gli ecclesiastici veronesi; il testamento ne rende accertabile la giurisdizione.\nI territori furono di propriet\u00e0 della chiesa per diversi secoli, cos\u00ec come con i Rex Romanorum Ottone II nel 983, Enrico II nel 1014 e Enrico III nel 1047.\nAnche dopo la formazione della contea vescovile del 1027, questi luoghi costituirono fino alla fine del Trecento un\"'enclave\" immunitaria nel Principato vescovile.\nNel 1348 il vescovato tridentino risultava essere gi\u00e0 in possesso dei territori nei quali era compreso anche Bolbeno. Dall'annessione al principato le comunit\u00e0 dei paesi beneficiarono della possibilit\u00e0 di organizzarsi autonomamente: Bolbeno e Zuclo con Giugi\u00e0 diedero forma ad un'unica universitas con a capo un decanus, ma gli organi e le propriet\u00e0 rimasero divise.\nNel 1803 Bolbeno pass\u00f2, come tutto il Trentino, a far parte del Tirolo fino al 1918 quando entra a far parte del Regno d'Italia.\nDal 1803 resta sempre un comune autonomo, eccezion fatta per l'unione forzata imposta dal regime fascista al comune di Tione.\nSi separa dal comune di Tione per tornare ancora una volta autonomo nel 1952.\nIl 1\u00ba gennaio 2016 Bolbeno si fonde con il comune di Zuclo per istituire il comune di Borgo Lares.\nEconomia.\nSono numerose le attivit\u00e0 presenti sul territorio comunale, in particolare imprese a carattere prevalentemente familiare, molte delle quali negli anni hanno raggiunto dimensioni notevoli. Diverse realt\u00e0 concentrano la propria attivit\u00e0 nell'artigianato del legno, ma non mancano nemmeno aziende agricole, edili, fonderie e produttori di stufe e caminetti.\nRuolo rilevante \u00e8 rivestito dal settore turistico, grazie soprattutto alla presenza del piccolo impianto sciistico dove, durante la stagione invernale, sono impegnate varie associazioni.\nTurismo.\nBolbeno \u00e8 famosa per il suo impianto sciistico, gestito da oltre 40 anni dalla Pro Loco di Bolbeno. Un'area sciistica facile da raggiungere, dislocata ai margini dell'abitato, che si presta ottimamente per la pratica dello sci in modo particolare per i pi\u00f9 giovani.\nL'area sciabile \u00e8 costituita da 2 tracciati paralleli della lunghezza di 500 m, serviti da una sciovia (skilift) con portata di 720 persone/ora. L'impianto di innevamento (composto da 17 cannoni sparaneve) assieme alla favorevole esposizione a nord costituiscono i principali fattori di successo per la piccola stazione sciistica, collocata a soli 600 m s.l.m.\nData la rilevanza sovraccomunale della struttura, il Comune di Bolbeno ha stipulato una convenzione sovraccomunale per suddividersi una parte dei costi di gestione, in cambio di tariffe particolarmente vantaggiose per i residenti. Ad oggi sono oltre 50 i comuni convenzionati, coinvolgendo una popolazione che sfiora le 70.000 unit\u00e0.\nNei pressi della stazione di partenza \u00e8 presente un attrezzato campo scuola denominato \"Bolbenolandia\", dotato di 2 tappeti nastro trasportatori rispettivamente della lunghezza di 36 e 60 m Un'area perfetta per chi si avvicina alla pratica dello sci, all'interno della quale troviamo anche la \"pista gommoni\", nonch\u00e9 un tracciato riservato a bob e slittini.\nSono numerose le manifestazioni che vi si svolgono in ogni stagione invernale, organizzate dallo Sci club locale, lo Sci club Bolbeno, con la collaborazione del Gruppo Alpini e Dei Vigili del fuoco di Zuclo e Bolbeno. Memorabile la data del 21 febbraio 2010 allorquando si svolse la gara di fine corso \"Trofeo Giovanissimi\", che ha visto la presenza di oltre 500 bambini.\nA fondo pista era presente un servizio bar che a partire dalla stagione invernale 2010/2011 \u00e8 stato sostituito da un ristorante bar di nuova costruzione, grazie all'opera di una societ\u00e0 mista cui partecipano una cordata di imprenditori locali (nella misura del 51% del capitale sociale) e il Comune di Bolbeno per la parte di capitale residua.\nNelle immediate vicinanze si segnala la presenza di un servizio noleggio e laboratorio sci con una dotazione di quasi 1000 paia di sci e scarponi."}
{"id": "2659209", "revid": "295921", "url": "https://it.wikipedia.org/wiki?curid=2659209", "title": "Gli eroi di cartone", "text": "Gli eroi di cartone \u00e8 stato un programma televisivo di cartoni animati italiano scritto e diretto da Nicoletta Artom e andato in onda fra la primavera del 1970 ed il 1973 di marted\u00ec alle 18.15 sul Programma Nazionale della Rai nello spazio televisivo della Tv dei ragazzi.\nStoria del programma.\nLa trasmissione si svilupp\u00f2 in tre stagioni, con un conduttore diverso per ogni stagione: Lucio Dalla dal 1970 al 1971; Francesco Mul\u00e8 dal 1971 al 1972 e Roberto Galve dal 1972 al 1973.\nLa prima stagione esord\u00ec con una monografia su Charlie Brown. Il successo port\u00f2 gli autori Artom e Rondolino, insieme a Sergio Trinchero, a ripensare al taglio del programma, inizialmente nato come semplice \"contenitore\" di cartoni animati. Gli eroi di cartone assunse un'impostazione parzialmente storica, trasformandosi in una vera e propria rassegna del cinema d'animazione; proponendo cartoni conosciuti e inediti, a partire da \"Asterix\", \"Spider-Man\", \"Charlie Brown\" e \" Topo Ignazio\", fino a \"Braccio di Ferro\" dei fratelli Fleischer trasmesso con il doppiaggio originale. Furono introdotti autori come Winsor McCay e Ladislav Starevich e fu dato spazio anche alle forme pi\u00f9 \"sperimentali\" ed astruse. Una puntata fu dedicata a Norman McLaren, pioniere dell'animazione disegnata direttamente su pellicola."}
{"id": "2659212", "revid": "339392", "url": "https://it.wikipedia.org/wiki?curid=2659212", "title": "Campionato di pallacanestro sloveno", "text": ""}
{"id": "2659217", "revid": "2153076", "url": "https://it.wikipedia.org/wiki?curid=2659217", "title": "...that great October sound", "text": "...that great October sound \u00e8 un album di Thomas Dybdahl uscito il 21 giugno 2004."}
{"id": "2659218", "revid": "116889718", "url": "https://it.wikipedia.org/wiki?curid=2659218", "title": "Lou Perry", "text": "Biografia.\nFece la sua prima apparizione sullo schermo nel 1967 in \"Un italiano in America\" di Alberto Sordi. In seguito lavor\u00f2 a fianco di Tobe Hooper come cameraman in \"Eggshells\", suo ultimo cortometraggio, e nel suo film d'esordio \"Non aprite quella porta\", entrambi del 1974. Nel 1979 il regista John Landis gli affid\u00f2 un piccolo ruolo nel film \"The Blues Brothers\" con Dan Aykroyd e John Belushi. Nel 1982 recit\u00f2 nel cult movie \"Poltergeist - Demoniache presenze\", diretto da Tobe Hooper e prodotto da Steven Spielberg.\nNel 1986 lavor\u00f2 nuovamente da Hooper in \"Non aprite quella porta - Parte 2\" con Dennis Hopper. Verso la met\u00e0 degli anni '90 compar\u00ec in un paio di episodi della serie televisiva \"Walker Texas Ranger\" con Chuck Norris.\nFu brutalmente ucciso con un'ascia il 1\u00ba aprile 2009, nella sua abitazione ad Austin in Texas da un uomo con problemi mentali."}
{"id": "2659224", "revid": "83531", "url": "https://it.wikipedia.org/wiki?curid=2659224", "title": "Noci (Italia)", "text": "Noci (\"I\" \"Nusce\" in dialetto nocese) \u00e8 un comune italiano di abitanti della citt\u00e0 metropolitana di Bari in Puglia. Sorge sulle Murge meridionali e della \"Terra dei Trulli\", comprensorio turistico dei trulli e delle grotte.\nGeografia fisica.\nTerritorio.\nNoci si trova a met\u00e0 strada tra Bari e Taranto, su una collina delle Murge barese a 420 metri s.l.m. L'altezza di tutto il territorio nocese, che ha una superficie di , varia dai 331 metri s.l.m, nella parte nord-ovest, ai 470 metri di Monte Carello, nella parte nord-orientale. Il patrimonio boschivo \u00e8 indubbiamente uno degli elementi naturalistici pi\u00f9 caratterizzanti. Il fragno (Quercus trojana) ha rappresentato l'unica ed immediata risorsa ambientale dei primi coloni; oggi i boschi, un tempo largamente diffusi nel territorio e abbattuti in larga misura tra XVII e XVIII secolo, occupano circa il 20% dell'intero territorio comunale e sono costituiti per il 90% da fragno.\nIl territorio comunale confina a nord con il comune di Putignano, a nord est con il comune di Castellana Grotte, a ovest con il comune di Gioia del Colle, a sud con il comune di Mottola (TA) e a est con il comune di Alberobello.\nLa legge regionale n. 19 del 24 luglio 1997 individu\u00f2 quale \"area naturale protetta e avente interesse naturalistico\", nonch\u00e9 \"ambientale e paesaggistico\" la zona di Barsento nella quale venne inclusa Noci. Tra i comuni interessati dalla porzione vi sono Putignano, Alberobello, Monopoli e Castellana Grotte.\nL'area fa parte inoltre della cosiddetta \"Murgia dei Trulli\", territorio caratterizzato dalla presenza di tipiche architetture e\nstrutture rurali, trulli e masserie. Il comune di Noci, per la sua altitudine superiore alla media dei comuni limitrofi, rientra nella zona della comunit\u00e0 montana della Murgia Barese Sud-Est.\nClima.\nLa breve distanza da due mari (25\u00a0km dall'Adriatico e 32\u00a0km dallo Ionio) determina la mitezza del clima, che pure \u00e8 posta in area collinare. L'area geografica di riferimento, quella della Murgia barese sud-est, \u00e8 definita zona \"caldo temperata\", in quanto la temperatura media del mese pi\u00f9 freddo, in genere gennaio, \u00e8 di 6,5\u00a0\u00b0C, ossia compresa fra \u20133 e 18\u00a0\u00b0C.\nL'estate, invece, \u00e8 spesso calda e asciutta (clima mediterraneo), con siccit\u00e0 estiva. La temperatura media, infatti, \u00e8 attorno ai 15-16\u00a0\u00b0C, con minimi termici nelle notti invernali che scendono raramente al di sotto di 3\u00b0 e con massimi di 30\u00b0-35\u00b0 nei meriggi di agosto. La piovosit\u00e0, accentrata nell'autunno e nell'inverno, registra una media annua di 720\u00a0mm circa. In quanto esposta direttamente ai gelidi venti orientali e in virt\u00f9 della considerevole altitudine sono frequenti gli episodi nevosi.\nStoria.\nLe origini normanne.\nUn'antica lezione storiografica risalente allo storico locale Pietro Gioja (1801-1865), legava le origini della citt\u00e0 pugliese agli anni della seconda met\u00e0 del VI secolo quando, per volere del capitano Conone e su mandato dell'imperatore Giustino II, sulla collina dove attualmente sorge Noci, sarebbe stata eretta una cittadella di carattere militare (\"Castellum Nucum\"). La notizia sarebbe stata confermata, secondo il Gioja, dalla testimonianza del vescovo di Bisceglie, Pompeo Sarnelli il quale, in un documento del 1680 specifica che \"\"In questo tempo il duce Tulliano [...] edific\u00f2 [cio\u00e8 nel 591] [...] ne' Monti Appennini del Castello delle Noci la Badia di Barsento de' Monaci di S. Equizio\". Pi\u00f9 verosimile nondimeno che la fondazione della citt\u00e0 sia da ascrivere ai tempi della dominazione normanna. Il primevo nucleo cittadino risalirebbe ad una torre normanna (o sveva) poi convertita nel campanile dell'attuale collegiata nocese (di essa si conserva traccia nel basamento e in una feritoia rinvenuti all'interno della torre campanaria).\nTra i primi documenti a fornirci notizia dell'abitato, ve n'\u00e8 uno risalente al 1188, anno in cui l'arcivescovo Rainaldo di Bari, per incarico di papa Alessandro III riconosce e giudizialmente definisce soggetta alla giurisdizione del vescovo Cafisio di Conversano la citt\u00e0 di Rutigliano; contestualmente il vescovo elenca le singole localit\u00e0 sottopostegli, tra cui \"Sanctam Mariam de Nucibus\". Tra le prime testimonianze documentali del periodo svevo ve n'\u00e8 una contenuta nello \"Statutum de reparatione castrorum\", risalente al 1240, anno in cui l'imperatore Federico II di Svevia ingiunge agli uomini del casale di Santa Maria delle Noci di partecipare alla manutenzione del castello di Ruvo: \"Castrum Rubi [reparari potest] per homines Rubi, Biticti, Binetti, S. Nicandri, Monturoni, Lusicii, Canniti, Pali et S. Marie de Nocibus\".\nAll'ingrandimento del nucleo fortificato originario contribu\u00ec, secondo una vecchia tradizione storiografica, il trasferimento degli abitanti dei vicini borghi di Barsento e Casaboli, antichi centri abitati, che appaiono completamente disabitati nel XV secolo (come risulterebbe in un documento del 1481, in cui si allude a \"locis inhabitatis Casabolae\"\") e, secondo una versione ormai smentita dallo storico Pasquale Gentile, distrutti nel 1040 per iniziativa del duca Rainero de Fumis, signore di Mottola, per punire i due centri di aver tentato di rendersi indipendenti. In realt\u00e0 il fatto che almeno Casaboli esistesse ancora (e fosse florido) in questi anni \u00e8 attestato dalla donazione da parte del conte normanno Goffredo ai Benedettini di Santo Stefano di Monopoli nel 1086-1088 e, un secolo dopo, da un diploma del 1169 che registra la donazione feudale di Roberto Altavilla conte di Loretello all'abate del medesimo monastero.\nDa un atto di vendita privato rogato in Conversano si evince che nel 1218 Noci, o meglio la sua chiesa, \u00e8 retta da un abate, di nome Maraldizzo.\nEpoca angioina e aragonese.\nSotto il dominio angioino la comunit\u00e0, ovvero quello che in quest'epoca \u00e8 qualificabile come \"locus\", conosce un decisivo sviluppo. Ne sono testimonianza le architetture civili (archi lunati nelle vie del centro antico) e religiose (cappella della Santissima Trinit\u00e0 nella Collegiata) erette in quest'epoca.\nDa ritenersi certamente spuria la notizia di un'eventuale fondazione da parte del principe di Taranto Filippo I d'Angi\u00f2 nel 1316 (in quel tempo impegnato in guerra in nord Italia). Sotto i sovrani francesi fu interessata da un programma di pianificazione economica e difensiva inserita nel contesto di rafforzamento degli insediamenti urbani del Principato tarantino (si pensi ai centri vicini di Martina Franca e Francavilla), lasciati indeboliti dalla dominazione normanno-sveva. Risalirebbe regno di Giovanna I la realizzazione o quantomeno l'inizio della edificazione della cinta muraria.\nLe \"Cedole Angioine\", registri di tassazione reali, attestano che nel 1340 il casale \u00e8 sottoposto a tassazione. Nel 1372, anno dell'edificazione di una torre commissionata dal feudatario Ludovico d'Enghien, il paese inizia ad essere attestato invece come \"terra\", ovvero citt\u00e0 fortificata, non pi\u00f9 come casale. Giannantonio Orsini Del Balzo (1386-1463) prosegu\u00ec in quest'opera di rafforzamento, attuando presumibilmente il decollo urbano della citt\u00e0 con la costruzione (o ultimazione) delle mura. Secondo un'altra versione storiografica l'edificazione del sistema murario sarebbe da anticipare agli anni tra il 1347 e il 1372 (anno in cui la terra nocese cessa di identificarsi come casale) e da attribuire a Gualtieri VI di Brienne.\nAll'interno del processo di appropriamento del demanio, Noci ottiene il riconoscimento di \"universitas\", che nel gergo curialesco del tempo indicava l'istituzione comunale (lo status di \"terra\" serba in s\u00e9 quello di \"universitas\" indicante la totalit\u00e0 delle terre accanto all'\"universitas hominum\"). A partire da quest'epoca, essendo divenuta \"terra\", assume la configurazione di piccolo centro urbano, con un pubblico consesso civico in cui spicca la figura del sindaco, primo tra pari nel governo del paese. La costruzione delle mura svolge una importante funzione attrattiva verso i casali vicini, che si spopolano progressivamente a favore della terra nocese per divenire disabitati sul finire del XV secolo.\nNel 1407 re Ladislao I concede alla comunit\u00e0 che si era ribellata al dominio della contessa di Conversano Margherita del Balzo (1394-1469) lo scioglimento dai vincoli feudali e il rango di citt\u00e0 regia attraverso il \"Diploma delle franchige\", ponendo fine alla soggezione feudale e sancendo il trasferimento della terra tra i possedimenti della corona. Alla morte di Ladislao, \u00e8 tuttavia conquistata da Antonio e Giacomo Caldora che nel 1440 la consegnano ad Antonio Orsini del Balzo. Al 1417 risale l'istituzione del capitolo collegiale della chiesa nocese a seguito di una bolla di Martino V (zio di Giannantonio Orsini).\nDopo essere stata retta da Giannantonio, a partire dal 1440 la terra venne ceduta in dote alla figlia di quest'ultimo Caterina nel 1456 con l'assenso di Alfonso d'Aragona.\nTra XIV e XV secolo il nucleo abitativo si trova inserito in un arco territoriale a cavaliere tra il Principato di Taranto (entit\u00e0 feudale formalmente autonoma inclusa nel regno napoletano) e la contea conversanese. L'area in questione in cui insisteva la terra nocese era dominata dai possedimenti legati all'Ordine degli Ospitalieri di San Giovanni, di cui fanno parte Putignano, Locorotondo, Fasano e Casaboli stessa feudo dell'abbazia di Santo Stefano di Monopoli. La cintura dei casali ospitalieri fungeva da cuscinetto tra la regione dei conti conversanesi e il territorio dei principi di Taranto. Gualtieri VI di Brienne (1302-1356), conte di Conversano, a pi\u00f9 riprese negli anni trenta del XIV secolo aveva condotto scorrerie nei territori dell'Ordine, non colpendo tuttavia Noci, che rimaneva soggetto alla contea di Conversano.\nIl matrimonio di Caterina Orsini Del Balzo, figlia del principe di Taranto Giovannatonio, con Giulio Antonio I Acquaviva d'Aragona, conte di Conversano, nel 1456, segn\u00f2 il trasferimento di Noci agli Aquaviva-d'Aragona, unitamente ai feudi di Bitonto, Bitetto, Gioia del Colle, Cassano Murge, Casamassima, Turi, Polignano a Mare, Martina Franca e Montrone, rientranti nella contea di Conversano (ricevuta in dote da Caterina da parte del padre). Da allora rimase fino alla soppressione della feudalit\u00e0 nel 1806 sotto il dominio feudale della famiglia Acquaviva d'Aragona. Caterina, contessa di Conversano e Giulio Antonio, duca d'Atri, nel 1470 fanno eseguire lavori di ampliamento nella Chiesa della Nativit\u00e0. Come attestato da un'iscrizione nella lunetta del portale maggiore:\nRicorrenti nella storia dell'universit\u00e0 nocese le lotte per l'acquisizione di un proprio territorio, condotte in particolare contro il vicino centro di Mottola. Le usurpazioni di terre mottolesi da parte dei nocesi si ripetono a pi\u00f9 riprese nel corso dei secoli a partire dal XVI secolo conoscendo anche esiti sanguinosi. Altro fatto efferato della storia nocese \u00e8 la conquista e il saccheggio operato dalle truppe di mercenari \"cappelletti\" di Fabrizio Maramaldo nel 1529, i quali dopo l'infruttuoso tentativo di assediare Monopoli, si volsero alle campagne circostanti colpendo Noci e Martina Franca. Al 1595 risale l'edificazione del palazzo pubblico destinato ad essere sede di un teatro e di una corte di giustizia, che funge da luogo di governo del rettore nominato dal conte di Conversano Adriano Acquaviva.\nRivoluzione napoletana e restaurazione.\nLa disputa con Mottola per la \"querelle\" degli usi civici del territorio tra i due paesi trova sistemazione solo a partire dal 1726 (quando il consigliere Matteo Ferrante scorpora e assegna a Noci una cospicua parte del territorio mottolese). Solo nel 1739 a Napoli tra l'universit\u00e0 di Noci, il Duca di Martina Franca, il Conte di Conversano, l'universit\u00e0 di Mottola, Castellana e Palagiano venne stipulato un accordo (\"Instrumento di partaggio\" o \"di concordia\") che garantiva alla comunit\u00e0 nocese gli usi civici e i diritti di \"parata\" e \"fida\". Il patto attribuiva lo \"Ius comunale patrimoniale\" alla comunit\u00e0 cittadina sull'intero territorio comunale, garantendo alla stessa elevati vantaggi economici e oltretutto risolvendo una lunga contesa storica con il signore di Mottola. \nDurante la rivoluzione partenopea del 1799 Noci, che aveva dato i natali a uno degli artefici della stessa, Giuseppe Leonardo Albanese, membro del governo provvisorio della Repubblica, dopo aver dapprima rifiutato l'imposizione dell'\"infame albero\" delle libert\u00e0 repubblicano, in seguito, minacciata dai recenti massacri di lealisti operati dai francesi nei pressi di Bari, si sottomise alla sua imposizione aderendo alla Repubblica, pur non essendovi mai state nella popolazione simpatie giacobine (ed anzi essendo rimasta l'adesione alla rivoluzione un fatto dapprima esclusivamente circoscritto al notabilato locale).\nDurante l'occupazione francese del regno di Napoli, sotto il regno di Giuseppe Bonaparte, la legge del 2 agosto 1806 sopprime la feudalit\u00e0 colpendo duramente i feudatari delle campagne nocesi. Con la legge di soppressione degli ordini religiosi l'antico convento dei padri Domenicani \u00e8 soppresso e sono confiscati i suoi beni e assegnati al demanio statale. Il convento dei frati Cappuccini fondato nel 1588 \u00e8 invece abolito durante il periodo unitario. Dopo la restaurazione anche il paese \u00e8 coinvolto nell'associazionismo segreto volto a combattere l'ordine seguito al Congresso di Vienna e a diffondere le idee liberali. Sulle diverse associazioni che si formano spicca la Vendita carbonara cui nel 1820 (anno in cui Ferdinando I concesse la Costituzione) aderiscono 78 nocesi.\nSimboli e stemma.\nIl Comune ha come emblema un robusto albero di noce sostenuto a sinistra da un leone.\nUna descrizione pi\u00f9 accurata dello stemma \u00e8 fornita dal decreto del capo del governo datato 9 marzo 1935, nel quale Benito Mussolini duce decreta di:\nDietro la storia dello stemma comunale si celano traversie che attengono alla composizione grafica dello stesso. Il gonfalone ha infatti col tempo subito svariate modifiche e quello attualmente in uso \u00e8 conforme al decreto del 1935. Per quanto riguarda la descrizione e l'interpretazione simbolica delle figure \u00e8 importante rilevare che il suddetto decreto altera la valenza storica del leone, presentatoci nella posizione di sostenere l'albero delle noci, in segno di forza, mentre, in origine, il leone rampante aveva rappresentato la nobile famiglia degli Acquaviva d'Aragona, Conti di Conversano, feudatari di Noci, che risiedevono in una casa di caccia ad Alberobello.\nMonumenti e luoghi d'interesse.\nChiesa di Santa Maria di Barsento.\nLa chiesa abbaziale di Barsento fu fatta costruire secondo la leggenda per i monaci di sant'Equizio abate da papa Gregorio Magno nel 591. La presenza di un elemento autoctono pre-romanico, ossia l'architettura dei trulli, ha fatto supporre allo studioso Franscesco D'Andria che l'origine della chiesa fosse da far risalire alla dominazione longobarda (fine VIII-inizi IX secolo).\nAltri studiosi confermano questa tesi, mentre Gioia Bertelli, la cui tesi \u00e8 la comunemente pi\u00f9 accettata, rinvenendo nella chiesa elementi del periodo romanico ha dilatato l'epoca di edificazione ai secoli XI-XII (sottolineando che il monumento non presenta alcuna caratteristica architettonica tale da farlo ritenere una costruzione realizzata nell'alto Medioevo). La costruzione si erge in posizione dominante in cima ad una collinetta affacciata sul \"canale di Pirro\" (), a circa dall'abitato.\nChiesa dei Cappuccini.\nLa chiesa detta \"dei Cappuccini\", perch\u00e9 risultante dalle modifiche otto-novecentesche realizzate sul vecchio convento francescano fondato nel XVI secolo, \u00e8 intitolata al \"Santissimo Nome di Ges\u00f9\". Ospita nella sagrestia una tela seicentesca attribuita a Luca Giordano raffigurante la Vergine.\nChiesa matrice di Santa Maria della Nativit\u00e0.\nLa collegiata dedicata al culto mariano risale al XIV secolo ed ha subito radicali trasformazioni nel corso dei secoli. L'impianto trinavato risalirebbe alla prima fase di ampliamento della chiesa, certamente precedente alla dedica del 1470, anno in cui il feudatario nocese fa eseguire opere di abbellimento. L'originale struttura tipica della pieve rurale, attaccata alla torre medievale di fattura normanna, potrebbe essere stata di tipo monocellulare e a pianta centrale, disposta con orientamento sud-ovest rispetto all'attuale disposizione nord-sud. La cappella della Santissima Trinit\u00e0, dedicata da Niccol\u00f2 De Palma nel 1354, risale alla prima fase di edificazione della collegiata.\nLa chiesa ospita un fonte battesimale policromo trecentesco, stessa epoca di edificazione della chiesa, un gruppo scultoreo della Madonna in trono col Bambino pi\u00f9 tardo (1505), attribuita all'artista locale Stefano da Putignano; un \"Crocifisso\" barocco e 14 grandi tele della \"Via Crucis\". Le tele sono citate nei documenti di archivio della chiesa a partire dal 1745 e costituiscono una collezione con influssi caravaggeschi, probabilmente commissionata dal capitolo della chiesa al frate leccese Luigi del Santissimo Sacramento con l'obiettivo di istruire i fedeli. Tra queste si segnala una \"Madonna con Bambino tra San Domenico e Santa Caterina da Siena\", donata da tale Francesco Antonio Albanese e opera di un personalit\u00e0 della pittura napoletana, forse Antonio De Bellis nella sua fase matura.\nNel presbiterio si trova un polittico in pietra locale e legno. Commissionato dal conte di Conversano Giulio Antonio I Acquaviva d'Aragona e realizzato da Nuzzo Barba di Galatina, ospita nove statue lapidee ad esclusione di una in legno, che raffigurano la \"Madonna col bambino\" nella parte centrale (opera forse di Stefano da Putignano), mentre nel registro superiore vi si osservano sant'Antonio da Padova, san Rocco, san Sebastiano e il Preziosissimo sangue; in quella inferiore san Domenico di Guzm\u00e1n (in legno), san Pietro, san Paolo e san Vito Martire.\nGli elementi principali della Collegiata appartengono ad epoche diverse. Il portale centrale con la lunetta raffigurante l'incoronazione della Vergine da parte di Cristo, \u00e8 di fattura tardo-gotica (riporta la data del 1470). Esso presenta un tema la cui origine, stando alla provenienza della committenza ducale (il teramese), parrebbe essere abruzzese. Secondo altri gli elementi pi\u00f9 antichi della Chiesa farebbero pensare a una produzione salentina (con analogie riscontrate nella basilica di Santa Caterina di Galatina), per parte della moglie di Giulio Antonio, appartenente alla famiglia leccese degli Orsini del Balzo. Il rosone invece, costituito da dodici conci realizzati a bassorilievo, \u00e8 di epoca poco successiva al portale. I finestroni ovoidali delle navate laterali risalgono alla ristrutturazione della facciata settecentesca e sono coevi alle statue poste in cima al timpano a mo' di acroteri (dedicate a San Vincenzo Ferrer a sinistra, all'Immacolata al centro e a un santo domenicano a destra). Il busto del Padre Eterno, stilisticamente affine al portale e al rosone, posto a coronamento della cuspide dell'arco inflesso del portale, \u00e8 pi\u00f9 tardo rispetto alla lunetta quattrocentesca. Di grande interesse infine gli affreschi quattrocenteschi presenti sulle quattro vele della volta a crociera gotica e sulle pareti della Cappella della SS. Trinit\u00e0, all'interno della Collegiata, che risalgono alla primissima fase di edificazione della Chiesa (che era probabilmente a pianta centrale, addossata alla torre normanno-sveva).\nL'antica facciata tardo-gotica della collegiata, con interventi di snaturamento dell'impianto primigenio effettuati tra la fine del XVIII secolo e gli inizi del XIX, fu modificata con l'innalzamento delle navate laterali, che furono sopraelevate e illumminate con finestroni ovali. Le colonnine circolari della chiesa quattrocentesca vennero in parte inglobate. Negli anni Venti del XIX secolo si sostitu\u00ec a quello preesistente un nuovo prospetto neoclassico attraverso la costruzione di un grosso timpano che alter\u00f2 il disegno originario formato da una facciata a salienti con archetti ciechi, di cui c'\u00e8 traccia ancora all'interno del frontone.\nNella seconda met\u00e0 del XVIII secolo \u00e8 portato a termine il campanile attuale (alto ) in sostituzione di quello preesistente, molto pi\u00f9 ridotto (e probabile esito di una rifondazione di un'antica torre militare, forse di epoca normanna). A met\u00e0 Ottocento \u00e8 infine l'innalzamento della volta lignea della navata centrale e l'inglobamento delle colonne risalenti alla struttura gotica in nuovi pilastri lapidei.\nAbbazia della Madonna della Scala.\nIl monastero benedettino della \"Madonna della Scala\", fondato da don Emanuele Caronti, \u00e8 ubicato a circa dal centro abitato in posizione panoramica su un'altura. Venne edificato nel 1930 sul luogo di un precedente monastero benedettino, di cui si conserva una chiesa romanica del XIII secolo incorporata in quella nuova edificata nel 1952.\nDi particolare rilievo il portale duecentesco dell'antica chiesa con altorilievi e sculture, testimonianza della presenza benedettina sulle alture murgiane nel XIII secolo.\nSantuario della Madonna della Croce.\nIl santuario della \"Madonna della Croce\" \u00e8 situato a dal centro abitato e risalente al XV secolo, ospita l'affresco della \"Madonna della Croce\" di autore ignoto del XV secolo, restaurato nel 1999 e nel 2020.\nTorre dell'orologio.\nLa \"Torre civica\" (o \"Torre dell'orologio\") costituisce il simbolo dell'identit\u00e0 civica del paese. Venne portata a termine nei primi decenni dell'Ottocento e si staglia di fronte alla Collegiata nella piazza antistante a quest'ultima, centro di vita pubblico dell'antico abitato.\nGnostre.\nLe \"gnostre\" (da \"claustrum\", serratura, stesso etimo di chiostro) sono piccoli spazi che si aprono nel centro antico di Noci tra le viuzze che lo caratterizzano, un tempo vere e proprie strade poi richiuse per far posto alla costruzione di nuove abitazioni in seguito all'incremento demografico registrato durante il XVIII secolo.\nLa loro peculiarit\u00e0 \u00e8 la presenza di tre lati chiusi e di un solo lato aperto verso la strada principale. Sono dei vicoli chiusi che sfruttano l'interspazio tra le abitazioni circostanti per determinare un'area che \u00e8 al tempo stesso semi-pubblica e semi-privata.\nEconomia.\nNell'ambito dell'economia del paese sono rappresentati, complessivamente, tutti i settori produttivi: agricolo, industriale, artigianale e terziario\nUna posizione di rilievo \u00e8 occupata dalle imprese delle costruzioni edili e da quelle del trattamento delle acque. Dalla vocazione zootecnica trae impulso il comparto agro-alimentare: i caseifici producono la celebre mozzarella \u201c\"treccina\"\u201d e i salumifici confezionano la famosa \u201c\"coppa Murgia\"\u201d; sviluppato \u00e8 il polo del cioccolato. Sviluppate in egual misura sono le aziende manifatturiere del settore tessile e dell'abbigliamento.\nUna parte ristretta degli abitanti nocesi risiede stabilmente nella zona rurale, in aziende a conduzione familiare spesso totalmente meccanizzate. La maggior parte degli addetti si dedica all'allevamento del bestiame, in maniera particolare bovino. La popolazione residente attiva in condizione professionale, che costituisce il 37% della popolazione totale, \u00e8 occupata per il 32% nell'industria, per il 16% nell'agricoltura e per il 52% nel terziario o in altre attivit\u00e0.\nRelativamente alle fasce di reddito, i nocesi si collocano nella posizione di larga maggioranza in quella tra i e i euro (da a il 19,6%, da a il 18,0%). La fascia - \u00e8 occupata dall'11,6% dei nocesi, quella dai a dal 4,7%, mentre quella oltre i rappresenta il 6,0% dei percepenti reddito. L'8,1% dei nocesi ha un reddito che va dai ai euro.\nInfrastrutture e trasporti.\nA Noci si accede attraverso diverse strade provinciali: da Putignano (), da Alberbello (), da Mottola (), da Gioia del Colle (), da Martina Franca (), da Massafra (), da Castellaneta () e da Fasano (). La citt\u00e0 \u00e8 dotata di un'ampia circonvallazione, anello stradale che consente di aggirare il centro urbano, dotato di svincoli in pi\u00f9 punti al fine di immettervisi dalla variante alla Strada statale 377 delle Grotte e dalla strada provinciale 237.\nNoci \u00e8 servita inoltre da un collegamento di strade ferrate tramite una stazione delle Ferrovie del Sud Est (linea Bari-Taranto), dal 1905. Le stazioni attigue sono Alberobello e Putignano, centro di congiunzione delle vie ferroviarie per Conversano e Casamassima.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLo sport principale \u00e8 la pallamano, rappresentato dalla societ\u00e0 Pallamano Noci, nata nel 1976, che partecipa al campionato di Serie A1.\nLa principale squadra di calcio a 5 \u00e8 l'Associazione Sportiva Dilettantistica Noci Calcio a 5, militante nel campionato di serie C2."}
{"id": "2659225", "revid": "1906976", "url": "https://it.wikipedia.org/wiki?curid=2659225", "title": "Maserati A6 GCM", "text": "La A6 GCM \u00e8 un'autovettura da competizione monoposto costruita dalla Maserati dal 1951 al 1953.\nLe prime due serie furono progettate dagli ingegneri Vittorio Bellentani e Alberto Massimino, ed erano basate solo marginalmente sulla Maserati GCS. Il telaio era derivato dalla Maserati 4CLT/48, ma si dimostr\u00f2 non adeguato per la grande potenza del motore.\nIl modello fu quindi modificato pi\u00f9 volte, e al debutto nelle competizioni, al Gran Premio d'Italia del 1952, il telaio fu irrobustito, il motore fu rivisto e fu prevista la doppia accensione Magneti Marelli. Nel 1953, con l'arrivo alla Maserati di Gioachino Colombo la A6 GCM fu completamente rivisitata. Il propulsore fu potenziato e il telaio fu costruito tubolare con una struttura a traliccio, molto resistente agli sforzi torsionali.\nCon queste migliorie la A6 GCM spezz\u00f2 l'egemonia della Ferrari nei Gran Premi.\nNe furono realizzati 12 esemplari.\nIntroduzione.\nLa A6 GCM appartiene alla famiglia delle A6, che comprende molti modelli, sia da strada che da competizione. Il nome derivava da:\nUn modello derivato, la Tipo 6 CS (\u201cCorsa Sportivo\u201d) era una barchetta che fu indicata anche come buona concorrente delle monoposto di Formula 2, nonostante il suo piccolo motore. Cos\u00ec la Maserati decise di sviluppare un modello specifico che fosse in regola rispetto alle regole della FIA nelle competizioni.\nCaratteristiche tecniche.\nIl motore in linea a sei cilindri da due litri di cilindrata con doppio albero a camme in testa e 12 valvole, 3 carburatori Weber doppio corpo, erogava da 160 bhp a 197 bhp di potenza. Il propulsore fu sviluppato da Alberto Massimino e Vittorio Bellentani in tre serie, ed aveva le seguenti caratteristiche:\nIl motore era associato ad un cambio a quattro rapporti e permetteva alla vettura di raggiungere i 250 km/h di velocit\u00e0 massima.\nIl telaio fu sviluppato da Medardo Fantuzzi. La vettura era fabbricata in alluminio pesava tra i 550 kg ed i 570\u00a0kg, a seconda del motore usato.\nLe sospensioni posteriori erano ad assale rigido con molle a balestra di tipo cantilever, mentre quelli anteriori erano a molle elicoidali. Entrambi erano combinati con ammortizzatori \u201cHoudaille\u201d e barra stabilizzatrice.\nI freni erano a tamburo a comando idraulico.\nIl passo era compreso tra i 2280 mm ed i 2310 mm dell'ultima versione. La carreggiata anteriore fu inizialmente 1278, poi ridotta a 1200 mm, quando la vettura ebbe delle ruote pi\u00f9 larghe nell'ultima versione. Per lo stesso motivo la carreggiata posteriore fu ridotta da 1225 mm a 1160 mm. Il modello montava ruote a raggi.\nL'evoluzione.\nLa versione del 1953 fu progettata da Gioachino Colombo, che modific\u00f2 profondamente la vettura. Adesso la potenza del motore era quasi 200 bhp, e la vettura aveva nuove sospensioni e freni migliorati. La carrozzeria fu rivisitata e sul frontale fu installata una griglia ovale. Questa versione era conosciuta come A6 GCM \u201cinterim\u201d o A6SSG.\nLa A6 GCM prefigur\u00f2 il modello successivo, la 250F. Alcuni degli ultimi esemplari della A6 GCM, prodotti alla fine del 1952 e nel 1953, furono convertiti nel 1954 nella 250F.\nRisultati sportivi.\nLa A6 GCM partecip\u00f2 alle corse di Formula 1 (con 9 podi) e di Formula 2 (10 podi), oltre a Gran Premi che non valevano per i campionati, all'inizio degli anni cinquanta.\nIl suo palmare parla di 151 partecipazioni e 81 gare terminate, 23 podi e 6 vittorie nei Gran Premi."}
{"id": "2659228", "revid": "126257", "url": "https://it.wikipedia.org/wiki?curid=2659228", "title": "Maserati A6GCM", "text": ""}
{"id": "2659229", "revid": "1632387", "url": "https://it.wikipedia.org/wiki?curid=2659229", "title": "Antonello Venditti", "text": "Considerato fra i pi\u00f9 popolari e tra i pi\u00f9 prolifici della cosiddetta \"scuola romana\", dal 1971, anno del suo debutto discografico, ha condensato nel suo repertorio canzoni d'amore e d'impegno sociale. Con 30 milioni di copie \u00e8 uno tra gli artisti italiani con il maggior numero di dischi venduti.\nBiografia.\nNasce a Roma nel quartiere Trieste. \u00c8 figlio unico di una famiglia appartenente alla media borghesia: il padre \u00e8 un funzionario dello Stato che diventer\u00e0 viceprefetto di Roma; la madre \u00e8 professoressa liceale di latino e greco. Dal 1975 al 1978 \u00e8 stato sposato con Simona Izzo dalla quale ha avuto un figlio, Francesco Saverio, attore e doppiatore, che gli ha dato quattro nipoti.\nGli inizi: il Folkstudio.\nViene avvicinato allo studio della musica giovanissimo. Gi\u00e0 durante le scuole elementari, frequentate alla scuola \"XX Settembre 1870\" di via Novara, studia il pianoforte.\nNella canzone \"Mio padre ha un buco in gola\" descriver\u00e0 in maniera sarcastica la sua famiglia: il padre, infatti, aveva sub\u00ecto una ferita alla gola nella seconda guerra mondiale (un proiettile gli rimbalz\u00f2 sulla fibbia della cinta e si conficc\u00f2 nella sua gola), mentre della madre, insegnante di latino e greco, canta \u00abmia madre \u00e8 professoressa, o meglio \u00e8 una professoressa madre, mi ha dato sempre 4 anche se mi voleva bene\u00bb.\nDurante l'adolescenza ha problemi di obesit\u00e0, arrivando a pesare 90 chili (\u00abed io io crescevo bene, grasso come un maiale\u00bb, canta sempre in \"Mio padre ha un buco in gola\"). A 14 anni scrive le sue prime tre canzoni: \"Sora Rosa\" (la prima in assoluto), \"Lontana \u00e8 Milano\" e \"Roma Capoccia\". Intanto frequenta il liceo Giulio Cesare, a cui rimarr\u00e0 profondamente legato, tanto da dedicargli anni dopo una celebre canzone intitolata proprio \"Giulio Cesare\". Dopo la maturit\u00e0 classica si iscrive alla facolt\u00e0 di Giurisprudenza all'Universit\u00e0 La Sapienza, laureandosi in legge nel 1973. Continua gli studi prendendo anche la laurea specialistica in Filosofia del diritto. Ha ritirato la laurea solo nel 1999 in una lezione concerto tenutasi nell'Aula Magna della Sapienza per festeggiare il suo 50\u00ba compleanno.\nNel 1969 firma il suo primo contratto discografico con la It di Vincenzo Micocci.\nL'occasione di presentare la sua musica in pubblico arriva alla fine degli anni sessanta con la partecipazione alle attivit\u00e0 del celebre locale romano Folkstudio, assai importante per la formazione dei giovani autori e la crescita musicale della citt\u00e0 (vi aveva suonato anche Bob Dylan nel 1962); Giorgio Lo Cascio ricorda con queste parole l'arrivo di Venditti: \"Antonello fece la sua comparsa un pomeriggio con un montgomery\u2026 aveva in mano un pezzo di carta con il testo di una canzone che aveva scritto: era \"Sora Rosa\", e a noi piacque molto. Antonello suonava il piano in un modo che non avevamo mai sentito, ed aveva una voce veramente eccezionale\".\nNel suo libro, \"L'importante \u00e8 che tu sia infelice\", il cantautore scrive: \u00abEra un marted\u00ec quando staccai il primo passo dentro al Folkstudio di via Garibaldi e trovai un tale Francesco De Gregori che alternava composizioni sue a traduzioni di brani di Leonard Cohen e Bob Dylan. Mi presentarono Giancarlo Cesaroni, ovvero l'uomo-censura, grande boss, diviso fra sigaro, Ballantine's e corse dei cavalli. A fare i provini c'era la fila, decideva lui a insindacabile giudizio. In un angolo addossato al muro, malmesso e di schiena al pubblico, c'era un pianoforte che veniva usato solo in caso di jazz. Quasi non esisteva come strumento nell'immaginario collettivo. Gli suonai \"Sora Rosa\", \"Roma capoccia\" e \"Viva Mao\" e il capo sentenzi\u00f2: \"Puoi venire domenica\". Lo spazio domenicale cominciava alle 14:30 e terminava quando noi decidevamo di far girare le chiavi. Ci chiamavamo poco fantasiosamente \"I Giovani del Folk(studio)\", ne facevamo parte io, De Gregori, Giorgio Lo Cascio, Ernesto Bassignano, i quattro ragazzi con la chitarra e il pianoforte sulla spalla finiti nella prima strofa di \"Notte prima degli esami\"\u00bb.\nNel 1971 Venditti debutta come autore: la It pubblica infatti il 45 giri del gruppo Le Impressioni, \"Il prete rosso\", che sul lato B ha la canzone \"\u00c8 la fine della vita\", scritta da Venditti.\nIl debutto come cantautore.\n Complice un viaggio premio in Ungheria, a cui Lo Cascio rinuncia, Venditti e De Gregori decidono di costituire un duo, e riescono ad ottenere un contratto con la It di Vincenzo Micocci: il primo e unico album del duo, pubblicato nel giugno del 1972, porta l'enigmatico titolo di \"Theorius Campus\", che \u00e8 in realt\u00e0 anche il nome del duo (non essendo presenti sulla copertina i nomi dei due cantautori): raccoglie alcune canzoni gi\u00e0 presentate al Folkstudio, e per quel che riguarda Venditti alcune di queste entreranno in pianta stabile nel suo repertorio concertistico, come \"Ciao uomo\" (pubblicata anche su 45 giri, che entra anche in hit parade), la celeberrima \"Roma capoccia\" e \"Sora Rosa\", gi\u00e0 registrata qualche mese prima (con alcune lievi differenze nel testo) da Edoardo De Angelis nel suo disco \"Il paese dove nascono i limoni\", inciso insieme a Stelio Gicca Palli.\nDel periodo di Theorius Campus, Giorgio Lo Cascio scrive: \n\"Ciao uomo\" partecipa alla Mostra Internazionale di Musica Leggera di Venezia. Micocci decide di dare fiducia a Venditti, e gli propone la registrazione di un disco da solista, \"L'orso bruno\", che viene pubblicato dalla It nell'aprile del 1973.\nDe Gregori collabora al disco scrivendo insieme all'amico il testo di \"L'ingresso della fabbrica\"; in \"Elton John\" e in \"Madman Across the Water\", specialmente nella \"title track\" o nella gi\u00e0 citata \"L'ingresso della fabbrica\" (dove \u00e8 addirittura presente all'inizio una citazione con il pianoforte di \"Your Song\" di Elton John).\nAltri brani dell'album sono \"E li ponti so' soli\", cantata in dialetto romanesco, \"Lontana \u00e8 Milano\", storia di emigrazione, e \"Il mare di Jan\", con la citazione nel finale dello slogan del '68 \"Ce n'est qu'un d\u00e9but, continuons le combat\" (\"questo \u00e8 solo l'inizio della nostra lotta\"). Tra i musicisti che collaborano al disco da citare gli altri componenti, con Tempera, dei The Pleasure Machine, e cio\u00e8 il batterista Ellade Bandini e il bassista Ares Tavolazzi.\nIn questo periodo scrive per Mia Martini \"Ma quale amore\" (1973) e \"Ruba\" (1974).\nPassato alla casa discografica RCA e sotto la direzione artistica di Ennio Melis, Venditti realizza \"Le cose della vita\" (1973), registrato da solo con il pianoforte e una tastiera eminent, in cui ripropone una versione molto pi\u00f9 scarna dell'originale di \"E li ponti so' soli\", unitamente a sette nuovi brani fra cui \"Le tue mani su di me\" (che successivamente verr\u00e0 interpretata anche da Patty Pravo), \"Il treno delle 7\", \"Mio padre ha un buco in gola\", invettiva-sfogo sulla sua famiglia, e la title-track \"Le cose della vita\".\nNello stesso anno Venditti diventa produttore di due dischi, \"La mia donna\" dell'amico Giorgio Lo Cascio e \"Blue morning\" del gruppo omonimo (in cui suona un giovanissimo Roberto Ciotti).\nIl 1974 \u00e8 l'anno di \"Quando verr\u00e0 Natale\", registrato con la collaborazione dei Cyan, che riscuote un buon successo grazie a brani come \"Marta\" e \"Campo de' fiori\" (inciso, nello stesso periodo, anche dalla Schola Cantorum, il gruppo vocale di Edoardo De Angelis); anche una canzone di questo disco viene incisa da Patty Pravo, \"Ora che sono pioggia\".\nIl successo.\nIl 1975 \u00e8 l'anno del suo matrimonio con Simona Izzo, e del successo di \"Lilly\", con cui Venditti arriva al primo posto della hit-parade sia dei 33 giri che dei 45: questo album affianca a canzoni in dialetto romanesco (\"Santa Brigida\", orchestrata da Giuseppe Mazzucca e Nicola Samale) ballate acustiche come \"Attila e la stella\" e canzoni ironiche come \"Penna a sfera\" (attacco di Venditti al giornalista di \"Ciao 2001\" Enzo Caffarelli, che lo aveva attaccato dalle pagine del suo giornale).\nPer la prima volta appare una canzone sui ricordi del liceo, \"Compagno di scuola\", mentre la title track \u00e8 una storia di droga; completa il disco \"Lo stambecco ferito\", una storia ispirata alle vicende di Felice Riva.\nIl disco seguente, \"Ull\u00e0lla\", pubblicato ad ottobre del 1976 tenta di staccarsi musicalmente dal precedente (grazie soprattutto alla presenza di Ivan Graziani, che suona le chitarre e cura gli arrangiamenti); le canzoni affrontano tematiche come il compromesso storico in \"Nostra signora di Lourdes\", o il disastro ambientale causato dall'ICMESA di Seveso il 10 luglio del 1976 con la fuga della nube tossica di diossina nella \"Canzone per Seveso\".\nVenditti contatta un nuovo produttore, Michelangelo Romano (che ha gi\u00e0 lavorato con Alan Sorrenti e Roberto Vecchioni), che gli fa firmare un nuovo contratto discografico con la Philips, e contatta di nuovo gli Stradaperta, il gruppo con cui aveva collaborato ai tempi di \"Lilly\", e registra \"Sotto il segno dei pesci\" (1978), con cui ritorna al primo posto sia nelle classifiche dei 45 giri che dei 33, e \"Buona Domenica\" (1979).\nDopo \"Buona Domenica\" il cantautore si prende una pausa di tre anni, anche per alcuni problemi familiari (in questo periodo si separa dalla moglie, Simona Izzo e come ha dichiarato lui stesso si \u00e8 ritrovato a combattere pi\u00f9 volte con l'idea del suicidio, evitato principalmente grazie all'aiuto del grande amico Lucio Dalla), interrotta solo dalla collaborazione con Luca Barbarossa (Venditti suona il pianoforte nella seconda versione di \"Roma spogliata\", contenuta nell'album Luca Barbarossa).\nNel 1982 fonda una sua etichetta, la Heinz Music, distribuzione Ricordi (poi Bmg), con cui ha pubblicato negli anni ottanta: \"Sotto la pioggia\" (1982), \"Cuore\" (1984), \"Venditti e segreti\" (1986) al sax in tre brani partecipa Enzo Avitabile. Registra anche un live al Circo Massimo di Roma nell'ambito dei festeggiamenti del secondo scudetto giallorosso, \"Circo Massimo\" (1983), che contiene due inediti: \"Grazie Roma\" e \"Circo Massimo\". Questo live \u00e8 frutto del concerto che il cantautore ha eseguito domenica 15 maggio 1983. Nel 1984 Venditti organizza un secondo concerto al Circo Massimo per seguire la finale di Coppa dei Campioni della Roma, trasmesso in diretta televisiva.\nNel 1985 esce un doppio live intitolato \"Centocitt\u00e0\", con un solo inedito: \"Centocitt\u00e0\". Il video di questo brano ha come protagonista Carlo Verdone da sempre amico del cantautore e che in futuro suoner\u00e0 pi\u00f9 volte la batteria nei dischi di Venditti: \"Rocky, Rambo e Sting (1986)\", \"In questo mondo di ladri\" (percussioni, 1988), \"Benvenuti in paradiso\" (1991), \"Tutti all'Inferno\" (Voce iniziale e batteria, 1995), \"Comunisti al sole\" (2007) e \"La ragazza del luned\u00ec\" (2011). Suoner\u00e0 spesso anche in diversi concerti.\nNel 1986 Venditti compone la colonna sonora di un film del suo amico regista Carlo Verdone, intitolato \"Troppo forte\".\nIl cambiamento di sonorit\u00e0.\nNel 1988 ottiene un grande successo di vendite con l'album \"In questo mondo di ladri\" contenente la canzone omonima e altre due hit: \"21 modi per dirti ti amo\" e \"Ricordati di me\", che negli anni a venire sar\u00e0 sempre presente nei concerti di Venditti. Per entrambe le canzoni verr\u00e0 realizzato un videoclip diretto da Stefano Salvati, che curer\u00e0 altri progetti del cantautore romano. Assieme al precedente, quest'album insieme segna un punto di svolta nello stile di Venditti, con un mutamento di sonorit\u00e0 che da un lato mette sempre pi\u00f9 in secondo piano il pianoforte (dal tour del 1986 il cantautore prende l'abitudine di cantare per quasi tutto il concerto in piedi, mentre in precedenza si accompagnava suonando il piano), e dall'altro evidenzia sempre pi\u00f9 la parte ritmica negli arrangiamenti delle canzoni.\n\u00c8 del 1991 l'album \"Benvenuti in paradiso\", contenente la canzone \"Dolce Enrico\" dedicata ad Enrico Berlinguer, il segretario del PCI morto nel 1984. Nel videoclip di \"Alta marea\" (cover di \"Don't Dream It's Over\" dei Crowded House), diretto da Stefano Salvati appare una giovanissima Angelina Jolie, appena sedicenne e allora sconosciuta. A \"Benvenuti in paradiso\" segue un lungo tour negli stadi di tutta Italia. Nel 1992 escono un doppio disco live e un video intitolati \"Da San Siro a Samarcanda\" con le registrazioni di questi concerti e l'unico inedito \"L'amore insegna agli uomini\". Durante il concerto a San Siro avviene il collegamento in diretta con \"Samarcanda\", trasmissione di Rai 3 condotta da Michele Santoro. Venditti esegue \"Modena\" insieme a Gato Barbieri.\nNel 1995 \u00e8 la volta di \"Prendilo tu questo frutto amaro\" pubblicato anche in spagnolo col titolo \"Cada instante\". Tra le canzoni di questo album, \"Eroi minori\", dedicata alla scorta di Giovanni Falcone.\n\"Antonello nel paese delle meraviglie\" \u00e8 del 1997, album che rivisita con una orchestra sinfonica, diretta da Renato Serio, alcuni dei successi di Venditti; esso contiene anche il brano inedito \"Ho fatto un sogno\", scritto con Ennio Morricone e Sergio Bardotti. Il disco \u00e8 stato pubblicato in edizione limitata con copie numerate, stampate su carta filigranata.\nL'8 marzo 1999 Venditti festeggia all'universit\u00e0 La Sapienza di Roma i suoi 50 anni: con l'occasione ritira il diploma di Laurea in Giurisprudenza, conseguita nei primi anni settanta. Nel 1999 esce \"Goodbye Novecento\" dove trovano spazio anche \"Su questa nave chiamata musica\" dedicata a Fabrizio De Andr\u00e9 e \"La coscienza di Zeman\" dedicata all'allenatore di calcio Zden\u011bk Zeman. Il videoclip del primo singolo estratto da questo disco, \"In questo mondo che non puoi capire\", \u00e8 stato girato dal regista di \"Train de vie\", Radu Mih\u0103ileanu. La copertina raffigura il firmamento al debutto del XXI secolo attraverso la rielaborazione di una suggestiva immagine antica; gli astri sono nei segni zodiacali come, idealmente, visibili da Roma allo scoccare del 2000.\nI nuovi lavori dei primi anni 2000.\nNel 2000 partecipa come ospite al Festival di Sanremo, presentato da Fabio Fazio. Esegue due brani dall'ultimo album \"Goodbye Novecento\": \"Che tesoro che sei\" e \"Su questa nave chiamata musica\".\nIl 24 giugno 2001, in occasione della vittoria del terzo scudetto della Roma, organizza un altro concerto gratuito al Circo Massimo, viene trasmesso dal canale televisivo italiano privato LA7, che nacque proprio quel giorno, sostituendo Telemontecarlo. Viene anche registrato un live: \"Circo Massimo 2001\" contenente anche l'inedito \"Che c'\u00e8\". Quel giorno raduna 1.700.000 persone (dato della Questura), facendo segnare il record italiano di presenze per un evento musicale live.\n\"Che fantastica storia \u00e8 la vita\" \u00e8 il titolo del disco che esce nel 2003, in cui Venditti si riavvicina alle sonorit\u00e0 del passato e torna a cantare con Francesco De Gregori nel brano \"Io e mio fratello\". In quest'album sono contenute anche \"Lacrime di pioggia\", dedicata al padre scomparso, e \"Ruba\" scritta negli anni settanta per Mia Martini.\nViene premiato al Fivizzano Music World il 7 settembre 2003: ritira il \"Premio Musica e Poesia\" per la particolarit\u00e0 e la ricercatezza dei suoi testi e delle sue musiche.\nNel 2004 riceve il Premio Lunezia, \"per l'emozione poetica dell'album Che fantastica storia \u00e8 la vita\" e partecipa come ospite al Premio Tenco, canta la sigla \"Lontano lontano\", che nel 2011 verr\u00e0 inclusa nell'album live \"Sulle labbra di un altro\".\nSempre nel 2004 esce \"Campus Live\", album dal vivo, registrato durante le prove del tour negli studi di Cinecitt\u00e0 Campus, che contiene anche il brano inedito \"Addio mia bella addio\", registrato in studio. Venditti ha dichiarato: \"\u00c8 una canzone popolare italiana, cantata dai soldati. Ho ritrovato un mio antico provino del 1974 (Antonello aveva inciso un pezzo in cui cantava il solo ritornello, ndr) in cui cantavo \"Addio mia bella addio\", una canzone dei soldati italiani sul Carso, nata per la verit\u00e0 da una poesia del 1848 (di Carlo Alberto Bosi, il riferimento \u00e8 la battaglia di Curtatone e Montanara ndr). Poi mi sono accorto che una canzone popolare anglo-americana, \"Waltzing Matilda\", ritrovabile anche in Australia e rifatta anche da Tom Waits, ha lo stesso ceppo sonoro di \"Addio mia bella addio\". Mi ci sono ficcato dentro e ne ho dato la mia versione, riscrivendone il testo.\" Nella canzone ci sono molti riferimenti all'attualit\u00e0, in un'intervista il cantautore ha detto di aver iniziato a scrivere questa canzone dopo la strage di N\u0101\u1e63iriya. A met\u00e0 canzone c'\u00e8 la voce di una donna che recita in inglese una preghiera buddhista.\nSegue un lungo tour che dura oltre un anno. Al disco \u00e8 allegato un DVD registrato durante le prove.\n\"Diamanti\" e \"Dalla pelle al cuore\".\nNel novembre 2006 esce la sua antologia pi\u00f9 completa, un cofanetto di tre CD intitolato \"Diamanti\" che rimane nella classifica dei dischi pi\u00f9 venduti per quasi un anno vendendo oltre 250.000 copie.\nIl 14 dicembre 2006, l\"'Accademia Belli\" (associazione culturale nata in onore del noto poeta romano Giuseppe Gioacchino Belli) lo premia con il riconoscimento di \"Accademico onorario\".\nIl 16 novembre 2007 esce il suo nuovo lavoro \"Dalla pelle al cuore\", contenente nove canzoni inedite anticipato gi\u00e0 in radio il 12 ottobre 2007 dal singolo omonimo.\nIl disco comprende \"Tradimento e perdono\", dedicata ad Agostino Di Bartolomei, ex capitano della Roma, amico di Venditti toltosi la vita con colpo di pistola al cuore il 30 maggio 1994. Sempre in questa canzone vengono ricordati anche Luigi Tenco e Marco Pantani. Di questo brano Venditti dice: \"..Anche il suicidio \u00e8 un tradimento, alla vita per\u00f2. L'ho scritta il 30 maggio, anniversario della morte di Di Bartolomei, e del giorno in cui la Roma perse nell'84 la Coppa dei Campioni. Pu\u00f2 avere valore anche per me, \u00e8 una canzone preventiva; io penso che uno che ha successo, abbia diritto a pi\u00f9 amore che non una persona normale: a volte, quando finisce la tua importanza, una parola pu\u00f2 bastare.\"\nAltro pezzo del disco \u00e8 \"Giuda\". Il cantautore la spiega cos\u00ec: \"..figura simbolo del nostro tempo. Ho scritto questo brano come se fossi Giuda, cos\u00ec solo, abbandonato nell'inferno - ha spiegato Venditti - anche se poi, dall'altra parte, c'\u00e8 la stessa solitudine di chi ha dato la vita per noi, perch\u00e9 questo nostro tempo \u00e8 quanto di pi\u00f9 lontano possa esserci dalla cristianit\u00e0.\"\nIl 20 gennaio 2008 viene premiato con il Telegatto di platino all'Auditorium Conciliazione di Roma e pochi giorni dopo esce su Video Italia il videoclip della canzone \"Indimenticabile\", girato nel quartiere Eur a Roma.\nL'8 marzo 2008 avvia il nuovo tour \"Dalla pelle al cuore\".\nNel 2008 \u00e8 stato attribuito a Venditti il secondo Premio Laurentum intitolato ai \"valori della cultura\", dal Centro Culturale Laurentum, con riferimento ai valori artistici espressi nell'anno precedente unitamente all'impegno civile profuso in molti anni della sua carriera.\n\"Le donne\" e la pubblicazione dell'autobiografia.\nNel febbraio del 2009 esce il doppio CD antologico \"Le donne\", che arriva subito nelle prime posizioni delle hit parade.\nIl 6 ottobre 2009 viene pubblicato il suo romanzo autobiografico intitolato \"L'importante \u00e8 che tu sia infelice\".\nViene premiato alla conferenza della NIAF (tenutasi a Washington i giorni 23 e 24 ottobre 2009). Venditti ha inaugurato venerd\u00ec 23 ottobre la locandina degli eventi in programma presentandosi al pianoforte sul palco del salone delle feste dell'Hotel Hilton. Il cantautore ha omaggiato il pubblico con una serie di canzoni tratte dal suo immenso repertorio, che spazia attraverso tre generazioni, le quali erano equamente rappresentate sul parterre.\nIl 23 novembre 2009 riceve il premio Radicchio d'oro: \"...premiato per la cultura il cantautore Antonello Venditti. Di recente ha scritto un libro: L'importante \u00e8 che tu sia infelice, incentrato sulla figura dominatrice di sua madre. \u00abIl titolo del libro \u00e8 una frase che mi diceva sempre mia madre \u2013 ha detto Venditti - \u00c8 stata una figura molto severa, anche se questo libro alla fine la assolve\u00bb\".\nIl 31 dicembre 2009 Venditti canta davanti al Colosseo per il Capodanno di Roma davanti a oltre centomila persone. Durante l'estate 2010 prende parte al Summer Music Festival.\n\"Unica\" e \"Io, l'orchestra, le donne e l'amore\".\nIl 28 ottobre 2011 il singolo \"Unica (Mio danno ed amore)\" entra in rotazione radiofonica. Il 29 novembre successivo viene pubblicato l'album \"Unica\".\nL'8 (giorno del suo compleanno) e il 9 marzo 2012 inizia dal Palalottomatica di Roma l\"'Unica tour 2012\", che ha visto una tappa speciale il 9 luglio all'Arena di Verona. Durante l'evento, intitolato \"Io, l'orchestra, le donne e l'amore\", accompagnato dalla Marco Sabiu Orchestra, Venditti ha duettato con Chiara Civello e Annalisa. Di questo concerto \u00e8 stato pubblicato nel novembre 2013 il cd live \"Io, l'orchestra, le donne e l'amore\".\nSempre nel 2012 vince il \"Premio Lunezia Pop d'Autore per il valore Musical-Letterario dell'Album Unica\".\nIl 6 novembre 2012 esce nei negozi \"TuttoVenditti\", un'antologia di tre cd con 15 brani ciascuno che ripercorrono la quarantennale carriera del cantautore.\nIl 22 giugno 2013 viene premiato da UNIMARCHE per alti meriti artistici, nell'ambito della manifestazione Musicultura, in questa occasione si esibisce dal vivo allo Sferisterio di Macerata.\n\"70.80 Ritorno Al Futuro\", l'album \"Tortuga\" e lo Stadio Olimpico.\nNel 2014 il cantautore romano propone un tour di 18 date intitolato \"70.80 Ritorno al Futuro\" nel quale ripropone alcuni dei suoi pezzi pi\u00f9 famosi degli anni '70 e '80 con una band ristretta formata da Alessandro Centofanti all'organo, alle tastiere e al pianoforte, Danilo Cherni alle tastiere, Alessandro Canini alla batteria, al basso e alla chitarra acustica e Amedeo Bianchi al sax. Alla fine del tour, il 10 giugno 2014, uscir\u00e0 un doppio CD live intitolato \"70.80 Ritorno Al Futuro\", che include cinque brani suonati l'8 e il 9 marzo a Roma in due serate intitolate \"La Festa\", in occasione del suo 65\u00ba compleanno. Questi cinque brani sono stati suonati con il suo vecchio gruppo, Stradaperta, formato da Renato Bartolini alla chitarra acustica, al mandolino e alla chitarra elettrica, Rodolfo Lamorgese alla chitarra acustica e all'armonica, Claudio Prosperini alla chitarra elettrica e Marco Vannozzi al basso.\nIl giorno del suo 66\u00ba compleanno pubblica il singolo \"Cosa avevi in mente\" come anteprima dell'album \"Tortuga\", uscito il 21 aprile 2015. Il 5 settembre dello stesso anno \u00e8 in programma un concerto, che rappresenter\u00e0 il ritorno allo Stadio Olimpico di Roma.\nNel giugno 2015 il cantante partecipa alla terza edizione del \"Coca-Cola Summer Festival\" con il brano \"Ti amo inutilmente\", ottenendo una nomination per il \"Premio RTL 102.5 - Canzone dell'estate\".\nIl 5 settembre 2015 inizia il suo \"Tortuga Tour\" davanti a ventimila persone allo stadio Olimpico di Roma.\nIl 4 dicembre 2015 esce un cofanetto comprendente il doppio CD live del concerto allo Stadio Olimpico di Roma, il DVD col filmato dello stesso concerto e l'album originale \"Tortuga\".\nIl quarantennale di \"Sotto il Segno dei Pesci\".\nIl 7 settembre 2018 esce in radio \"Sfiga\", inedito dalle sessioni di registrazione di \"Sotto Il Segno Dei Pesci\" del 1978. Il brano anticipa l'uscita, fissata al 21 settembre, di \"Sotto il segno dei pesci - 40\u00ba anniversario\", prodotto in tre versioni: la prima comprende un doppio CD e un album con foto e commento dei testi a cura dello stesso cantautore; il primo disco contiene i brani rimasterizzati dai nastri originali del disco del 1978, mentre il secondo, oltre al gi\u00e0 citato inedito, contiene anche \"Sara\" e la title-track cantate in francese, nonch\u00e9 cinque brani del disco in versione live, registrati a Roma nel 1980; la seconda versione comprende un vinile arancio/trasparente con i brani rimasterizzati dai nastri originali; la terza versione invece \u00e8 distribuita in sole mille copie e comprende, oltre a entrambe le versioni precedenti, anche una stampa autografata e un book fotografico inedito.\nIl 23 settembre 2018 si esibisce all'Arena di Verona suonando per la prima volta dal vivo tutti i brani del disco \"Sotto il Segno dei Pesci\" e facendo il tutto esaurito. Per l'occasione sono presenti con lui i musicisti che hanno registrato il disco in prima persona, ovvero il gruppo storico Stradaperta, mentre tra gli ospiti vi \u00e8 Francesco De Gregori.\nIl 7 febbraio 2019, dopo 19 anni, torna come ospite al Festival di Sanremo, voluto dal direttore artistico Claudio Baglioni, dove esegue per la prima volta in televisione, accompagnato dagli Stradaperta, il brano \"Sotto il Segno dei Pesci\" e duetta con lo stesso Baglioni nella canzone \"Notte prima degli esami.\"\nNel 2019 il tour celebrativo dei 40 anni di \"Sotto il Segno dei Pesci\" \u00e8 proseguito nei palazzetti durante i mesi invernali e nelle piazze in estate. Nei giorni 8 e 9 marzo al Palazzo dello Sport a Roma si svolgono due concerti ribattezzati \"Venditti &amp; Friends\", con ospiti speciali tra cui Zucchero Fornaciari e Ultimo. Il 20 dicembre si tiene, nuovamente al Palazzo dello Sport di Roma, l'ultima data del 2019. Ulteriori date sono state programmate anche nel 2020 (l'ultima, prevista a Jesolo il 29 febbraio \u00e8 stata rinviata pi\u00f9 volte nei mesi successivi sino ad arrivare al 5 febbraio 2022, mentre il concerto a Londra \u00e8 stato annullato a causa della pandemia di COVID-19).\nNel 2021 compare nel terzo episodio della serie \"Vita da Carlo\" come amico del protagonista Carlo Verdone.\nVita privata.\nAntonello Venditti \u00e8 molto legato a Monte Argentario, dove possiede una residenza. Sul promontorio sono nate \"Ricordati di me\", \"Amici mai\" e la cover italiana \"Alta marea\", tratta dal singolo \"Don't Dream It's Over\" dei Crowded House.\nImpegno sociale e politico.\nMolti sono i brani in cui Antonello Venditti ha introdotto aspetti e temi della vita del proletariato urbano, a cui \u00e8 stato e continua ad essere politicamente legato. Tra le tante:\nCome ospite nella puntata del 2 giugno 2015 di \"Ballar\u00f2\" si scontra duramente con Matteo Salvini, leader della Lega Nord.\nIn occasione delle elezioni comunali a Roma del 2016 ha sostenuto la candidata del M5S Virginia Raggi alla carica di sindaco.\nHa aderito in qualit\u00e0 di testimonial alla campagna sociale \"Gi\u00f9 le mani dai bambini\" contro la somministrazione disinvolta di psicofarmaci ai minori.\nSono numerose le iniziative a cui Antonello Venditti ha contribuito con finalit\u00e0 solidaristiche. Memorabile il suo concerto del 30 novembre 1998, presso il Teatro Sistina, con Renato Zero e Pino Daniele. Nel 2006 ha contribuito alla raccolta fondi di Air per l'acquisto di vaccini per i bimbi africani: per questa ragione ha tenuto un concerto il 29 aprile del 2006. Importante il contributo fornito al \"Live 8\" del 2005: per il cantautore della Scuola romana, infatti, ha dichiarato che \"\u00e8 necessario esserci indipendentemente dalle proprie diversit\u00e0\". \"Ho vissuto come tanti altri - ha detto il cantautore romano - la volont\u00e0 con la mia generazione di cambiare il mondo. In realt\u00e0 il mondo ha cambiato noi e tanti di quei sogni e di quei progetti che avevamo non si sono realizzati. Ma io ci credo ancora e cerco di pensare positivo. Ora al posto di cento sogni, penso che sia giusto averne due ma fattibili. Dopo tutto credo ancora che il mondo si possa cambiare.\".\nNel 2017 \u00e8 stato ospite a Comacchio dove ha ricevuto un importante riconoscimento di ambasciatore della Riserva della Biosfera Mab Unesco del Delta del Po.\nProcedimenti giudiziari.\nDel 15 gennaio 1974 \u00e8 un'esibizione al Teatro dei Satiri a Roma, dove propone la canzone \"A Cristo\" che gli vale una denuncia da un maresciallo delle Guardie di Pubblica Sicurezza presente in sala per vilipendio alla religione di Stato. Come racconta nel suo libro \"L'importante \u00e8 che tu sia infelice\", la frase contestata era \"amm\u00e0zzate Ges\u00f9 Cr\u00ec quanto sei fico\". La parola \"fico\" fu considerata un'offesa. Ma la canzone \u00e8 scritta tutta in dialetto e quell'aggettivo in romanesco \u00e8 ritenuto un complimento. Questo per\u00f2 il Tribunale non lo consider\u00f2 e il cantautore fu processato e condannato a sei mesi con la condizionale."}
{"id": "2659230", "revid": "901462", "url": "https://it.wikipedia.org/wiki?curid=2659230", "title": "Alfredo Rocco", "text": "Biografia.\nFiglio di un ingegnere, la sua famiglia fu definita da Indro Montanelli \"un allevamento di cavalli di razza\". Tutti i suoi quattro figli emersero nel Novecento sul piano nazionale come giuristi: oltre ad Alfredo, Arturo (professore di Diritto e Procedura penale alle universit\u00e0 di Ferrara, Sassari, Siena, Napoli e Roma, fondatore della scuola moderna del tecnicismo giuridico), Ugo (professore ordinario di Diritto processuale civile a Napoli) e Ferdinando Rocco, presidente del Consiglio di Stato dal 1947 al 1950.\n\u00c8 professore ordinario di Procedura civile all'Universit\u00e0 degli Studi di Parma (1906-1909) e a quella di Palermo (1909-1910), poi di Diritto commerciale all'Universit\u00e0 degli Studi di Padova (1910-1925). Diviene poi professore di Legislazione economica del lavoro alla facolt\u00e0 di Scienze politiche, e poi di Diritto commerciale in quella di Giurisprudenza, dell'Universit\u00e0 La Sapienza di Roma, ateneo di cui \u00e8 rettore dal 1932 al 1935.\nRocco, gi\u00e0 vicino al Partito Radicale Italiano, diventa nazionalista nel 1913, mentre \u00e8 professore a Padova: egli rimette insieme il circolo nazionalista locale - scioltosi alla fine del 1912 - e pubblica nel gennaio 1914 l'opuscolo \"Che cosa \u00e8 il nazionalismo e che cosa vogliono i nazionalisti\", nel quale espone all'opinione pubblica il programma teorico del movimento, dai forti toni imperialistici e antidemocratici. Durante la crisi interventista del 1914-15, Rocco \u00e8 un acceso sostenitore dell'ingresso dell'Italia nella Grande guerra. Durante la guerra fu ufficiale del \"Servizio P\" (propaganda) ed uno dei redattori del giornale di trincea \"L'Astico\".\nDal 1920 al novembre 1922 Rocco fu presidente e amministratore delegato della societ\u00e0 editrice del quotidiano \"L'Idea Nazionale\", organo dell'Associazione Nazionalista Italiana. Svilupp\u00f2 un rapporto molto stretto con i fratelli Perrone, proprietari dell'azienda Ansaldo, che gli fornirono lauti finanziamenti. Dovette per\u00f2 cedere la propriet\u00e0 del giornale nel 1922, quando l'azienda fall\u00ec e i finanziamenti furono interrotti.\nNel 1921 fu eletto alla Camera dei deputati del Regno d'Italia. Prima della marcia su Roma si schier\u00f2 a favore della fusione dell'Associazione Nazionalista Italiana con il Partito Nazionale Fascista, poi realizzata nel 1923, e si interess\u00f2 particolarmente della questione di Fiume, recandosi in varie occasioni nella citt\u00e0 per incontrare Gabriele D'Annunzio. Dopo la formazione del governo Mussolini fu pi\u00f9 volte sottosegretario dal novembre 1922 al 1924, e in seguito fu eletto Presidente della Camera dei deputati il 24 maggio 1924. Dal 1925 al 1932 fu Ministro di grazia e giustizia e affari di culto e promosse la codificazione penale del fascismo, firmando il codice penale e quello di procedura penale del 1930, e conciliando la scuola penale classica e quella positiva col sistema del cosiddetto doppio binario, ovvero l'alternanza fra pena e misura di sicurezza.\nFu presidente della Federazione Italiana Scherma dal 1924 al 1925. Inoltre dal 1929 al 1935, anno della sua morte, fu Presidente dell'Istituto internazionale per la cinematografia educativa, organismo collegato alla Societ\u00e0 delle Nazioni ed unica struttura dipendente dal consesso ginevrino che abbia avuto sede in Italia.\nAlbert Einstein scrisse al ministro una lettera (riportata nella raccolta \"Come io vedo il mondo\" - \"Mein Weltbild\") in cui affermava che non fosse necessario che gli scienziati italiani dovessero giurare fedelt\u00e0 al partito fascista per continuare le loro attivit\u00e0 didattiche e scientifiche. Nel 1935 gli fu conferito dalla Reale Accademia d'Italia il premio Mussolini.\nNominato senatore del Regno il 1\u00ba marzo 1934, mor\u00ec a Roma nel 1935.\nFra i suoi allievi, il giuscommercialista Giuseppe Ferri.\n\"I due\" \"codici Rocco\".\nRocco intervenne in prima persona nel corso dei lavori di redazione dei codici penale e processuale penale, optando per soluzioni spesso in contrasto con la maggioranza dei membri delle commissioni ministeriali ed entrando spesso in dissidio con giuristi insigni come Vincenzo Manzini che proponevano tesi pi\u00f9 oltranziste. Il codice penale \u00e8 sostanzialmente ancora in vigore. Il suo carattere autoritario \u00e8 stato oggetto di critiche provenienti da diverse parti politiche.\nIl codice di procedura penale, profondamente modificato a partire dal 1955, \u00e8 stato abrogato nel 1989 per essere sostituito dal testo attuale, che - pur redatto da una commissione di giuristi presieduta da Giandomenico Pisapia - convenzionalmente prende il nome dal guardasigilli Giuliano Vassalli.\nPensiero politico.\nNel suo pensiero politico Rocco traccia una sorta di filosofia della storia, che pu\u00f2 esprimersi tramite il principio dell'organizzazione (quando vige si realizzano i momenti migliori della societ\u00e0 umana: impero romano, cultura cattolica, grandi realt\u00e0 statali) oppure tramite il principio dell'individualit\u00e0 (quando \u00e8 protagonista la storia vive i suoi momenti pi\u00f9 bassi: barbari, movimento protestante, Rivoluzione).\nL'Italia, secondo Rocco, \u00e8 riuscita a coniugare i due principi durante il Risorgimento: \u00e8 pervenuta all'organizzazione attraverso il ricorso a idee liberali e democratiche.\nQuesto periodo \u00e8 seguito dalla decadenza dell'et\u00e0 giolittiana, che perdura sino alla prima guerra mondiale. Con il fascismo si \u00e8 tornati allo stato organizzato (principio dell'organizzazione): la rivoluzione fascista \u00e8 stata tale nel significato etimologico del termine: ha fatto tornare le cose com'erano prima: un vero e proprio ritorno al punto di partenza. La rivoluzione fascista, secondo Rocco, \u00e8 stata dunque una rivoluzione conservatrice, essendo consistita in un ritorno delle tradizionali forme autoritarie e gerarchiche."}
{"id": "2659231", "revid": "125195152", "url": "https://it.wikipedia.org/wiki?curid=2659231", "title": "Stefania Prestigiacomo", "text": "\u00c8 stata Ministro per le pari opportunit\u00e0 nel Governo Berlusconi II e nel Governo Berlusconi III e Ministro dell'Ambiente e della Tutela del Territorio e del Mare del Governo Berlusconi IV.\nBiografia.\nNasce a Siracusa, in una famiglia di imprenditori. \u00c8 nipote dell'ex presidente della Regione Santi Nicita. Sposata con Angelo Bellucci, notaio, gi\u00e0 coordinatore provinciale di Forza Italia, ha un figlio, Gian Maria.\nNel 1990, a soli 23 anni, \u00e8 stata eletta presidente del Gruppo Giovani Imprenditori di Siracusa. Prima di entrare in politica, votava per la Democrazia Cristiana, ma, allo stesso tempo, era pure vicina a battaglie del Partito Radicale.\n\u00c8 laureata in scienze dell'amministrazione presso la Libera Universit\u00e0 Maria Santissima Assunta.\nElezione alla Camera.\nLa sua esperienza politica si apre con l'esordio del nuovo movimento politico di Silvio Berlusconi, Forza Italia, nel 1994.\nAlle elezioni politiche del 1994 di quell'anno, infatti, Stefania Prestigiacomo viene eletta alla Camera dei deputati, nella \"circoscrizione Sicilia 2\", nelle quote proporzionali di Forza Italia.\n\u00c8 stata componente della Commissione lavoro pubblico e privato, componente della commissione speciale per l'infanzia e membro supplente del Consiglio d'Europa e dell'UEO.\nNel corso della legislatura \u00e8 stata, fra l'altro, firmataria della legge contro la violenza sessuale sulle donne. \u00c8 la legge che ha trasformato il reato di violenza sessuale da \"delitto contro la moralit\u00e0 pubblica e il buon costume\", in reato \"contro la persona\".\nDue anni dopo, alle elezioni del 1996 \u00e8 stata rieletta alla Camera, stavolta col sistema maggioritario, nel \"collegio uninominale\" di Siracusa.\nIn questi anni, governati dalla coalizione opposta, ha ricoperto l'incarico di vicepresidente del gruppo parlamentare di Forza Italia a Montecitorio, di componente della commissione lavoro pubblico e privato e di membro del gruppo interparlamentare Italia-Spagna.\nLa sua carriera di deputato prosegue anche alle successive elezioni del 2001, quando si aggiudica nuovamente il seggio nel \"collegio uninominale\" di Siracusa con il contrassegno della Casa delle Libert\u00e0.\n\u00c8 stata rieletta alla Camera dei Deputati, nella \"circoscrizione Sicilia 2\", sia nel 2006 (XV Legislatura) che nel 2008 (XVI Legislatura).\nMinistro per le pari opportunit\u00e0.\nNel 2001 il Presidente del Consiglio Berlusconi l'ha scelta, a 34 anni, come Ministro per le pari opportunit\u00e0, incarico mantenuto sino al 3 maggio 2006 con la fine del Governo Berlusconi III. \u00c8 stata tra i pi\u00f9 giovani ministri della storia della Repubblica. Nominata ministro durante la sua gravidanza, ha partorito alle fine del 2001.\nModifica dell'art. 51 della Costituzione.\nNel 2003 ha proposto e promosso l'approvazione da parte del parlamento della modifica dell'art. 51 della Costituzione sull'uguaglianza fra i sessi nell'accesso alle cariche elettive e ai pubblici uffici con l'inserimento nel dettato costituzionale della frase: \u201cA tal fine la Repubblica promuove con appositi provvedimenti le pari opportunit\u00e0 tra donne e uomini\u201d.\nLeggi promosse e le battaglie per i diritti delle donne.\nNel corso dei cinque anni da ministro, Stefania Prestigiacomo ha promosso l'approvazione di leggi a tutela delle donne e dei soggetti deboli fra cui: la legge sulle mutilazioni genitali femminili; la legge sulla pedopornografia che ha introdotto il reato della pedopornografia on line; la legge contro la riduzione in servit\u00f9 e schiavit\u00f9 che affronta anche la piaga della prostituzione coatta; la legge contro le discriminazioni per le origini etniche. Da Ministro per le Pari opportunit\u00e0 Stefania Prestigiacomo ha istituito l'UNAR (Ufficio contro le discriminazioni razziali) e servizio telefonico \"1522\" a sostegno delle donne vittime di violenza intra ed extra familiare e di stalking.\nStefania Prestigiacomo si \u00e8 battuta nel 2005 a favore dei referendum sulla procreazione assistita e per l'introduzione delle quote rosa al fine di garantire la rappresentanza femminile nelle assemblee elettive. L'obiettivo \u00e8 stato raggiunto per il parlamento europeo mentre per il parlamento nazionale la legge venne approvata dal Senato ma non dalla Camera a fine legislatura. La battaglia sulla rappresentanza femminile ha indotto comunque molti partiti a introdurre il principio delle pari opportunit\u00e0 nei loro statuti e il numero delle donne nel parlamento eletto nel 2008 \u00e8 stato il pi\u00f9 alto della storia della Repubblica.\nMinistro dell'Ambiente.\nRicandidata e rieletta deputata alla Camera per la quinta volta alle politiche del 2008, dove Berlusconi porta alla vittoria per la terza volta il centro-destra, l'8 maggio 2008 diventa Ministro dell'ambiente e della tutela del territorio e del mare nel quarto governo Berlusconi giurando nelle mani del Presidente della Repubblica Giorgio Napolitano, incarico che mantenne fino alla fine dell'esec il 16 novembre 2011.\nNel corso del suo triennio al governo, l'Italia ha approvato la strategia europea per la riduzione dei gas serra, il cosiddetto \"20-20-20\". \u00c8 stato anche avviato, dopo anni di attesa e di rinvii il divieto di uso per i sacchetti di plastica non biodegradabile. \u00c8 stata modificata la normativa sulle trivellazioni petrolifere off-shore introducendo limiti molto pi\u00f9 rigidi per le estrazioni degli idrocarburi in mare. \u00c8 stato varato il piano nazionale di prevenzione per il dissesto idrogeologico. Sono state velocizzate le procedure autorizzative per le autorizzazioni integrate ambientali (AIA).\nNel 2009 l'Italia ha ospitato il G8 ambiente nel corso del quale \u00e8 stata approvata la \"Carta di Siracusa\" per la tutela della biodiversit\u00e0.\nAttriti col PdL e ingresso in FI.\nStefania Prestigiacomo in pi\u00f9 occasioni si \u00e8 segnalata per la sua autonomia di giudizio, come conferma la linea adottata sul referendum sulla fecondazione assistita dove si schier\u00f2 a favore dell'abrogazione della legge in contrasto con la linea maggioritaria adottata dal PdL. E pi\u00f9 volte, in altre occasioni non ha risparmiato critiche nei confronti delle posizioni del suo partito o della maggioranza.\nNel settembre del 2012 ha preso le distanze dalla gestione del partito e dal metodi adottati nella definizione delle liste per le elezioni regionali siciliane.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce alla rinascita di Forza Italia.\nAlle politiche del 2018 viene rieletta con Forza Italia nel proporzionale Sicilia 2 e diventa vice presidente della Commissione Bilancio.\nIl 4 Novembre 2020, insieme a quattro colleghi di partito, cio\u00e8 Giusi Bartolozzi, Elio Vito, Matteo Perego e Renata Polverini, vota a favore del disegno di legge a prima firma del deputato Alessandro Zan (PD) \"Misure di prevenzione e contrasto della discriminazione e della violenza per motivi fondati sul sesso, sul genere, sull'orientamento sessuale, sull'identit\u00e0 di genere e sulla disabilit\u00e0\" per contrastare l\u2019omotransfobia, in dissenso dal suo gruppo, che vota contro.\nProcedimenti giudiziari.\nNell'ottobre 2009 \u00e8 stata indagata dalla procura di Roma per l'ipotesi di reato di peculato in relazione all'uso della carta di credito del ministero di cui era titolare. Il procedimento \u00e8 stato archiviato nel gennaio 2010 dal tribunale dei ministri, che ha accertato l'uso legittimo della carta di credito ministeriale."}
{"id": "2659232", "revid": "125856961", "url": "https://it.wikipedia.org/wiki?curid=2659232", "title": "Classificazione ICD", "text": "La classificazione ICD (dall'inglese \"International Classification of Diseases\"; in particolare, \"International Statistical Classification of Diseases, Injuries and Causes of Death\") \u00e8 la classificazione internazionale delle malattie e dei problemi correlati, stilata dall'Organizzazione mondiale della sanit\u00e0 (OMS-WHO).\nL'ICD \u00e8 uno standard di classificazione per gli studi statistici ed epidemiologici, nonch\u00e9 valido strumento di gestione di salute e igiene pubblica.\n\u00c8 oggi alla decima edizione (ICD-10), approvata nel 1990 durante la 43\u00aa \"Assemblea mondiale della sanit\u00e0\" dell'OMS e utilizzata a partire dal 1994.\n\u00c8 stata approvata la versione 10 CM in USA, che consiste in una modificazione della ICD 10, definita fatturabile, e cio\u00e8 utilizzabile per i rimborsi che le assicurazioni pagano ai servizi sanitari. l'ultima versione dell'ICD, ICD-11 , \u00e8 stata adottata dalla 72a Assemblea Mondiale della Sanit\u00e0 nel 2019 ed \u00e8 entrata in vigore il 1\u00b0 gennaio 2022. e https://icd.who.int/en\nLa prima redatta fu una lista di cause di morte, adottata dall'Istituto Statistico Internazionale nel 1893. Nel 1948 vengono incluse anche le cause di morbosit\u00e0. (ICD-11).\nICD-10.\nLa ICD-10 \u00e8 la decima revisione della classificazione ICD, ossia la classificazione internazionale delle malattie e dei problemi correlati, proposta dall'OMS.Sono classificate oltre 2000 malattie. La traduzione ufficiale in lingua italiana, effettuata a cura dell'ISTAT e dell'Ufficio di Statistica del Ministero della Salute, \u00e8 stata pubblicata dall'Organizzazione mondiale della sanit\u00e0 a Ginevra nel 2000 e a Roma nel 2001.\nLe differenze rispetto alla revisione precedente, denominata ICD-9, sono l'aumento dei settori portati da 17 a 19, e l'utilizzo di un codice alfanumerico in sostituzione del precedente codice numerico. Non vi \u00e8 una corrispondenza tra settori e lettere dell'alfabeto, poich\u00e9 alcuni capitoli ne utilizzano pi\u00f9 di una.\nQui di seguito l'elenco dei capitoli.\nCapitoli.\nIl Capitolo I divide in due gruppi le malattie infettive e parassitarie.\nDel primo gruppo fanno parte le malattie infettive intestinali (A00-A09), la tubercolosi (A15-A19), le malattie batteriche trasmesse da animali (A20-A28), infezioni a trasmissione sessuale (A50-A64), malattie da spirochete (A65-A69) e da Chlamydia (A70-A74), rickettsiosi (A75-A79), infezioni al sistema nervoso centrale (A80-A89) e febbri virali da artropodi ed emorragiche (A90-A99).\nNel secondo gruppo figurano infezioni che interessano la cute (B00-B09), l'epatite virale (B15-B19), l'infezione da HIV (B20-B24), malattie virali come la mononucleosi infettiva (B25-B34), micosi (B35-B49), malattie protozoarie (B50-B64), elmintiasi (B65-B83), infestazioni come la scabbia (B85-B89), batteri e virus (B95-B97).\nIl Capitolo II tratta di tumori che sono divisi in maligni (C00-C97), benigni (D10-D36) ed in situ (D00-D09).\nI tumori maligni sono ulteriormente suddivisi per zona d'interesse. La categoria include il mesotelioma (C45), il sarcoma di Kaposi (C46) ed il linfoma di Hodgkin ().\nIl Capitolo III include malattie del sangue ed alcuni disturbi legati al sistema immunitario. Le anemie sono distinte in nutrizionali (D50-D53) ed emolitiche (-).\nLa categoria include l'agranulocitosi (), la sarcoidosi () ed altre immunodeficienze.\nIl Capitolo IV comprende i disturbi della tiroide (E00-E07), il diabete mellito (-) e disturbi di varie ghiandole endocrine. Nella categoria figurano anche malnutrizione (E40-E46), obesit\u00e0 (E65-E68), disturbi metabolici (E70-E90) e deficit nutrizionali (E50-E64).\nIl Capitolo V include disturbi psichici e comportamentali di natura organica (F00-F09), dovuti all'uso di sostanze psicoattive (F10-F19), affettivi (F30-F39), nevrotici (F40-F48), legati a disfunzioni fisiologiche (F50-F59), disturbi della personalit\u00e0 (F60-F69), dello sviluppo psicologico (F80-F89) e comportamentali (F90-F98).\nSono elencate tra le malattie la schizofrenia (F20) e vari ritardi mentali (F70-F79). La sezione dello sviluppo psicologico comprende i disturbi dell'apprendimento: F81.1-F81.9\nIl Capitolo VI elenca le malattie del sistema nervoso e comprende malattie infiammatorie del sistema nervoso centrale (G00-G09), disturbi episodici e parossistici (G40-G47), disturbi dei nervi, delle radici e dei plessi nervosi (G50-G59), polineuropatie (G60-G64) e paralisi cerebrale (G80-G83).\nNella categoria figurano la malattia di Huntington (), la malattia di Parkinson (), la malattia di Alzheimer (), la sclerosi multipla (), l'epilessia (), l'emicrania (), l'emiplegia (G81) e l'idrocefalo (G91).\nIl Capitolo VII tratta delle malattie dell'occhio. Comprende disturbi delle palpebre, dell'apparato lacrimale e dell'orbita oculare (H00-H06), della congiuntiva (H10-H13), della sclera, della cornea, dell'iride e del corpo ciliare (H15-H22), del cristallino (H25-H28), della coroide e della retina (H30-H36), del corpo vitreo (H43-H45) e del nervo ottico (H46-H48).\nTra le malattie sono elencate orzaiolo (), calazio (), congiuntivite (), cheratite (), glaucoma (-), strabismo ( - ), cecit\u00e0 e ipovisione (H54).\nIl Capitolo VIII tratta delle malattie dell'orecchio e del processo mastoideo. I disturbi elencati coinvolgono l'orecchio esterno (H60-H62), l'orecchio medio (H65-H75) e l'orecchio interno (H80-H83).\nLa sezione comprende diversi tipi di otite, la mastoidite (), il colesteatoma (), l'otosclerosi () ed l'otalgia (H92).\nIl Capitolo IX comprende le malattie dell'apparato circolatorio. Tra i vari tipi di cardiopatie figurano le cardiopatie reumatiche (I05-I09) e le cardiopatie ischemiche (I20-I25). Include anche malattie che coinvolgono arterie, arteriole, capillari, vene e vasi linfatici.\nSono elencati in questa sezione l'angina pectoris (), l'embolia polmonare (), la pericardite (-), l'arresto cardiaco (I46), l'emorroidi (I84) e l'ipotensione (I95).\nIl Capitolo X tratta delle malattie dell'apparato respiratorio. Comprende infezioni e disturbi delle vie respiratorie, influenza, polmonite oltre che malattie della pleura.\nSono elencate la rinofaringite, la sinusite (, ), la faringite (, ), la tonsillite (, ), la laringite acuta (), la laringite cronica (), la bronchite, la rinite, l'enfisema (), l'asma (), la pneumoconiosi (J60-J65) e l'edema polmonare ().\nIl Capitolo XI comprende le malattie del sistema digerente. I disturbi elencati coinvolgono la bocca, le ghiandole salivari, l'esofago, lo stomaco, il fegato, il pancreas, l'intestino, il duodeno, l'appendice ed il peritoneo.\nNella categoria figurano la carie dentaria (), la gengivite (-), l'esofagite (K20), la gastrite (), l'appendicite (-), l'ernia (K40-K46), la malattia di Crohn (), la peritonite () e la colecistite ().\nIl Capitolo XII tratta dei disturbi che coinvolgono la pelle. Comprende infezioni della cute (L00-L08), dermatite ed eczema (L20-L30), orticaria ed eritema (L50-L54).\nNella sezione sono elencate l'impetigine (L01), la cellulite (L03), il pemfigo (), il prurito (L29), la psoriasi (L40), l'orticaria (), l'ustione solare (L55), l'alopecia (), l'acne (), la vitiligine (L80) ed i calli ().\nIl Capitolo XIII elenca le malattie delle ossa, dei muscoli e dei tessuti connettivi che sono suddivise in artropatie (M00-M25), dorsopatie (M40-M54), osteopatie e condropatie (M80-M94), disturbi del tessuto connettivo (M30-M36) e dei tessuti molli (M60-M79).\nNella sezione figurano l'artrite (-), la gotta (M10), la cifosi e la lordosi (M40), la scoliosi (M41), la miosite (M60), la tenosinovite () e l'osteoporosi (-).\nIl Capitolo XIV elenca le malattie dell'apparato uro-genitale. Comprende calcoli urinari (N20-N23), malattie dell'apparato genitale maschile (N40-N51), delle mammelle (N60-N64) e disturbi che colpiscono i reni e gli ureteri (N25-N29)\nVi sono elencate sindromi nefritiche, nefriti, insufficienza renale acuta (), insufficienza renale cronica () e cistiti (N30).\nIl Capitolo XV \u00e8 relativo a gravidanza, parto e puerperio. Vi sono elencati vari tipi di aborto (O00-O08), disturbi materni (O20-O29), complicanze del travaglio e del parto (O60-O75) e vari tipi di parto (O80-O84). Comprende l'eclampsia (), il polidramnios (O40) e la placenta previa ().\nIl Capitolo XVI tratta delle malattie del periodo perinatale. Comprende disturbi legati a complicanze della gravidanza, del travaglio e del parto (P00-P04), traumi da parto (P10-P15), infezioni (P35-P39), disturbi respiratori e cardiovascolari (P20-P29), emorragici ed ematologici (P50-P61), endocrini e metabolici (P70-P74).\nIl Capitolo XVII comprende malformazioni e deformazioni congenite ed anomalie cromosomiche. Sono divise per area d'interesse: sistema nervoso (Q00-Q07), occhio, orecchio, viso e collo (Q10-Q18), apparato circolatorio (Q20-Q28), apparato respiratorio (Q30-Q34), sistema digerente (Q38-Q45), apparato genitale (Q50-Q56) ed apparato urinario (Q60-Q64).\nVi sono elencate la microcefalia (), la spina bifida (Q05), l'ipospadia (Q54), la polidattilia (), la sindattilia (), l'ittiosi (), l'epidermolisi bollosa (), la sindrome di Down (), la sindrome di Edwards (-), la sindrome di Patau (-) e la sindrome di Turner ().\nIl Capitolo XVIII comprende i sintomi non elencati nelle altre categorie, divisi per area d'interesse: apparato circolatorio e respiratorio (R00-R09), sistema digerente (R10-R19), pelle ed ipoderma (R20-R23), sistema nervoso (R25-R29) ed apparato urinario (R30-R39). Sono inoltre inclusi i risultati anormali di alcuni esami, quali gli esami del sangue (R70-R79) e delle urine (R80-R82).\nNella sezione figurano tosse (R05), nausea e vomito (), pirosi (R12), disfagia (), ascite (), rash (R21), poliuria (R35), sonnolenza (), stupor (), coma (), vertigine (R42), cefalea (), senilit\u00e0 (R54), sincope () e cachessia (R64).\nIl Capitolo XIX comprende traumatismi ed avvelenamenti. I traumatismi sono divisi per zona d'interesse: della testa (S00-S09), del collo (S10-S19), del torace (S20-S29), della spalla e del braccio (S40-S49), del gomito e dell'avambraccio (S50-S59), del polso e della mano (S60-S69), dell'anca e della coscia (S70-S79), del ginocchio e della gamba (S80-S89), della caviglia e del piede (S90-S99).\nNella sezione sono incluse le ustioni (T20-T32), il congelamento (-), l'ipotermia (T68) e l'asfissia (T71).\nIl Capitolo XX comprende le cause esterne di morbosit\u00e0 e mortalit\u00e0. Include accidenti da trasporto (V01-V99), cadute (W00-W19), annegamento (W65-W74), contatto con animali e piante velenose (X20-X29), autolesione intenzionale (X60-X84) ed aggressione (X85-Y09).\nIl Capitolo XXI include fattori influenzanti lo stato di salute ed il ricorso a servizi medici. Sono elencate visite mediche, necessit\u00e0 di vaccinazione, misure contraccettive, donazione di organi, convalescenza e anamnesi.\nIl Capitolo XXII \u00e8 utilizzato per malattie con codici speciali, spesso assegnati temporaneamente. Tra gli esempi figurano la SARS () e la COVID-19 (U07.1 e U07.2)."}
{"id": "2659233", "revid": "287204", "url": "https://it.wikipedia.org/wiki?curid=2659233", "title": "Anthony Brown", "text": ""}
{"id": "2659234", "revid": "486946", "url": "https://it.wikipedia.org/wiki?curid=2659234", "title": "National Technical University of Athens", "text": ""}
{"id": "2659241", "revid": "729019", "url": "https://it.wikipedia.org/wiki?curid=2659241", "title": "Quarta battaglia di Char'kov", "text": "La Quarta battaglia di Char'kov fu combattuta, dal 3 al 23 agosto 1943, sul Fronte orientale durante la Seconda guerra mondiale. Denominata dalla storiografia sovietica Offensiva Belgorod-Char'kov, in codice operazione Rumjancev, la battaglia si concluse, al termine di scontri molto aspri, con la definitiva liberazione di Char'kov, la citt\u00e0 pi\u00f9 contesa della guerra sul fronte orientale, da parte dell'Armata Rossa.\nDurante la battaglia si svolsero alcuni degli scontri pi\u00f9 duri tra carri armati di tutta la seconda guerra mondiale, dato che i tedeschi, impegnando alcune delle loro migliori Panzer-Division equipaggiate anche con carri Panther e Panzer VI Tiger I contro le potenti armate corazzate sovietiche, tentarono fino all'ultimo di contrattaccare per evitare la sconfitta e la ritirata. Pur a costo di gravi perdite di uomini e mezzi, superiori a quelle tedesche, l'Armata Rossa ottenne la terza importante vittoria dell'estate del 1943, dopo la battaglia di Kursk e l'operazione Kutuzov, preludio alla successiva offensiva generale verso il fiume Dniepr e l'Ucraina centro-orientale.\nDopo Kursk.\nIl 13 luglio 1943 Adolf Hitler, dopo aver convocato a Rastenburg i feldmarescialli Erich von Manstein e G\u00fcnther von Kluge, comandanti rispettivamente del Gruppo d'armate Sud e del Gruppo d'armate Centro, aveva preso la decisione di interrompere la cosiddetta Operazione Cittadella, il grande attacco al saliente di Kursk che, iniziato il 5 luglio, si era trasformato in una costosa battaglia di logoramento per le forze corazzate tedesche costrette ad avanzare lentamente attraverso le successive cinture difensive sovietiche e sottoposte ai continui contrattacchi dei carri armati del nemico.\nLa decisione di Hitler derivava: dalla situazione sul terreno che non permetteva di sperare, nonostante le affermazioni meno pessimistiche del feldmaresciallo von Manstein, nel previsto successo decisivo e rapido ipotizzato nella pianificazione iniziale; dall'inizio dell'attacco sovietico al saliente di Or\u00ebl (12 luglio) che aveva subito messo in difficolt\u00e0 lo schieramento difensivo del feldmaresciallo von Kluge; dalla notizia dello sbarco alleato in Sicilia (10 luglio 1943) con il conseguente pericolo di un crollo di Benito Mussolini e dell'Italia fascista, che quindi bisognava evitare puntellando il regime con cospicui rinforzi tedeschi.\nGli sviluppi della situazione confermarono la ragionevolezza della decisione del F\u00fchrer; il rapido disgregarsi delle difese dell'Asse in Sicilia, costrinsero l'OKW a pianificare il trasferimento nella penisola dell'intero 2\u00ba \"Panzerkorps\" Waffen-SS, la punta di diamante dell'operazione Cittadella con le sue tre divisioni corazzate; mentre la precaria situazione nel saliente di Or\u00ebl costrinse il feldmaresciallo von Kluge a dirottare almeno quattro Panzer-Division della 9. Armee del generale Walther Model pi\u00f9 a nord per evitare uno sfondamento in profondit\u00e0, e a richiedere anche il trasferimento, che venne autorizzato da Hitler, al suo gruppo d'armate della potente Panzergrenadier-Division Gro\u00dfdeutschland proveniente dal settore sud del saliente di Kursk\nIn realt\u00e0 l'inizio della offensiva sovietica sul fronte del fiume Mius (il 17 luglio) da parte dei Fronti dei generali Rodion Malinovskij e F\u00ebdor Tolbuchin, costrinse immediatamente Hitler, che contava su un logoramento permanente delle forze sovietiche nel settore meridionale del fronte orientale a seguito della recentissima battaglia di Kursk, a rinunciare al suo ambizioso progetto di trasferire l'intero Panzerkorps-SS in Italia. La nuova situazione pericolosa costrinse invece il feldmaresciallo von Manstein e Hitler a trasferire in Italia la sola 1. SS-Panzer-Division Leibstandarte SS Adolf Hitler con il quartier generale del Panzerkorps-SS, dopo aver ceduto il suo equipaggiamento pesante, compresi tutti i carri armati, alla Das Reich) e a spostare sul fronte del Mius le altre due divisioni SS, la 2. SS \"Das Reich\" e 3. SS-Panzerdivision \"Totenkopf\", insieme alla 3. Panzer-Division, inquadrate nel 3\u00ba \"Panzerkorps\" per cercare di tamponare la nuova falla. Effettivamente le Panzer-Division riuscirono con un brillante contrattacco a respingere il nemico e infliggere dure perdite.\nAlla fine di luglio quindi, il feldmaresciallo von Manstein aveva riportato indietro sulle linee di partenza il suo schieramento sul lato meridionale del saliente di Kursk, che era stato molto indebolito dalla partenza delle tre divisioni SS, della 3. Panzer-Division e della Grossdeutschland, mentre aveva stabilizzato la situazione sul fiume Mius. Contemporaneamente il feldmaresciallo von Kluge era alle prese con l'offensiva sovietica nel saliente di Or\u00ebl (\"Operazione Kutuzov\"), sferrata dai sovietici con un numeroso schieramento di fanterie, artiglierie e due armate corazzate, e stava lentamente ripiegando sulla cosiddetta \"posizione Hagen\" alla base del saliente, contrastando abilmente l'avanzata sovietica con l'aiuto delle Panzer-Division trasferite e con il concorso della Grossdeutschland, anche grazie ad alcuni errori tattici del nemico. La situazione era difficile ma sembrava ancora sotto controllo.\nDurante la primavera 1943, mentre si moltiplicavano i segni del gigantesco concentramento di forze tedesco per sferrare l\"'Operazione Cittadella\", Stalin aveva accettato solo con riluttanza e dopo lunghe ed estenuanti discussioni il parere dei marescialli Georgij \u017dukov e Aleksandr Vasilevskij favorevole a organizzare una difesa in profondit\u00e0 del saliente per logorare le forze del nemico prima di qualsiasi prematura offensiva sovietica in qualche settore del fronte orientale. Dopo le brucianti sconfitte causate dalle inutili offensive di disturbo dell'Armata Rossa nella primavera 1942, i due generali e anche altri esperti ufficiali dello Stavka, riuscirono infine a convincere il dittatore, sempre timoroso della potenza offensiva della Wehrmacht soprattutto in estate) e non molto convinto delle capacit\u00e0 delle sue truppe di sostenere un'offensiva generale tedesca.\nLa decisione definitiva di Stalin a favore di una difensiva strategica, sistematicamente organizzata nel saliente di Kursk, giustamente considerato l'obiettivo principale dell'attacco tedesco, si accompagn\u00f2 inoltre alla decisione da parte del dittatore di portare avanti ugualmente la pianificazione di progetti offensivi sovietici riguardanti soprattutto il saliente di Or\u00ebl e sul vecchio fronte del Mius e il vecchio fronte del Mius, da scatenare dopo aver ottenuto il logoramento delle forze nemiche. Stalin organizz\u00f2 inoltre la costituzione di potenti riserve strategiche nelle retrovie del settore centrale minacciato, poste al comando del generale Ivan Konev e preparate a sferrare in un secondo tempo una vigorosa controffensiva in massa contro le forze attaccanti tedesche (il cosiddetto \"Fronte della Steppa\" costituito da cinque armate di fanteria, un'armata corazzata e numerosi corpi corazzati, meccanizzati e di cavalleria di riserva.\nLo svolgimento concreto della micidiale battaglia di Kursk, in realt\u00e0, costrinse Stalin e il maresciallo Vasilevskij a impegnare prematuramente una parte di queste poderose forze per ristabilire la situazione nel settore meridionale del saliente, divenuta critica a causa della potente spinta offensiva delle Panzerdivision-SS, e ad gettare nella mischia due armate del fronte della Steppa (tra cui la 5\u00aa Armata corazzata della Guardia). Il risultato venne raggiunto e le forze tedesche a costo di gravi perdite furono definitivamente fermate e rigettate indietro - battaglia di Prochorovka -, ma il conseguente logoramento anche delle forze di riserva sovietiche imped\u00ec, come era stato inizialmente previsto, un immediato contrattacco generale dell'intera massa del generale Konev contemporaneo all'inizio dell'attacco sovietico del 12 luglio nel saliente di Or\u00ebl e costrinse a una revisione complessiva della pianificazione offensiva sovietica su tutti i settori del fronte orientale.\nLa riorganizzazione e i piani sovietici.\nMentre lo schieramento offensivo nel saliente di Or\u00ebl dava il via al suo attacco contro la 2. Panzerarmee tedesca del Gruppo d'armate Centro (12 luglio) e le armate schierate nel settore meridionale erano impegnate nella difficile offensiva nella regione Slavjansk-fiume Mius (17 luglio), le forze del Fronte di Vorone\u017e del generale Nikolaj Vatutin che avevano subito l'urto principale dell'attacco tedesco erano impegnate in frenetici sforzi per rafforzare le armate, ricompletare l'equipaggiamento meccanizzato e ripianare le forniture di munizioni. Fu uno sforzo notevole e venne coronato da pieno successo; le officine di riparazione sovietiche dei mezzi corazzati (vera arma segreta delle truppe corazzate dell'Armata Rossa) riuscirono a recuperare e riparare un gran numero di carri armati danneggiati sul campo di battaglia. Del resto il generale Vatutin aveva avuto direttive precise dallo Stavka di non contare su nuovi rinforzi dalle riserve strategiche ma di fare affidamento soprattutto sui recuperi dei mezzi danneggiati e sui soldati con ferite lievi per ripianare le sue forti perdite; solo 200 carri armati nuovi arrivarono nel mese di agosto alla 1\u00aa Armata corazzata mentre le officine riparazione recuperarono oltre 1200 mezzi meccanizzati di cui 300 carri; anche gli equipaggi dei carri vennero rinfoltiti in gran parte recuperando i feriti lievi dagli ospedali campali di retrovia.\nNonostante la fretta e le difficolt\u00e0, alla fine di luglio le due armate corazzate assegnate a Vatutin, 1\u00aa e 5\u00aa Armata corazzata della Guardia, che a Kursk avevano perso centinaia di mezzi, erano nuovamente equipaggiate con oltre 500 carri armati ciascuno e pronte a costituire la massa di sfondamento prevista dalla pianificazione sovietica. Nello stesso momento Stalin, mentre spronava brutalmente i suoi generali ad affrettare i tempi e a passare all'offensiva anche nel settore meridionale del saliente di Kursk e inviava continue direttive, non sempre opportune, ai comandanti impegnati a Or\u00ebl e sul Mius, prendeva le decisioni determinanti: il 18 luglio il fronte della Steppa di Konev venne pienamente attivato e schierato sulla sinistra del fronte di Vatutin, con cinque armate, in parte gi\u00e0 logorate dalle battaglie precedenti; il 22 luglio il dittatore ordin\u00f2 finalmente di sferrare entro i primi giorni di agosto l'\"Operazione Rumjancev\", nome in codice dell'attacco sul lato meridionale del saliente con obiettivo i grandi centri di Belgorod e soprattutto Char'kov; era divenuto evidente l'indebolimento dello schieramento tedesco nel settore dopo il dirottamento delle Panzer-Division pi\u00f9 forti sul fronte di Or\u00ebl e sul Mius.\nStalin affid\u00f2 il controllo operativo sul campo dell'Operazione Rumjancev direttamente al maresciallo \u017dukov che diede prova della consueta irruenza. In particolare il maresciallo concentr\u00f2 la sua attenzione sulla pianificazione dello sbarramento d'artiglieria iniziale, che venne enormemente potenziato con l'arrivo di numerose divisioni d'artiglieria pesante da altri fronti e dalle riserve e concentrato nel tempo per ottenere un massiccio effetto d'urto; fu questo il primo schema di martellamento possente dell'artiglieria sovietica che sarebbe diventato uno dei punti di forza principali dell'\u00ecArmata Rossa nelle grandi offensive del 1944-45). Venne inoltre previsto l'impiego dell'aviazione sovietica direttamente sul fronte di battaglia, soprattutto nella collaborazione aero-terrestre con le armate corazzate; venne invece sottovalutato il problema dell'interdizione del campo di battaglia e, di conseguenza, le divisioni corazzate tedesche poterono accorre in aiuto senza intralci dall'aria da parte dell'aviazione nemica. Si pose grande attenzione infine sulla manovra delle armate corazzate. A questo riguardo, il maresciallo \u017dukov decise di impiegare la potenza di fuoco, senza prevedere complesse manovre combinate, impegnando le due armate corazzate dei generali Michail Katukov e Pavel Rotmistrov fianco a fianco (oltre 1000 carri armati con una concentrazione di 70 carri armati per chilometro di fronte) per ottenere una schiacciante potenza d'urto in profondit\u00e0 e quindi proseguire in un colpo solo nelle retrovie del nemico dividendo in due parti lo schieramento nemico. Sarebbe stato questo il primo riuscito impiego operativo delle armate corazzate sovietiche durante le campagne d'estate, dopo la 'debacle' del 1942 e i mezzi fallimenti delle forze corazzate al comando dei generali Pavel Rybalko, Aleksej Rodin e Vasilij Badanov nel saliente d'Or\u00ebl.\nIl piano finale del maresciallo \u017dukov era semplice e brutale; la 6\u00aa e la 5\u00aa Armata della Guardia (le vecchie 21\u00aa e 66\u00aa Armata, protagoniste della battaglia di Stalingrado) del fronte del generale Vatutin, avrebbero attaccato frontalmente la 4. Panzerarmee tedesca, precedute da un poderoso sbarramento d'artiglieria; le due armate corazzate affiancate (quattro corpi corazzati e due corpi meccanizzati) avrebbero sfondato in profondit\u00e0 avanzando in massa subito in avanti, puntando sull'importante centro di Bogoduchov, e dividendo a met\u00e0 le difese tedesche. Esse inoltre avrebbero protetto il fianco destro delle armate del fronte di Konev (4\u00aa e 7\u00aa Armata della Guardia - ex 24\u00aa e 64\u00aa Armata del fronte di Stalingrado -, 53\u00aa e 47\u00aa Armata, con l'aiuto del 1\u00ba Corpo meccanizzato) che avrebbero attaccato a loro volta il Distaccamento \"Kempf\", conquistato Belgorod e poi, sempre protette dai carri armati del generale Vatutin, avrebbero circondato e liberato Char'kov in collaborazione con la 57\u00aa Armata del fronte Meridionale del generale Malinovskij. Il fianco destro di Vatutin (40\u00aa e 27\u00aa Armata, rinforzate con due corpi corazzati della Guardia) avrebbe appoggiato l'offensiva principale attaccando verso Achtyrka, a ovest di Bogoduchov\nIn totale, il Fronte di Vorone\u017e avrebbe impegnato quasi 500.000 uomini e 1900 carri armati e il Fronte della Steppa 200.000 uomini e 500 carri; con le riserve, l'offensiva coordinata dal maresciallo \u017dukov avrebbe coinvolto quasi un milione di soldati sovietici e oltre 2800 carri armati (nove corpi corazzati e quattro corpi meccanizzati): una grande dimostrazione della potenza e delle capacit\u00e0 di recupero dell'Armata Rossa.\nOffensiva Belgorod-Char'kov.\nLo sfondamento.\nL'Alto comando tedesco e il feldmaresciallo von Manstein avevano effettuato ai complessi rischieramenti delle Panzer-Division, divenuti inevitabili per contenere con forze insufficienti e indebolite dalle precedenti battaglie le continue offensive sovietiche, nella concreta speranza di un depauperamento sostanziale delle forze nemiche nel settore meridionale del saliente di Kursk che avevano subito perdite fortissime ad opera delle divisioni corazzate tedesche e quindi dell'impossibilit\u00e0 almeno momentanea di nuove offensive oltre alle battaglie in corso di Or\u00ebl e del Mius. Anche Hitler sembra nutrisse le stesse illusioni e contasse su un imminente esaurimento della spinta offensiva sovietica. Il violento inizio (il 3 agosto 1943) dell\"'Operazione Rumjancev\" nel settore Belgorod-Char'kov colse quindi di sorpresa la dirigenza politico-militare tedesca anche se alcuni giorni prima i servizi di informazione tedeschi avevano individuato i concentramenti sovietici e quindi pronosticarono un nuovo attacco nemico. Contando su una tregua nel settore, la 4. Panzerarmee, sempre al comando del generale Hermann Hoth, e il Distaccamento \"Kempff\" schieravano forze non adeguate per sostenere una nuova battaglia; in particolare Hoth e Kempff allineavano nei punti attaccati solo alcune deboli divisioni di fanteria, mentre le riserve corazzate consistevano nelle quattro Panzer-Division della 4. Panzerarmee schierate a coppie dietro la linea principale (7., 11., 19. e 6. Panzer-Division; tutte molto a corto di mezzi - circa 200 carri armati in totale), rinforzate tuttavia dal battaglione pesante di carri Tiger Schwere Panzerabteilung 503 (nel settore del generale Werner Kempf) e dal \"gruppo Lauchert\" con due deboli battaglioni di carri Panther nel settore del generale Hoth.\nL'attacco ebbe inizio il 3 agosto con lo schiacciante bombardamento d'artiglieria lungamente pianificato dal maresciallo \u017dukov e i suoi generali; gli effetti del fuoco furono catastrofici sulle prime linee delle divisioni di fanteria tedesche del 52\u00ba e 11\u00a0\u00b0 Corpo d'armata; furono aperte ampie brecce e, nonostante l'aspra resistenza esercitata da alcuni reparti, le fanterie della 5\u00aa e 6\u00aa Armata della Guardia poterono aprire varchi sufficienti per permettere l'entrata in campo delle due armate corazzate. La 1\u00aa e la 5\u00aa Armata corazzata della Guardia si schierarono a cuneo co due corpi carri in prima schiera e il terzo corpo in seconda linea, con le brigate di punta audacemente lanciate in avanti. Erano i famosi \"distaccamenti corazzati avanzati\" che avevano il compito di procedere subito in profondit\u00e0, senza curarsi dei nuclei di resistenza, per occupare di sorpresa i centri nevralgici nelle retrovie e che spesso subivano perdite elevatissime.\nAlle ore 11.00, quindi, i carri armati si scagliarono in avanti puntando su Tomarovka e Borisovka, l'avanzata fu rapida (circa 25 chilometri il primo giorno) nonostante i primi contrattacchi delle riserve corazzate tedesche; la 19. Panzer-Division e i Panther del \"gruppo Lauchert\" tentarono di fermare i due corpi di testa della 1\u00aa Armata corazzata (6\u00ba Corpo corazzato e 3\u00ba Corpo meccanizzato), mentre la 6. Panzer.Division esercitava una resistenza efficace contro la 5\u00aa Armata corazzata della Guardia (18\u00ba e 29\u00ba Corpo corazzato). La Luftwaffe intervenne in forze per cercare di contrastare l'avanzata nemica. Mentre il secondo scaglione del generale Rotmistrov (5\u00ba Corpo meccanizzato della Guardia) veniva spostato in appoggio alle armate del fronte del generale Konev che necessitavano di un maggior supporto di carri armati, si cre\u00f2 quindi un profondo varco tra la 4. Panzerarmee, respinta verso ovest, e il Distaccamento \"Kempff\", che era stato a sua volta messo in difficolt\u00e0 dall'attacco del fronte della Steppa (7\u00aa Armata della Guardia e 53. Armata) ed era in ripiegamento verso sud-ovest per coprire Belgorod e Char'kov. Mentre il 5\u00ba Corpo meccanizzato della Guardia respingeva la 6. Panzer-Division, gli altri due corpi corazzati di Rotmistrov proseguirono in profondit\u00e0 coprendo il fianco sinistro generale Katukov e puntando sul centro di Zolo\u010div.\nContemporaneamente Vatutin, aspramente sollecitato dall'impaziente \u017dukov, aveva gettato all'attacco anche le sue armate del fianco destro (27\u00aa e 40\u00aa Armata) che affrontarono aspri contrattacchi della 11. Panzer-Division e di parte della 7. Panzer-Division, appartenenti al 48. Panzerkorps; ci furono grossi scontri di carri armati con i corpi corazzati sovietici (4\u00ba Corpo carri della Guardia e 5\u00ba Corpo carri della Guardia) che finirono per costringere alla ritirate le forze tedesche che scoprirono quindi il fianco sinistro del 52\u00ba Corpo d'armata gi\u00e0 sfondato sul fianco destro dalla 1\u00aa Armata corazzata.\nNei giorni seguenti la situazione si aggrav\u00f2 in modo disastroso per i tedeschi: le colonne corazzate dei generali Katukov e Rotmistrov proseguirono sempre pi\u00f9 in profondit\u00e0 in direzione di Bogoduchov e Zolo\u010div, allargando ancora la breccia tra 4. Panzerarmee e Distaccamento \"Kempff\"; le armate del generale Konev serrarono su Belgorod da nord (69\u00aa Armata) e da est (7\u00aa Armata della Guardia) conquistandola dopo aspra lotta il 5 agosto e infliggendo dure perdite ai tedeschi. In questa l'occasione si inaugur\u00f2 il rituale sovietico dei trionfali annunci radiofonici delle vittorie e Stalin diram\u00f2 un messaggio di congratulazioni alle truppe. Una massa tedesca costituita da due Panzer-Division (11. e 19.) e tre divisioni di fanteria rischiava di rimanere accerchiata tra Tomarovka e Borisovka. Il 6 e il 7 agosto si chiuse la sacca di Borisovka; le truppe tedesche accerchiate tentarono di ripiegare sotto gli attacchi aerei e i bombardamenti dell'artiglieria; la 5\u00aa Armata della Guardia, incaricata del rastrellamento, sbaragli\u00f2 la resistenza. Le perdite furono pesanti e alcune unit\u00e0 tedesche si disgregarono; la 19. Panzer-Division e parte della 11. furono distrutte, lo stesso generale Gustav Schmidt, comandante della 19. Panzer-Division, cadde sul campo di battaglia; solo i resti riuscirono a sfuggire.\nMentre si concludeva il rastrellamento della sacca, proseguiva l'avanzata delle armate corazzate sovietiche verso Bogoduchov che venne raggiunta fin dal 6 agosto dal 6\u00ba Corpo corazzato, e Zolo\u010div che fu conquistata il 7 agosto dal 18\u00ba Corpo corazzato; contemporaneamente continuava l'attacco del generale Konev che, dopo la liberazione di Belgorod, rafforzato con due corpi meccanizzati, cercava di avvicinarsi a Char'kov, aspramente difesa dal raggruppamento del generale Raus (l'11\u00ba Corpo d'armata rinforzato dai primi elementi della 3. Panzer-Division proveniente dal settore del Mius). Di fronte alla durezza della resistenza, il generale Rotmistrov (5\u00aa Armata corazzata della Guardia) venne quindi dirottato a sinistra per appoggiare Konev, mentre il generale Katukov (1\u00aa Armata corazzata) avrebbe dovuto proseguire a sud di Bogoduchov, verso Valki. Durante la battaglia a nord di Char'kov ci furono cedimenti in alcune unit\u00e0 tedesche, in particolare della 282. Divisione fanteria, e solo la difesa efficace della 6. Panzer-Division e di parte della 3. Panzer-Division, permisero di rallentare l'avanzata dei russi verso la grande citt\u00e0 ucraina.\nI contrattacchi tedeschi a Bogoduchov e Akhtyrka.\nFin dal 3 agosto, von Manstein, di fronte alle dimensioni dell'offensiva sovietica e alla gravit\u00e0 dello sfondamento del fronte alla giunzione tra 4. Panzerarmee e Distaccamento \"Kempff\", aveva immediatamente ordinato il trasferimento rapido delle tre divisioni Panzergrenadier-SS (\"Das Reich\", \"Totenkopf\" e \"Wiking\") e della 3. Panzer-Division, distaccati da luglio sul fronte del Mius e aveva anche ottenuto dall'OKH e da Hitler il pronto ritorno al Gruppo d'armate Sud della divisione Grossdeutschland (in combattimento nel saliente di Or\u00ebl). Queste potenti unit\u00e0 corazzate, equipaggiate in totale con circa 350 panzer, sarebbe dovuta intervenire in \"extremis\" per cercare di contenere l'avanzata nemica e contrattaccare; inoltre Char'kov, come Hitler impose risolutamente, doveva essere difesa a oltranza.\nPrime ad arrivare sul campo di battaglia furono gli elementi di testa della Grossdeutschland, dotata nel complesso di oltre 100 carri armati, sul fianco sinistro tedesco (4. Panzerarmee) che, rafforzati dalla 7. Panzer-Division e dai Panther superstiti del \"Gruppo Lauchert\", contrattaccarono a scaglioni per difendere Achtyrka minacciata da nord dalle unit\u00e0 corazzate sovietiche della 40\u00aa e 27\u00aa Armata e da est dalla 1\u00aa Armata corazzata di Katukov, le cui brigate corazzate di punta (112\u00aa Brigata corazzata del 6\u00ba Corpo corazzato, 49\u00aa Brigata corazzata e 1\u00aa Brigata corazzata della Guardia) si erano audacemente spinte a sud di Bogoduchov e avevano attraversato il fiume Mer\u010dik puntando verso Valky. Si verificarono aspri scontri con il 5\u00ba Corpo corazzato della Guardia, appartenente ala 40\u00aa Armata sovietica, e i russi subirono perdite e vennero bloccati. Nello stesso momento l'arrivo dei primi elementi della 3. Panzer-Division sul fianco destro del generale Hoth, permise ai tedeschi di affrontare e fermare anche i corpi corazzati della 5\u00aa Armata corazzata della Guardia di Rotmistrov (18\u00ba Corpo corazzato) diretti su Zolo\u010div (7 agosto).\nLa minaccia maggiore per i sovietici, in realt\u00e0, si manifest\u00f2 di fronte e sulla sinistra del cuneo offensivo del generale Katukov a sud di Bogoduchov che venne violentemente attaccato a partire dal 10 agosto, in un primo tempo dalla divisione SS \"Das Reich\" e da una parte della 3. Panzer-Division e poi anche dalla SS \"Totenkopf\" appena arrivata. Il 11 agosto e 12 agosto il 3\u00ba Panzerkorps del generale Hermann Breith, in cui erano state raggruppate le tre divisioni SS \"Das Reich\", \"Totenkopf\", \"Wiking\", alcuni reparti della 3. Panzer-Division e i Tiger rimasti del battaglione pesante sPzAbt.503, sferr\u00f2 un grande contrattacco in forze per tagliare fuori le brigate corazzate di punta della 1\u00aa Armata corazzata sovietica (112\u00aa Brigata corazzata, 49\u00aa Brigata corazzata e 1\u00aa Brigata corazzata della Guardia) spintesi a sud del Mer\u010dik; l'attacco ebbe successo e i reparti scelti Waffen-SS sconfissero le brigate sovietiche del 6\u00ba Corpo corazzato che, dopo essersi battute coraggiosamente, ripiegarono verso nord. La situazione del generale Katukov divenne difficile, essendo sotto attacco anche gli altri due corpi dell'armata corazzata - 3\u00ba meccanizzato e 31\u00ba corazzato; \u017dukov e Vatutin inviarono immediatamente due corpi (18\u00ba e 29\u00ba Corpo corazzato) della 5\u00aa Armata corazzata della Guardia del generale Rotmistrov in aiuto di Katukov; si scatenarono violenti scontri tra mezzi corazzati anche il 12 agosto e 13 agosto, ma il pericoloso contrattacco tedesco venne infine contenuto e le due armate corazzate mantennero il terreno conquistato pur subendo perdite superiori a quelle delle Panzer-Divisionen tedesche.\nNei giorni seguenti, a partire dal 15 agosto, si svolsero nuovi violenti scontri a sud di Bogoduchov dove i corpi corazzati sovietici della 1\u00aa e della 5\u00aa Armata corazzata tentavano di riprendere l'offensiva, e soprattutto nella regione di Achtyrka. In questa zona il 4\u00ba e il 5\u00ba Corpo corazzato della Guardia (della 40\u00aa e 27\u00aa Armata) penetrarono temerariamente in profondit\u00e0 ma vennero a loro volta isolati da un nuovo contrattacco a tenaglia organizzato dal generale Hoth con i carri armati della Grossdeutschland, della 7. Panzer-Division e della SS \"Totenkopf\".\nI resti dei corpi corazzati sovietici sfuggirono dopo aver subito nuove perdite, ma ora anche le Panzer-Division erano logorate e a corto di uomini e mezzi dopo i furiosi scontri di Bogoduchov e Achtyrka, e quindi non poterono sfruttare gli apparenti successi tattici; inoltre il raggruppamento tedesco a Achtyrka venne messo in difficolt\u00e0 dalla minaccia sovietica da nord (40\u00aa, 27\u00aa e 47\u00aa Armata del fronte di Vatutin rinforzate con quattro nuovi corpi meccanizzati - 2\u00ba e 10\u00ba Corpo corazzato, 3\u00ba Corpo corazzato della Guardia e 3\u00ba Corpo meccanizzato della Guardia - provenienti dalle riserve.\nLa Grossdeutschland e la 7. Panzer-Division, raggruppate nel 24\u00ba Panzerkorps, passarono sulla difensiva, costrette a contenere i nuovi ostinati attacchi sovietici da nord e anche da est, da parte di formazioni del 6\u00ba Corpo corazzato della 1\u00aa Armata corazzata, come fecero anche le divisioni corazzate Waffen-SS del 3\u00ba Panzerkorps a sud di Bogoduchov; i tentativi tedeschi di capovolgere la situazione erano falliti nonostante la notevole abilit\u00e0 degli equipaggi dei panzer e le forti perdite inflitte. Anche la situazione dei russi non era in realt\u00e0 del tutto favorevole a causa del costante incremento delle perdite soprattutto di mezzi corazzati, come dimostra il nervosismo di Stalin nelle comunicazioni del 22 agosto con \u017dukov e Vatutin e i suoi timori di un insuccesso o di uno stallo.\nLa liberazione di Char'kov.\nMentre infuriavano le aspre battaglie di carri a Bogoduchov e Achtyrka, il generale Konev aveva continuato la sua ostinata offensiva verso Char'kov, duramente contrastata dal raggruppamento del generale Raus, quattro divisioni di fanteria opportunamente rafforzate dalla 6. Panzer-Division ormai ridotta a soli 15 carri armati, da una parte della 3.Panzer-Division e dagli ultimi nove Tiger dello sPzAbt.503: la lotta fu aspra e l'avanzata sovietica lenta e costosa. Il generale Werner Kempf, comandante superiore del settore, chiese ripetutamente di abbandonare la grande citt\u00e0 ucraina ma, di fronte agli ordini tassativi di Hitler, il feldmaresciallo von Manstein tent\u00f2 ancora di mantenere il possesso di Char'kov; destitu\u00ec quindi Kempf sostituendolo con il generale Otto W\u00f6hler e rafforz\u00f2 le difese a sud e a ovest della citt\u00e0 con l'afflusso prima di elementi della SS-\"Wiking\" e poi della SS-\"Das Reich\".\nA partire dal 19 agosto, la pressione delle armate del generale Konev, la 53\u00aa a nord-ovest di Char'kov, la 69\u00aa a nord e la 57\u00aa a sud della citt\u00e0, stava diventando insostenibile mentre la 5\u00aa Armata corazzata della Guardia del generale Rotmistrov, scesa a soli 166 carri armati dopo aver respinto i contrattacchi tedeschi, intervenne sulla destra delle armate del fronte della Steppa per cercare di raggiungere il nodo di comunicazioni di Ljubotyn e accerchiare completamente la citt\u00e0.\nIl 19 e il 20 agosto si svolsero nuovi duri scontri di carri tra la 5\u00aa Armata corazzata della Guardia (18\u00ba Corpo corazzato e 5\u00ba Corpo meccanizzato della Guardia) e la SS-\"Das Reich\", rafforzata con gli ultimi Panther e Tiger disponibili; la Luftwaffe intervenne per rallentare le colonne corazzate sovietiche. Durante queste violente battaglie, che si prolungarono anche nella notte, i carri armati sovietici, che subirono di nuovo forti perdite, non furono in grado di completare la manovra di accerchiamento di Char'kov, ma la \"Das Reich\", che si era battuta con valore, esaur\u00ec ugualmente le sue forze e non pot\u00e9 salvare la citt\u00e0 ucraina. A questo punto il feldmaresciallo von Manstein convenne con i generali Raus e W\u00f6hler che era impossibile continuare a difendere la citt\u00e0 nonostante le ingiunzioni hitleriane, motivate, oltre che da ragioni strategiche e logistiche, da questioni di prestigio internazionale nei confronti di alleati e neutrali. Quindi, il 22 agosto, il raggruppamento del generale Raus (sette divisioni) inizi\u00f2 a incendiare la citt\u00e0, a distruggere le installazioni e gli enormi depositi di equipaggiamenti e a ripiegare per evitare di essere accerchiato; la ricognizione sovietica individu\u00f2 i segni della ritirata tedesca e durante la notte il generale Konev fece avanzare due divisioni (183\u00aa e 89\u00aa divisione) della 53\u00aa Armata che passarono all'attacco e irruppero dentro l'abitato; i combattimenti durarono tutta la mattinata del 23 agosto: a mezzogiorno la 89\u00aa divisione entrava nel centro di Char'kov e la contesa metropoli veniva definitivamente liberata.\nBilancio e conseguenze.\nLa Quarta battaglia di Char'kov, ultima di una serie di accaniti scontri, combattuti intorno alla citt\u00e0 ucraina nel 1941, 1942 e 1943, si concluse quindi il 23 agosto 1943 con un grande successo strategico e propagandistico di Stalin e dell'Armata Rossa: per la prima volta l'esercito sovietico aveva vinto una battaglia campale e aveva condotto una riuscita offensiva strategica con mezzi corazzati durante la campagna d'estate che nei precedenti anni aveva visto sempre prevalere la Wehrmacht. Anche per Hitler, i generali e i soldati tedeschi il contraccolpo sul morale fu forte. Tutte le speranze del F\u00fchrer ed anche di molti alti generali, tra cui lo stesso feldmaresciallo von Manstein di poter progressivamente dissanguare il nemico e spegnerne la volont\u00e0 combattiva svanirono dopo i venti giorni di cruente battaglie a Belgorod, Achtyrka, Bogoduchov e Char'kov.\nL'abilit\u00e0 e l'esperienza delle Panzer-Division non era stata sufficiente a frenare l'ostinata offensiva sovietica del maresciallo \u017dukov e dei generali Vatutin e Konev, nonostante le elevate perdite inflitte; tecnicamente e operativamente inferiori ai tedeschi, gli equipaggi delle forze corazzate sovietiche dimostrarono grande coraggio e abnegazione e mantennero la coesione e la volont\u00e0 combattiva fino alla conclusione vittoriosa della battaglia. Gli scontri tra carri armati di Bogoduchov e Achtyrka furono altrettanto violenti e sanguinosi delle famose battaglie di Kursk e costarono perdite pi\u00f9 alte sia ai sovietici, 1860 carri armati contro i 1600 persi in 18 giorni a Kursk che ai tedeschi, oltre 500 carri contro 350 durante l'Operazione Cittadella. Alla fine della Quarta battaglia di Char'kov, le Panzer-Division contavano ormai solo su poche decine di carri: il 7 settembre il feldmaresciallo von Manstein numerava solo 257 carri armati e 220 semoventi in tutto il gruppo d'armate e non erano in grado di proseguire i loro costosi interventi di salvataggio sui vari fronti attaccati che erano divenuti indispensabili per sostenere le linee tedesche a causa dell'irreversibile indebolimento delle divisioni di fanteria, non pi\u00f9 in grado di resistere da sole alle offensive sovietiche. Fin dal 17 agosto era ripresa l'offensiva sovietica sul Mius; la linea \"Hagen\" e il fianco sinistro del raggruppamento di Achtyrka stavano per essere attaccati dal generale Rokossovskij (il 26 agosto), l\"'Ostheer\" sarebbe presto stato costretto alla ritirata generale per cercare riparo dietro il fantomatico \"Ostwall\" (pianificato da Hitler, in teoria, fin dall'11 agosto). Era impossibile contare su rinforzi da altri fronti dato che la situazione italiana minacciava di precipitare (si era nel periodo del governo Badoglio prima dell'Armistizio dell'8 settembre) e che le previste \"divisioni Stalingrado\" (nuove divisioni in costituzione in Germania con la numerazione delle vecchi unit\u00e0 distrutte nella battaglia di Stalingrado) sarebbero state presto impiegate sul fronte Mediterraneo.\nLa situazione sovietica, come era ben evidente a Stalin (che manifest\u00f2 grande prudenza e anche una certa preoccupazione nella corrispondenza con i capi occidentali di questo periodo, lamentando i suoi continui estenuanti impegni \"sul campo\" e nella condotta quotidiana delle operazioni) era certamente ancora complessa, nonostante le vittorie, e piena di problemi e preoccupazioni: le perdite sovietiche nelle battaglie estive successive a Kursk (Or\u00ebl, Mius e Char'kov) erano state superiori a quelle tedesche e la battaglia si era conclusa senza una vera vittoria strategica completa per l'Armata Rossa; le demolizioni tedesche intralciavano grandemente le comunicazioni e i trasporti, anche le officine degli Urali avevano difficolt\u00e0 a ripianare le enormi perdite e il colossale consumo di munizioni e equipaggiamenti, la popolazione all'interno era ridotta a una vita di lavoro per il fronte e di miseria; le armate corazzate erano uscite decimate dagli scontri (nonostante i febbrili sforzi delle officine di riparazione, il 25 agosto la 1\u00aa Armata corazzata contava solo 162 carri e la 5\u00aa Armata corazzata della Guardia appena 153). Ma i continui attacchi sui vari fronti stavano progressivamente dissanguando la Wehrmacht, costringendola alla ritirata e le officine degli Urali fornivano nuovi mezzi alle armate sovietiche: all'inizio di settembre i quattro fronti meridionali dei generali Vatutin, Konev, Malinovskij e Tolbuchin disponevano di oltre 2400 nuovi carri armati; il morale era alto, la vittoria e la liberazione dei territori occupati diveniva possibile.\nLa sconfitta delle forze mobili tedesche a Kursk e nella successiva controffensiva priv\u00f2 la Wehrmacht della capacit\u00e0 di lanciare nuove offensive strategiche, come programmato da \u017dukov.\nLa superiorit\u00e0 sovietica si andava accentuando e Stalin, nonostante tutta la sua prudenza di facciata, stava pianificando un ulteriore allargamento dell'offensiva d'estate con obiettivi grandiosi: il raggiungimento e il superamento del Dniepr, la liberazione della Crimea, l'attacco verso Smolensk. La guerra sul fronte orientale volgeva ormai a favore dell'Unione Sovietica."}
{"id": "2659246", "revid": "1982", "url": "https://it.wikipedia.org/wiki?curid=2659246", "title": "Regiones di 433 Eros", "text": "Segue una lista delle regiones presenti sulla superficie di 433 Eros. La nomenclatura di 433 Eros \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nLe regiones di Eros portano i nomi dei due scopritori indipendenti di Eros.\nSono tutte state identificate durante la missione della sonda NEAR, l'unica ad avere finora raggiunto Eros."}
{"id": "2659251", "revid": "1543377", "url": "https://it.wikipedia.org/wiki?curid=2659251", "title": "Scherma ai Giochi della I Olimpiade - Fioretto maschile", "text": "La gara del fioretto dei Giochi della I Olimpiade fu uno dei tre eventi sportivi, riguardanti la scherma dei primi Giochi olimpici moderni, tenutosi ad Atene, il 7 aprile 1896.\nHanno partecipato alla competizione 8 atleti provenienti da due nazioni. La gara, che si tenne nello Zappeion di Atene, era riservata ai soli atleti maschi, come tutte le competizioni dell'Olimpiade di Atene 1896.\nRisultati.\nGli otto partecipanti vennero divisi in due gruppi; i due fiorettisti che risultavano vincitori nei loro gironi si incontrarono in finale, mentre Pierrakos-Mavromichalis si classific\u00f2 al terzo posto in virt\u00f9 dei migliori risultati (2-1) avuti nei turni eliminatori.\nFinale.\nNella finale, i due francesi imbattuti si affrontarono. Gravelotte vinse di misura."}
{"id": "2659256", "revid": "1632387", "url": "https://it.wikipedia.org/wiki?curid=2659256", "title": "Tennistavolo", "text": "Il tennis tavolo (anche tennis da tavolo o tennis da tavola), pi\u00f9 popolarmente conosciuto come ping pong, \u00e8 uno degli sport di maggior diffusione nel mondo ed \u00e8 una specialit\u00e0 olimpica, inventato nel 1884.\nPu\u00f2 essere svolto a scopo ricreativo a qualsiasi et\u00e0 e si pu\u00f2 giocare in luoghi ristretti, al chiuso e all'aperto. Per la pratica agonistica sono necessari luoghi attrezzati e spaziosi al chiuso. Richiede, inoltre, un'opportuna preparazione psicofisica a causa delle sollecitazioni, sia fisiche che di concentrazione mentale, espresse nei brevi tempi di ogni scambio. Per questo l'atleta di tennistavolo esprime in genere doti fisiche di coordinazione, rapidit\u00e0 di movimento e di esecuzione, ottimi riflessi e una certa sensibilit\u00e0 nel tocco.\nStoria.\nIl tennis tavolo trae origine, come il tennis (dal francese \"tenez\"), dall'antico gioco conosciuto come \"Jeu de Paume\" o pallacorda, divenuto popolarissimo dal 1880 in Francia, Inghilterra e Stati Uniti come \"Lawn Tennis\" (tennis da prato).\nCome molti altri sport, il tennis tavolo \u00e8 nato come gioco di svago. Con l'impossibilit\u00e0 di giocare il tennis all'aperto nei periodi invernali per la mancanza di strutture al coperto, in Inghilterra durante gli ultimi 20 anni del XIX secolo si svilupp\u00f2 la moda di un tennis \"casalingo\" che veniva giocato dopo cena all'interno dei famosi circoli dell'alta societ\u00e0 londinese con materiali ed attrezzature improvvisate.\nI fabbricanti di giochi dell'epoca capirono l'importanza commerciale che si stava sviluppando e formularono svariate e fantasiose idee per riprodurre al meglio il gioco del tennis da praticare al coperto, molti furono gli esperimenti per produrre dei kit \"casalinghi\" poi finalmente ultimati.\nNel 1884 si incontra per la prima volta il termine \"tennis tavolo\" in un catalogo commerciale del venditore inglese di articoli sportivi F.H. Ayres. L'anno successivo l'elettricista inglese James Devonshire brevetta il gioco del \"tennis tavolo\" all'ufficio brevetti di Londra. Ad oggi James Devonshire viene considerato universalmente come l'inventore del tennis tavolo.\nIl primo set da tennis indoor somigliante al tennis tavolo moderno venne costruito da un certo David Foster nel 1890, sempre in Inghilterra, con il nome di \"Parlour Table Games\" e conteneva: un grande panno verde da stendere su un tavolo con disegnate le righe di un campo da tennis, due mini racchette con incordatura, una pallina di gomma di 30\u00a0mm ricoperta da stoffa, un recinto di legno da adagiare sul tavolo per delimitare l'area di gioco, una retina in mezzo al tavolo alta solo circa 10\u00a0cm con ai lati due grandi reti laterali onde evitare che la pallina uscisse dall'area durante il gioco.\nUn anno dopo nel 1891 la famosa azienda produttrice di giochi Jaques of London di John Jaques lanci\u00f2 sul mercato il suo \"Gossima game\". Il prodotto includeva due nuove racchette somiglianti a dei tamburelli, una pallina, in sughero ricoperta di stoffa dalla circonferenza di 50\u00a0mm e una rete alta ben 30\u00a0cm.\nPurtroppo nessuno dei giochi costruiti fino a quel momento risultava valido e facilmente giocabile, principalmente a causa delle palline: quelle di gomma avevano un rimbalzo imprevedibile ed incontrollabile mentre quelle in sughero non rimbalzavano sufficientemente. Il progetto fu perci\u00f2 accantonato fino al 1900. In quell'anno con l'avvento della plastica e della celluloide furono introdotte nuove palline, lo stesso John Jaques rinnov\u00f2 il suo vecchio Gossima Game cambiandole nome in \"Ping Pong\", termine onomatopeico derivato dal suono emesso dal rimbalzo delle palline in celluloide.\nIl nuovo gioco cos\u00ec concepito ebbe uno straordinario successo diventando in breve tempo popolarissimo in tutto il mondo con nomi diversi ed originali, tra cui \"Ping Pong\", \"Gossima\", \"Table Tennis\", \"Whiff Waff\", \"Parlour Tennis\", \"Indoor Tennis\", \"Pom-Pom\", \"Pim-Pam\", \"Netto\", \"Royal Game\", \"Tennis de Salon\".\n Tra tutti questi giochi prevalsero il \"Ping Pong\" e il \"Table Tennis\", ma non senza problemi: furono formate due associazioni indipendenti che avevano instaurato delle regole di gioco differenti.\nIl ping pong nel 1900 era divenuto un marchio registrato dai fratelli Hamley insieme a John Jaques, gli stessi quindi imposero le proprie regole ed attrezzature, insieme ai fratelli Parker, che acquistarono i diritti del marchio per la commercializzazione negli Stati Uniti d'America.\nI due termini convivono ancora oggi ed infatti, anche se il termine corretto \u00e8 \"pongista\", spesso il giocatore \u00e8 chiamato \"tennistavolista\" sebbene questo termine non sia riportato da alcun dizionario della lingua italiana.\nL'attrezzo usato per colpire la pallina cambi\u00f2 radicalmente alla fine dell'Ottocento: da strumento simile ad un tamburello assunse la forma della moderna racchetta in legno. Successivamente apparvero i primi rivestimenti alle superfici, in legno con sughero o tela gommata.\nFinalmente nel 1922 le due associazioni rivali \"Ping Pong\" e \"Table Tennis\" unificarono le regole di gioco. In particolare vennero decise le dimensioni del tavolo la superficie e la sua altezza, l'altezza della rete ed il diametro delle palline, tutto questo in preparazione dei primi campionati del mondo svoltisi 4 anni dopo.\nIn Europa.\nNel 1926 nacque la prima federazione internazionale di tennis tavolo, la I.T.T.F., grazie allo sforzo organizzativo di Ivor Montagu. Nel gennaio dello stesso anno in Germania fu organizzato il primo torneo internazionale di tennis; a Londra fu disputato il primo campionato mondiale, a cui parteciparono gli atleti di Austria, Cecoslovacchia, Danimarca, Germania, Ungheria, Svezia e India. Quasi tutte le medaglie furono vinte da atleti ungheresi, nazione che avrebbe continuato a dominare il tennistavolo fino alla seguente guerra.\nIn Asia.\nSembra che in Asia il tennis tavolo si sia diffuso alla fine del XIX secolo, prima in Cina e successivamente in Giappone e in Corea. In questo continente nacque lo stile di impugnare la racchetta detto \"a penna\", che ricorda il modo di tenere le dita durante la scrittura. Lo stile di gioco che ne consegue \u00e8 la principale diversit\u00e0 tra le scuole d'occidente e d'oriente.\nNel 1951 si ebbe una nuova svolta tecnica, quasi una rivoluzione, con l'introduzione delle coperture cosiddette \"sandwich\" che, migliorando le prerogative dinamiche del gioco, ampliarono moltissimo la sua popolarit\u00e0 e il numero di praticanti a tutti i livelli. Fino ad allora le racchette erano di legno ricoperte da uno strato di gomma puntinata e gli scambi erano molto pi\u00f9 lenti di quelli attuali; l'introduzione di uno strato di gommapiuma tra il legno e la tela gommata rese i colpi molto pi\u00f9 veloci ed efficaci.\nSempre negli anni cinquanta, per decisione di Mao Tse Tung, il tennistavolo divenne sport nazionale cinese e ne fu spinta la diffusione in tutta la Cina. Nel 1959 il pongista Rong Guotuan fu il primo cinese a vincere una medaglia d'oro sportiva mondiale; la Cina divent\u00f2 velocemente la nazione pi\u00f9 forte nel ping pong: dal 1988 ad , ha vinto 24 medaglie d'oro olimpiche su 28.\nNel 1970 il tennistavolo fu al centro della diplomazia mondiale in occasione di un incontro amichevole tra la nazionale statunitense e quella cinese, che contribu\u00ec a distendere i rapporti tesi tra le due potenze. I giocatori americani furono i primi statunitensi ad avere il permesso di entrare nel territorio cinese dopo l'instaurazione del regime di Mao, eccezion fatta per undici rappresentanti del partito internazionale delle Pantere Nere. L'evento pass\u00f2 alla storia come \"diplomazia del ping pong\".\nIl dominio dei pongisti cinesi fu messo in crisi negli anni ottanta quando si rese evidente il divario tecnico che esisteva tra la tattica di gioco orientale e quella europea. Mao Tze Tung, infatti, considerava l'impugnatura a penna \"peculiarmente cinese\" e ne imponeva l'uso ai giocatori del suo paese. Fu solo dopo la sua morte e l'avvento al potere di Deng Xiaoping che gli atleti cinesi colmarono lo svantaggio, non solo adottando l'impugnatura occidentale, ma anche riformando l'impugnatura storica. Attualmente anche i giocatori che usano l'impugnatura a penna sono in grado di usare il lato rovescio della racchetta, specialmente per insidiosi colpi di attacco.\nAd oggi, con quaranta milioni di giocatori stimati a livello agonistico e addirittura trecento milioni di giocatori amatoriali, di cui un'enorme parte cinese, il ping pong \u00e8 lo sport pi\u00f9 praticato al mondo.\nMateriale.\nIl tennis tavolo pu\u00f2 essere giocato da due giocatori che gareggiano tra loro (singolo) oppure da due squadre di due giocatori ciascuna. Per giocare sono necessari una racchetta per ogni giocatore, una pallina e un tavolo idoneo, nonch\u00e9 una zona di gioco adeguatamente larga (per un incontro regolamentare si deve disporre di un'area di gioco di 12 metri di lunghezza, 6 metri di larghezza e 4 metri di altezza, nel caso si tratti di competizioni internazionali, mentre occorrono metri 10 x 5 x 4 nelle gare nazionali, interregionali e regionali. Sono tollerati m 8,5 x 4,25 in gare regionali).\nAl centro dell'area di gioco \u00e8 posto il tavolo in legno le cui dimensioni sono: lunghezza 274\u00a0cm, larghezza 152,5\u00a0cm e altezza 76\u00a0cm. Il piano del tavolo deve avere uno spessore compreso tra 16 e 24\u00a0mm e permettere un rimbalzo standard della pallina di circa 23\u00a0cm quando lasciata cadere da un'altezza di 30\u00a0cm. Il tavolo \u00e8 suddiviso in due met\u00e0 (dette \"campo\") da una rete in nylon alta 15,25\u00a0cm e lunga 184\u00a0cm, la rete e i supporti sporgono su due lati lunghi per 15\u00a0cm ognuno.\nLa pallina da tennistavolo \u00e8 vuota e sferica; deve pesare 2,7\u00a0grammi e avere un diametro di 40\u00a0mm. Pu\u00f2 essere solamente bianca o arancione e il materiale pu\u00f2 variare. Fino a poco tempo fa il pi\u00f9 usato era la celluloide, ma nel 2014 l'ITTF (International Table Tennis Federation) ha deciso di bandire progressivamente questo materiale; le nuove palline sono generalmente in PVC o ABS.\nProprio perch\u00e9 la pallina \u00e8 molto leggera non \u00e8 possibile giocare a tennistavolo in luoghi aperti, dove anche una leggera brezza potrebbe spostarla improvvisamente. Inoltre la zona di gioco deve essere transennata da pannelli lungo l'intero perimetro, fuori dal quale deve esserci almeno un metro per consentire il passaggio, l'altezza del soffitto non pu\u00f2 essere inferiore ai 5 metri. L'illuminazione dell'area deve essere uniforme in tutta l'area di gioco e non pu\u00f2 risultare inferiore ai 400 lux. L'intera area di gioco deve essere schermata da fonti di luce esterne.\nI giocatori possono utilizzare racchette di qualsiasi dimensione, forma e peso, ma il telaio, o \"legno\", fatta eccezione dell'impugnatura, deve essere piatto e rigido. Lo stesso deve essere composto almeno all'85% di legno, disposto in strati rigorosamente omogenei, ma pu\u00f2 avere dei rinforzi interni in materiale fibroso come carbonio o fibra di vetro per aumentarne la rigidit\u00e0.\nLe facce della racchetta usate per colpire la pallina devono essere ricoperte da un foglio di gomma chiamato \"copertura\" o semplicemente \"gomma\". Questa pu\u00f2 essere di diversi tipi, ma se ne distinguono tre principali categorie: quelle uniformemente coperte da puntini sporgenti, rivolti verso l'esterno sono chiamate \"gomme puntinate semplici\", o \"puntinate a legno\"; sono invece formate da due strati le \"gomme sandwich\", uno di gommapiuma (a contatto col legno) e uno esterno di gomma, che in questo caso pu\u00f2 avere la puntinatura esterna (\"gomme puntinate sandwich\") oppure rivolta verso la gommapiuma (\"gomme lisce\", perch\u00e9 la puntinatura \u00e8 nascosta all'interno e la pallina viene colpita con una superficie liscia). Il regolamento prescrive lo spessore massimo di 4\u00a0mm per ciascuna gomma, ma nella pratica gli spessori variano molto e una differenza notevole si incontra tra le gomme puntinate corte (pi\u00f9 adatte al gioco attivo) e quelle medie o anche lunghe (utilizzate solo per uno stile difensivo); in questo caso la differenza \u00e8 fatta dalla lunghezza della puntinatura.\nLe due gomme della racchetta devono essere una rossa ed una nera e devono possedere il marchio della ITTF, che certifica che si tratti di gomme approvate dalla federazione medesima. I telai invece possono essere usati di qualunque forma e senza marchi, purch\u00e9 rispettino le caratteristiche richieste dal regolamento. Potrebbero essere anche fatti \"in casa\" e alcuni artigiani si mettono a disposizione dei pongisti per la realizzazione di racchette personalizzate.\nModifiche al materiale.\nNel corso della sua vita, il tennistavolo \u00e8 progredito di pari passo con l'invenzione di nuove attrezzature che hanno cambiato il gioco. Altre volte, invece, la I.T.T.F. ha decretato cambiamenti altrettanto importanti al materiale da gioco.\nNel corso degli ultimi decenni, sono stati inventati diversi metodi per aumentare chimicamente la qualit\u00e0 e l'efficacia durante il gioco delle gomme da ping pong. La I.T.T.F. ha deciso di vietare espressamente gran parte di questi metodi, in quanto permettevano ai giocatori di modificare e rendere imprevedibile la risposta della pallina sulla gomma.\nLa gara.\nCanonicamente un incontro si disputa in un numero variabile di set, per cui vince chi se ne aggiudica per primo un certo numero prestabilito. Nelle competizioni locali \u00e8 prassi comune giocare le partite alla meglio di 5 set, mentre nei tornei internazionali, come campionati del mondo ed olimpiadi, gli incontri si disputano in alla meglio di 7 set (per cui vince chi per primo se ne aggiudica 4). Il regolamento tecnico del gioco non impone n\u00e9 vieta nessun numero particolare.\nUn giocatore vince un set quando raggiunge 11 punti mentre l'avversario ne ha realizzati meno di 10. Se nella partita i giocatori raggiungono entrambi 10 punti vince chi riesce per primo a conquistare 2 punti di vantaggio sull'avversario.\nAll'inizio di un incontro si effettua un sorteggio e il vincitore ha il diritto di scegliere se servire o ricevere per primo o il lato del tavolo preferito, all'altro giocatore rimane l'altra scelta (Gli arbitri usano un gettone colorato, per\u00f2 sono validi anche altri tipi di sorteggio: tra gli amatori \u00e8 comune che si faccia uno scambio \"per la palla\", chi vince lo scambio ottiene il servizio). Chi inizia a battere effettua 2 servizi consecutivi, poi toccher\u00e0 all'avversario, la sequenza di due battute si alterna sino alla fine della partita. In caso di parit\u00e0 sul punteggio di 10 punti la sequenza delle battute \u00e8 limitata ad un solo servizio a testa.\nIl gioco ha inizio quando la pallina lascia la mano del giocatore che effettua il servizio, quindi se il battitore non colpisce la pallina dopo averla lanciata \u00e8 punto dell'avversario.\nIl servizio deve rispettare alcune fondamentali regole: all'inizio del servizio, la pallina dev'essere liberamente posta sul palmo aperto della mano libera ed immobile in modo da essere visibile dall'avversario. Il battitore deve quindi lanciare la pallina verso l'alto con un angolo massimo di 30\u00b0 e senza imprimere effetto cos\u00ec che si sollevi dal palmo della mano libera di almeno di 16,5\u00a0cm e ricada senza toccare nulla prima di essere colpita in fase discendente dal battitore. La pallina deve essere colpita oltre e al di sopra della linea di fondo del tavolo.\nSe anche solo una delle regole del servizio non viene rispettata, dopo un primo ammonimento, ad ogni successivo errore l'arbitro chiamer\u00e0 il fallo al battitore, assegnando conseguentemente un punto all'avversario.\nLa\nIl servizio consiste nel colpire la pallina con la racchetta per farla rimbalzare una volta nel proprio campo e, superando la rete, farla ricadere nel campo avversario. Se durante il servizio la palla tocca la rete (supporti compresi) prima che tocchi il campo avversario si commette un fallo senza penalit\u00e0 e il servizio deve essere ripetuto. Se durande un servizio la palla \u00e8 ammaccata o rotta in un punto e durante il gioco la direzione viene modificata, il punto viene annullato per dare la possibilit\u00e0 di giocare un servizio pulito. \nUna volta che la palla \u00e8 stata servita, l'altro giocatore deve effettuare un \"rinvio\" (o \"risposta\"). Per compiere un rinvio il giocatore deve colpire la pallina, con la racchetta o con la mano (fino al polso) che la tiene, dopo che essa ha colpito una volta il proprio campo e prima lo colpisca una seconda. Dopo che il giocatore ha colpito la pallina, questa deve arrivare a colpire il campo avversario senza prima toccare altro se non la rete. I giocatori devono effettuare una risposta a testa finch\u00e9 uno dei giocatori non manca una risposta o non commette fallo.\nSe prima del servizio del battitore l'avversario alza la mano per cause di forza maggiore e non tocca la pallina facendola cadere sul pavimento, il battitore dovr\u00e0 effettuare un nuovo servizio senza sanzioni per l'avversario.\nLa pallina \u00e8 considerata \"in gioco\" quando lascia la mano del giocatore che effettua il servizio. Si ottiene un punto nei seguenti casi:\nUn fallo \u00e8 commesso nei seguenti casi:\nIl \"Let\".\nChi inizia il gioco e serve deve far rimbalzare la palla nel proprio campo da gioco e poi in quello avversario e ha una sola possibilit\u00e0 prima che il punto venga assegnato al suo avversario. Se la pallina tocca il nastro bianco che delimita la superficie della rete e cade nel campo avversario, il servizio deve essere ripetuto, mentre se cade fuori il punto va all'avversario.\nMolti definiscono erroneamente \"net\" (in inglese \"rete\", anche se in realt\u00e0 la palla tocca il nastro e non la rete stessa) il primo caso, ma termine corretto \u00e8 invece \"let\", che deriva dalla frase inglese \"Let's play again\" cio\u00e8 \"rigiochiamo\".\nIl doppio.\nNel tennis tavolo si disputano anche incontri di doppio. Le regole sono le stesse previste per il singolo, a parte le seguenti eccezioni:\nIn un incontro di doppio assumono un diverso rilievo alcune considerazioni generali sulla forza dei singoli giocatori. Infatti non sempre due giocatori con miglior classifica individuale vincono contro una coppia che \u00e8 considerata complessivamente pi\u00f9 debole. \u00c8 infatti importante in questa specialit\u00e0 che i due membri della coppia si integrino vicendevolmente e siano affiatati. Nel doppio risulta essenziale il movimento sincronizzato dei giocatori, che devono essere sempre nella posizione migliore per colpire senza ostacolarsi a vicenda.\nLa composizione ideale del doppio \u00e8 considerata quella formata da un giocatore mancino e da un destro, in quanto in questo modo \u00e8 necessario un minor movimento per raggiungere la posizione ideale per colpire la pallina.\nGara a squadre.\nAlle olimpiadi la gara \"a squadre\" ha sostituito il doppio dal 2008. Le squadre sono composte da due giocatori e l'incontro inizia con due singoli seguiti da un doppio; nel caso nessuna delle due squadre abbia ottenuto tre vittorie, vengono disputati i due singoli che non erano stati giocati in precedenza. Vince la squadra che riesce a ottenere tre vittorie.\nModifiche al regolamento.\nFino al 2001 il set di singolo o doppio veniva disputato sulla lunghezza di 21 punti, con 5 servizi consecutivi per ogni giocatore; in caso di raggiunta parit\u00e0 a 20 punti i giocatori si alternavano con un solo servizio sino a quando si ottenevano due punti sull'avversario. La modifica del set a 11 punti \u00e8 stata imposta dall'I.T.T.F. nel 2001 per rendere il gioco pi\u00f9 spettacolare. Nel gioco amatoriale spesso i vecchi punteggi sono ancora quelli pi\u00f9 utilizzati.\nFino al 2002 era anche permesso nascondere la pallina durante il servizio con il braccio libero, ma ci\u00f2 fu proibito perch\u00e9 giudicato disonesto nei confronti dell'avversario e perch\u00e9 rendeva troppo facile ottenere il punto con la sola battuta.\nTecnica di gioco.\nImpugnatura.\nEsistono due differenti modi di impugnare la racchetta e quindi due diversi stili:\nL'impugnatura europea \u00e8, al momento, la pi\u00f9 diffusa tra i professionisti, perch\u00e9 permette l'utilizzo di entrambe le facce della racchetta e consente di eseguire colpi sia di dritto che di rovescio, mantenendo una posizione centrale rispetto al tavolo e senza dover fare eccessivi spostamenti. Per queste ragioni negli anni novanta i giocatori orientali e in particolare la scuola cinese si sono avvicinati all'utilizzo dell'impugnatura all'europea e del lato rovescio della racchetta con l'impugnatura a penna cinese, specialmente per i colpi di attacco.\nRotazione.\nNel gioco del tennistavolo \u00e8 di fondamentale importanza saper imprimere \"giro\" alla pallina, e saper rispondere ottimamente a una palla girata. Questo perch\u00e9, sebbene le racchette possano essere molto diverse tra loro, sono tutte molto sensibili al giro della pallina, che pu\u00f2 arrivare ad avere rotazioni considerevolissime durante uno scambio.\nEsistono diversi tipi di rotazioni (o di \"effetto\" o ancora di \"spin\") che vengono distinti in base alla sua direzione rispetto all'asse del tavolo. I suoi effetti sono diversi e possono essere notati debolmente quando la pallina \u00e8 in aria, meglio quando essa tocca il tavolo, quindi in misura varia quando tocca la racchetta di un giocatore in base al tipo di gomma che questi utilizza.\nI tipi di giro \"semplici\" usati nel tennistavolo sono i seguenti:\nIn sintesi il giro pu\u00f2 essere impresso alla pallina su tre assi, e in due sensi per ogni asse. Durante uno scambio la pallina ha sempre o quasi una rotazione che \u00e8 composizione di uno o pi\u00f9 dei tipi di giro qui elencati. Ad ogni modo, eccezion fatta per la battuta, raramente in una partita di tennis tavolo si ricorre al giro laterale e ancor meno al corkspin.\nUn giocatore pu\u00f2 anche, con l'intenzione di far sbagliare la risposta all'avversario, variare in intensit\u00e0 lo stesso spin, fingendo invece che sia sempre uguale. Nel tennistavolo, dove l'effetto che ciascun colpo trasmette alla pallina \u00e8 di primaria importanza, anche una \"palla liscia\" cio\u00e8 senza giro, deve essere servita con la stessa coscienza che porta a servire una pallina con questo o quell'effetto, tanto che alcuni sostengono che il \"no-spin\" sia un giro alla stregua di tutti gli altri.\nColpi.\n I colpi sono, insieme agli spostamenti del giocatore, uno dei due elementi fondamentali del tennistavolo e sono stati classificati da molti studi sulla tecnica del gioco. Possono essere divisi come segue:\nPostura e spostamenti.\nNel tennistavolo ogni colpo richiede che il giocatore che lo esegue sia in una certa posizione rispetto alla pallina; migliore \u00e8 la sua posizione, maggiori sono le possibilit\u00e0 che il colpo riesca bene. In generale, mentre l'avversario sta colpendo la pallina la postura deve essere volta a raggiungere efficacemente e in brevissimo tempo la posizione necessaria a effettuare qualsiasi colpo diventi necessario.\nIn particolare \u00e8 stata a lungo studiata la posizione di partenza del giocatore che riceve il servizio e che dovrebbe ricercare anche durante uno scambio, tra un colpo e il seguente. In questa posizione il giocatore \u00e8 leggermente piegato in avanti col busto sulle gambe divaricate e anch'esse piegate. Il piede sinistro \u00e8 pochi centimetri avanti a quello destro (o all'opposto per i mancini) e la racchetta \u00e8 puntata verticale verso l'avversario. Durante tutto lo scambio, per ottenere un gioco migliore e potersi spostare pi\u00f9 velocemente il pongista deve mantenere le gambe piegate e il busto sempre leggermente in avanti mantenendo l'equilibrio sugli avampiedi.\nStili di gioco.\nSi praticano diverse tattiche di gioco, determinate da altrettanti tipi di materiali:\nOgni giocatore, a seconda del proprio stile di gioco, utilizza la racchetta e le gomme che ritiene migliori. Queste ultime si consumano molto, perdendo aderenza, e devono quindi essere cambiate periodicamente affinch\u00e9 abbiano sempre un'efficienza massima, o perlomeno buona. Un giocatore di massimo livello applica nuove gomme alla propria racchetta prima di ogni incontro e dopo ogni settimana di allenamento, un giocatore non professionista usa le stesse gomme per mesi. Dopo 40 ore di gioco, la gomma ha comunque perso una certa parte del suo potenziale, anche se si pu\u00f2 ancora usare.\nI giocatori di \"attacco\" usano perlopi\u00f9 racchette rigide con telai rinforzati con fibra di carbonio, kevlar, titanio, oppure fibra di vetro. Preferiscono in genere legni leggeri e pi\u00f9 piccoli di quelli scelti dai giocatori di difesa. La rigidit\u00e0 della racchetta aumenta il \"centro palla\", la zona della racchetta, cio\u00e8, nella quale la pallina rimbalza con la massima regolarit\u00e0, il peso e le dimensioni ridotte ne aumentano la maneggevolezza.\nLe gomme che usano sono lisce sia per il dritto sia per il rovescio. Lo spessore della gomma pu\u00f2 variare da 1,5 a 2,1\u00a0mm circa; pi\u00f9 la gommapiuma \u00e8 spessa pi\u00f9 la gomma liscia \u00e8 adatta al gioco d'attacco. Queste gomme hanno la propriet\u00e0 di imprimere forti rotazioni alla pallina. La puntinatura interna \u00e8 molto fitta, in modo che la pallina rimbalzi sulla racchetta senza perdere velocit\u00e0.\nMolto popolari tra i giocatori di attacco cinesi sono gomme dalla superficie appiccicosa che permette loro di imprimere spin elevatissimi anche grazie a movimenti della racchetta molto ampi, favoriti dall'impugnatura a penna. Gli attaccanti europei prediligono le gomme morbide a quelle dure e appiccicose perlopi\u00f9 usate dai cinesi, questo fondamentalmente per tre motivi:\nEsiste una variante del gioco di attacco che prevede l'utilizzo di racchette rigide e gomme puntinate corte da scambio con gommapiuma. \u00c8 uno stile che punta sulla velocit\u00e0 per segnare il punto e fa solo leggero uso del giro. Le gomme puntinate permettono attacchi rapidi, violenti e blocchi insidiosi del topspin avversario.\nGli \"allround\" sono giocatori che alternano difesa e blocco al tavolo con attacchi improvvisi. Usano telai medio-rigidi e gomme lisce abbastanza lente, che garantiscono un buon controllo e anche un'efficace trasmissione del giro, oppure una gomma sandwich puntinata sul rovescio. Questo tipo di racchetta si adatta al meglio a un gioco molto vario e permette una buona dose di aggressivit\u00e0 senza rinunciare al controllo.\nNel gioco di difesa si individuano diversi stili:\nLa gomma puntinata, in particolare quella con la superficie vetrificata, consente l'effetto \"a specchio\". Il nome deriva dal fatto che consente di ritornare indietro all'avversario lo stesso effetto da lui impresso alla pallina, spesso addirittura aumentato. Inoltre, tale gomma, quando usata con sollecitudine imprime una traiettoria a zigzag che porta l'avversario all'insicurezza nella posizione migliore per colpire la pallina in arrivo.\nFondamento di tale modo di giocare \u00e8 portare un violento attacco col diritto e, invertendo la superficie della racchetta, ricorrere al topspin di rovescio. Infatti un gioco puramente passivo, sia lontano sia vicino al tavolo, sarebbe attualmente, secondo alcuni teorici, improponibile. L'incremento nella velocit\u00e0 di gioco verificatosi negli ultimi anni ha infatti impedito a molti difensori di continuare a giocare semplicemente rimettendo la palla in campo; sono cos\u00ec oggi praticamente spariti giocatori cosiddetti \"difensore classico\", evoluti al modello \"difensore moderno\". Essi rimettono in gioco la pallina, imprimendo o togliendo effetto, rimanendo posizionati lontano dal tavolo e facendo loro stessi e sempre pi\u00f9 spesso ricorso ad azioni di attacco. Un esempio di difensore classico \u00e8 il giapponese Koji Matsushita, mentre difensore moderno \u00e8 il coreano ed ex vicecampione del mondo Joo Se-Hyuk.\nIl tennis tavolo in Italia.\nIn Italia il tennistavolo si costitu\u00ec come disciplina sportiva e apparato il 15 novembre 1945 con il nome di GITeT (Gruppo Italiano Tennistavolo), aggregato alla FIT. Nel 1960, quando si svolse la prima Assemblea Generale delle societ\u00e0, cambi\u00f2 il nome in FITeT (Federazione Italiana Tennistavolo) e divenne federazione aderente. In seguito, nel 1979, il CONI riconobbe formalmente la Federazione Italiana Tennistavolo (FITeT) al pari di federazioni sportive pi\u00f9 popolari.\nIn Italia il tennistavolo, pur essendo conosciutissimo, \u00e8 assai poco popolare: al 30 settembre 2018 vi erano 7.500 iscritti alla Federazione, di cui 6697 maschi e 636 femmine. Le ragioni della mancanza di sviluppo del tennis tavolo in Italia sono da ricercarsi in motivi culturali ormai radicati; infatti la maggior parte degli italiani considera erroneamente il tennis tavolo come un gioco o passatempo da circolo e non come uno sport vero e proprio.\nAspetto fisico.\nLa differenza fra la pratica amatoriale e quella agonistica \u00e8 notevole, ma nella medicina sportiva il tennis tavolo \u00e8 considerato uno sport praticabile a qualsiasi et\u00e0.\nGrazie a un'attivit\u00e0 aerobica, all'assenza di stress da contatto e non gravando eccessivamente sulle articolazioni n\u00e9 sulla colonna vertebrale mantiene fluido il movimento del tronco e degli arti. Aiuta la circolazione grazie allo sforzo aerobico del cuore e permette di mantenere riflessi veloci e buona coordinazione di movimento.\nAlternative di gioco.\nOltre al gioco \"singolo\" e al \"doppio\" esiste una variante quella a \"giro\" (popolarmente nota come \"all'americana\"), che pur non essendo disciplina olimpica, riscuote un discreto successo, in quanto pu\u00f2 essere giocata da 3 o pi\u00f9 giocatori. Le regole del gioco sono simili a gioco classico, ma i giocatori devono girare attorno al tavolo e colpire la palla a turno."}
{"id": "2659257", "revid": "33689", "url": "https://it.wikipedia.org/wiki?curid=2659257", "title": "Videoton TVC", "text": "Il TV Computer (TVC) \u00e8 un home computer a 8 bit prodotto nel 1986 dalla ungherese Videoton.\nIl computer era basato sul microprocessore ZiLOG Z80 ed era dotato di un interprete per il linguaggio BASIC. \nI programmi potevano essere caricati tramite registratore di cassette o floppy disk.\nAveva un Joystick incorporato ed una tastiera con lettere ungheresi e nove tasti funzione.\nFurono prodotti tre diversi modelli:\nEra dotato di tre modi grafici: 128x240 con 16 colori, 256x240 con 4 colori e 512x240 in bianco e nero."}
{"id": "2659260", "revid": "1986605", "url": "https://it.wikipedia.org/wiki?curid=2659260", "title": "Papi Chulo", "text": ""}
{"id": "2659262", "revid": "404449", "url": "https://it.wikipedia.org/wiki?curid=2659262", "title": "Domenico Bulgarini", "text": "Nel 1948 ha fondato a Firenze la casa editrice che porta il suo nome, orientata sulla produzione di libri scolastici.\nScrittore e autore teatrale citato da Giovanni Papini e Ardengo Soffici, amico di Ernesto Balducci, nel 1920 scrisse il poema burlesco \"Il Pasquino\"; nel 1940 invece un saggio su San Francesco per la Paravia di Torino.\nUna lapide e un istituto comprensivo a Santa Fiora sono intitolati in suo nome. "}
{"id": "2659264", "revid": "1522738", "url": "https://it.wikipedia.org/wiki?curid=2659264", "title": "Mustafa Abd\u00fclcemil Q\u0131r\u0131mo\u011flu", "text": "Noto anche come Mustafa Cemilev (anche \"Dzhemilev\", o \"Jemilev\"), \u00e8 il presidente della Mejlis dei tartari di Crimea e un membro del Parlamento ucraino a partire dal 1998. \u00c8 un leader riconosciuto del Movimento Nazionale dei tatari di Crimea e un ex sovietico dissidente.\nBiografia.\nCemilev \u00e8 nato nella penisola di Crimea il 13 novembre 1943. Aveva solo sei mesi quando la sua famiglia, con il resto della popolazione tatara di Crimea, \u00e8 stata espulsa dalle autorit\u00e0 sovietiche nel maggio del 1944.\n\u00c8 cresciuto in esilio, in Uzbekistan. All'et\u00e0 di 18 anni, lui e molti dei suoi amici attivisti istituirono l'Unione dei Giovani tatari di Crimea. Egli inizi\u00f2 cos\u00ec la lotta ardua e lunga per il riconoscimento dei diritti dei Tatari di Crimea per ritornare alla loro patria. Tra il 1966 e il 1986, Cemilev \u00e8 stato arrestato sei volte per attivit\u00e0 anti-sovietica e quel tempo lo pass\u00f2, o nelle prigioni sovietiche e nei Gulag, o vivendo sotto sorveglianza. Cemilev \u00e8 anche ricordato per aver fatto il pi\u00f9 lungo sciopero della fame nella storia del movimento a sostegno dei diritti umani. Lo sciopero della fame \u00e8 durato 303 giorni, ma \u00e8 sopravvissuto a causa di una alimentazione forzata.\nNel maggio 1989, \u00e8 stato eletto a capo del neonato Movimento Nazionale dei tatari di Crimea. Lo stesso anno torn\u00f2 in Crimea con la sua famiglia, una mossa che poteva facilitare il ritorno in patria dei 250.000 Tatari esuli. Nel mese di ottobre del 1998, il Commissariato delle Nazioni Unite per i Rifugiati consegn\u00f2 a Cemilev la Nansen Medal per i suoi sforzi eccezionali e \"il suo impegno per il diritto al ritorno in patria dei Tartari di Crimea\". In un'intervista che Cemilev ha dato poco dopo aver ricevuto la Medaglia Nansen, ha sottolineato che \"quando vengono utilizzati mezzi violenti, persone innocenti muoiono, e nessuna giusta causa pu\u00f2 giustificare la perdita di vite innocenti\". Il Movimento Nazionale dei tatari di Crimea, infatti, \u00e8 stato caratterizzato dal persistente affidamento sulla non-violenza."}
{"id": "2659266", "revid": "729019", "url": "https://it.wikipedia.org/wiki?curid=2659266", "title": "ATP World Tour Finals 2009", "text": "L'ATP World Tour Finals 2009 \u00e8 stato un torneo di tennis indoor che si \u00e8 disputato a Londra in Gran Bretagna, dal 22 al 29 novembre 2009 sul campo di cemento indoor dell'O2 Arena.\nSi \u00e8 trattata della 40\u00aa edizione per quanto riguarda il torneo di singolare e della 35\u00aa per quanto riguarda quello di doppio, il torneo, che dal 2009 ha cambiato denominazione da \"Tennis Masters Cup\" a \"ATP World Tour Finals\", si \u00e8 disputato in terra britannica per la prima volta dopo quattro edizione consecutive a Shanghai.\nQualificati.\nSingolare.\nIl 19 maggio 2009, dopo aver raggiunto la settima finale consecutiva dell'anno al Mutua Madrile\u00f1a Madrid Open, lo spagnolo Rafael Nadal \u00e8 stato il primo a qualificarsi per il torneo.\nRafael Nadal ha iniziato l'anno vincendo il suo primo torneo del Grande Slam sul cemento: gli Australian Open, battendo in finale Roger Federer per 7\u20135, 3\u20136, 7\u20136, 3\u20136, 6\u20132, subito dopo aver battuto Fernando Verdasco in un match durato 5 set e 5 ore e 14 minuti. Subito dopo gli Australian Open ha vinto l'ABN AMRO World Tennis Tournament battendo in finale Andy Murray. Ha perso successivamente contro Murray nella finale del BNP Paribas Open. Nella stagione sulla terra battuta ha vinto in sequenza 3 titoli: il Monte-Carlo Rolex Masters, gli Internazionali BNL d'Italia e il Barcelona Open Banco Sabadell. Ha perso poi nella sua quarta finale consecutiva disputata al Mutua Madrile\u00f1a Madrid Open contro Federer. Si \u00e8 presentato al Roland Garros come detentore del titolo degli ultimi 4 anni e con una striscia vincente di 31 successivi consecutivi nel torneo parigino, questa striscia \u00e8 stata interrotta con la sconfitta agli ottavi di finale contro la testa di serie numero 23, Robin S\u00f6derling. Ha saltato il torneo di Wimbledon diventando il primo giocatore dai tempi di Ivani\u0161evi\u0107 a non difendere il titolo, perdendo cos\u00ec la prima posizione del ranking ATP a favore di Federer. Nadal \u00e8 ritornato nel Rogers Masters ma non ha raggiunto alcuna finale fino allo Shanghai ATP Masters 1000 perdendo contro Nikolaj Davydenko. Ha raggiunto la semifinale agli US Open e al Western &amp; Southern Financial Group Masters. Nadal aveva un record di 4-4 in questo torneo avendo raggiunto la finale nel 2006 e 2007. Quella di questa edizione \u00e8 stata la sua terza partecipazione al Masters di fine anno.\nIl 5 luglio dopo il Torneo di Wimbledon, Roger Federer, che ha vinto il suo 15\u00b0 Slam della carriera, battendo in finale Andy Roddick \u00e8 stato il secondo a qualificarsi per il \"Masters\" di fine anno.\nRoger Federer ha iniziato la stagione con la finale persa contro Rafael Nadal agli Australian Open. Ha conquistato il primo titolo al Mutua Madrile\u00f1a Madrid Open battendo nella finale il rivale Nadal. Si \u00e8 trattata della prima vittoria su Nadal dal 2007 che ha posto fine ad una striscia di 5 vittorie consecutive per il maiorchino negli scontri diretti. Dopo l'uscita di Nadal, Federer ha conquistato l'Open di Francia, battendo in finale Robin S\u00f6derling per 6\u20131, 7\u20136, 6\u20134 completando il Career Grand Slam. A Wimbledon Federer ha battuto in finale Andy Roddick. La loro \u00e8 stata la finale pi\u00f9 lunga della storia in termini di game, terminata 5\u20137, 7\u20136, 7\u20136, 3\u20136, 16\u201314. Federer con questa vittoria \u00e8 ritornato numero 1 del mondo superando Pete Sampras, a quota 14, nel numero di tornei del Grande Slam vinti in carriera nel singolare. Ha vinto il 4\u00ba titolo dell'anno al Western &amp; Southern Financial Group Masters battendo Novak \u0110okovi\u0107. Ha raggiunto la finale degli US Open dove \u00e8 stato battuto da Juan Mart\u00edn del Potro e al Swiss Indoors perdendo contro Djokovic interrompendo una striscia di 3 vittorie consecutive nel torneo svizzero. Ha raggiunto 4 semifinali: agli Internazionali d'Italia, Sony Ericsson Open, BNP Paribas Open e Qatar ExxonMobil Open. Prima del torneo aveva un record di 27\u20135 avendo disputato il torneo nel 2003, 2004, 2006 and 2007. Questa per lui \u00e8 stata l'ottava apparizione al \"Masters\" di fine anno.\nIl 10 settembre Novak \u0110okovi\u0107, detentore del titolo, si \u00e8 qualificato per il torneo dopo aver raggiunto la terza semifinale consecutiva agli US Open.\nNovak Djokovic ha vinto il primo titolo dell'anno al Dubai Tennis Championships battendo David Ferrer. Ha vinto altri 3 tornei: l'edizione inaugurale del Serbia Open battendo \u0141ukasz Kubot, il China Open battendo Marin \u010cili\u0107 e il Davidoff Swiss Indoors sconfiggendo Roger Federer. Djokovic si \u00e8 aggiudicato il suo primo Masters dell'anno: il BNP Paribas Masters battendo in finale Ga\u00ebl Monfils. Ha raggiunto la finale anche al Western &amp; Southern Financial Group Masters, al Gerry Weber Open, agli Internazionali d'Italia, Monte-Carlo Rolex Masters e al Sony Ericsson Open. Ha conquistato anche la semifinale agli US Open. Come detentore del titolo aveva un record di 4\u20134. Per lui \u00e8 stata la terza presenza nel torneo di fine anno.\nIl 15 settembre dopo la vittoria agli US Open contro Roger Federer, Juan Mart\u00edn del Potro si \u00e8 qualificato per il torneo.\nJuan Mart\u00edn del Potro ha disputato la sua migliore stagione dall'inizio della carriera raggiungendo la quinta posizione del ranking ATP e vincendo gli US Open battendo in finale Roger Federer per 3\u20136, 7\u20136, 4\u20136, 7\u20136, 6\u20132. Del Potro \u00e8 stato il pi\u00f9 alto giocatore a vincere un torneo dello Slam e a battere nello stesso Major sia Nadal che Federer. A questo titolo si \u00e8 aggiunto anche quello all'Heineken Open battendo Sam Querrey, e il Legg Mason Tennis Classic battendo nell'atto conclusivo Andy Roddick. Ha raggiunto anche la prima finale in un Masters, quella della Rogers Cup perdendo contro Andy Murray. Ha raggiunto la semifinale agli Open di Francia perdendo contro Federer. Del Potro prima del torneo aveva un record di 1\u20132 e questa \u00e8 stata la sua seconda partecipazione alla manifestazione.\nIl 20 settembre nonostante un'uscita prematura agli US Open, Andy Roddick \u00e8 stato il sesto giocatore a qualificarsi per il torneo.\nAndy Roddick ha vinto il Regions Morgan Keegan Championships battendo in finale Radek \u0160t\u011bp\u00e1nek. A Wimbledon \u00e8 arrivato fino in finale battuto solo da Roger Federer. Nel corso del torneo a battuto l'idolo di casa Andy Murray e l'ex campione Lleyton Hewitt. Ha raggiunto la finale anche al Qatar ExxonMobil Open perdendo contro Murray e al Legg Mason Tennis Classic sconfitto da Juan Mart\u00edn del Potro. Negli altri Slam ha raggiunto le semifinali agli Australian Open perdendo contro Federer e battendo Novak \u0110okovi\u0107. A Parigi ha perso negli ottavi di finale, per la prima volta, sconfitto da Ga\u00ebl Monfils. Questa sarebbe stata la sesta apparizione al torneo, (la settima qualificazione avendo gi\u00e0 saltato l'edizione del 2005). Prima di questa edizione aveva un record di 8\u20138 avendo raggiunto la semifinale nel 2003, 2004, e 2007. Roddick non ha preso parte al torneo a causa di un infortunio alla gamba sinistra subito durante lo Shanghai Masters.\nIl 12 novembre dopo la sconfitta di Verdasco contro \u010cili\u0107 nel terzo turno del BNP Paribas Masters 2009, il finalista dell'edizione 2008 del torneo, Nikolaj Davydenko, ha conquistato uno dei due posti ancora disponibili per il torneo.\nNikolay Davydenko ha vinto il suo primo torneo all'International German Open battendo Paul-Henri Mathieu. La settimana successiva ha vinto l'ATP Studena Croatia Open Umag battendo Juan Carlos Ferrero. Ha conquistato anche la prima edizione del Proton Malaysian Open battendo in finale lo spagnolo Fernando Verdasco. Davydenko ha vinto il terzo Masters della carriera: lo Shanghai ATP Masters 1000 battendo nell'atto conclusivo Rafael Nadal dopo aver battuto Novak \u0110okovi\u0107. Ha raggiunto i quarti di finale agli Open di Francia perdendo contro S\u00f6derling. Questa \u00e8 stata la sua quinta partecipazione al torneo dove aveva un record di 8\u20137. La sua migliore performance prima di questa edizione \u00e8 stata la finale del 2008 persa contro Novak \u0110okovi\u0107.\nIl 13 novembre dopo che S\u00f6derling e Tsonga hanno perso rispettivamente contro Djokovic e Nadal nei quarti di finale del BNP Paribas Masters 2009 il semifinalista degli Australian Open Fernando Verdasco ha conquistato l'ultimo posto disponibile per il torneo.\nFernando Verdasco ha iniziato la stagione con la semifinale agli Australian Open perdendo contro Rafael Nadal. Ha conquistato il terzo titolo della carriera: il Pilot Pen Tennis battendo in finale Sam Querrey. Ha raggiunto la finale anche al Brisbane International perdendo contro Radek \u0160t\u011bp\u00e1nek e al Malaysian Open sconfitto da Nikolaj Davydenko. Per Verdasco questa partecipazione \u00e8 stata la prima della carriera.\nDopo la defezione di Andy Roddick, Robin S\u00f6derling ha preso il posto dello statunitense.\nRobin S\u00f6derling ha raggiunto la finale dell'Open di Francia, dopo essere stato il primo giocatore della storia a battere Rafael Nadal (negli ottavi di finale) nel torneo parigino. L'unico titolo dell'anno per lui \u00e8 stato il Catella Swedish Open dove ha battuto in finale Juan M\u00f3naco. Ha raggiunto altre 4 semifinali: all'Heineken Open, al Proton Malaysian Open, al China Open, e all'If Stockholm Open. Per Soderling si \u00e8 trattato del debutto nel torneo.\nLe due riserve del torneo erano: Jo-Wilfried Tsonga vincitore di 3 titoli nel corso dell'anno: il SA Tennis Open contro J\u00e9r\u00e9my Chardy, L'Open 13 contro Micha\u00ebl Llodra e l'AIG Japan Open Tennis Championships contro Michail Ju\u017enyj. La sua migliore prestazione in un torneo dello Slam \u00e8 stata il raggiungimento dei quarti di finale degli Australian Open dove ha perso contro Fernando Verdasco. La seconda riserva era Fernando Gonz\u00e1lez, vincitore del Movistar Open 2009 su Jos\u00e9 Acasuso per 6\u20131 6\u20133. Ha raggiunto la semifinale negli Open di Francia battuto da Robin S\u00f6derling.\nDoppio.\nNel gruppo A Daniel Nestor e Nenad Zimonji\u0107 sono stati i primi a qualificarsi per il \"Masters di fine anno\" e sono stati sorteggiati insieme a Mahesh Bhupathi e Mark Knowles, Franti\u0161ek \u010cerm\u00e1k e Michal Merti\u0148\u00e1k e Marcin Matkowski e Mariusz Fyrstenberg. Nestor e Zimonjic nel corso dell'anno hanno vinto 9 titoli. Mahesh Bhupathi e Mark Knowles hanno partecipato come teste di serie numero 3, hanno raggiunto la finale agli Australian Open e agli US open e hanno vinto la Rogers Cup. Franti\u0161ek \u010cerm\u00e1k e Michal Merti\u0148\u00e1k hanno partecipato come teste di serie numero 5: nel corso dell'anno hanno vinto cinque titoli. Mariusz Fyrstenberg e Marcin Matkowski sono entrati nel tabellone come teste di serie numero 8.\nNel gruppo B ci sono stati i gemelli Bob e Mike Bryan che nel corso dell'anno hanno vinto l'Australian Open e sei titoli in totale. Luk\u00e1\u0161 Dlouh\u00fd e Leander Paes sono entrati nel tabellone come teste di serie numero 4. Andy Ram e Maks Mirny hanno fatto coppia per il primo anno, sono entrati nel tabellone come teste di serie numero 7. \u0141ukasz Kubot e Oliver Marach nel corso dell'anno hanno vinto 3 titoli nel corso dell'anno, sono stati l'ultima coppia ad entrare nel tabellone.\nRound Robin.\nGiorno 1: 22 novembre 2009.\nNella partita d'aperturan nel primo incontro del gruppo A lo scozzese Andy Murray ha battuto il vincitore degli US Open 2009, l'argentino Juan Mart\u00edn del Potro con il punteggio di 6\u20133, 3\u20136, 6\u20132. il match \u00e8 durato complessivamente 69 minuti. Lo svizzero Roger Federer ha sconfitto lo spagnolo Fernando Verdasco, sempre nel gruppo A, in tre set con il punteggio di 4\u20136, 7\u20135, 6\u20131.\nGiorno 2: 23 novembre 2009.\nNel primo incontro del gruppo B lo spagnolo Rafael Nadal \u00e8 stato sconfitto dallo svedese Robin S\u00f6derling con il punteggio di 6-4, 6-4. Nell'altra partita del gruppo B il serbo Novak \u0110okovi\u0107 ha avuto la meglio sul russo Nikolaj Davydenko sconfitto in tre set con il punteggio di 3\u20136, 6\u20134, 7\u20135.\nGiorno 3: 24 novembre 2009.\nL'argentino Juan Mart\u00edn del Potro ha battuto lo spagnolo Fernando Verdasco con il punteggio complessivo di 6-4, 3-6, 7-6 (7-1). Nel gruppo A lo svizzero Roger Federer ha avuto la meglio sullo scozzese Andy Murray sconfitto per 3-6 6-3 6-1.\nGiorno 4: 25 novembre 2009.\nLo svedese Robin S\u00f6derling ha ottenuto la seconda vittoria nel girone A battendo nel suo secondo match del torneo il serbo Novak \u0110okovi\u0107 per 7\u20136(5), 6\u20131. Lo spagnolo Rafael Nadal \u00e8 stato sconfitto al russo Nikolaj Davydenko in 2 set con il punteggio di 6-1 7-6 (7-4) con questa sconfitta \u00e8 stato definitivamente eliminato.\nGiorno 5: 26 novembre 2009.\nLo scozzese Andy Murray ha sconfitto in tre set lo spagnolo Fernando Verdasco che ha perso con il punteggio di 6-4, (4) 6-7, 7-6(3). Con questa sconfitta Verdasco \u00e8 definitivamente eliminato dal torneo. La testa di serie numero 5, l'argentino Juan Mart\u00edn del Potro, ha battuto la testa di serie numero 1 Roger Federer che \u00e8 riuscito a vincere il secondo set al tiebreak ma ha comunque perso per 6\u20132, 6\u20137(5), 6\u20133.\nGiorno 6: 27 novembre 2009.\nLo spagnolo Rafael Nadal, ormai eliminato dal torneo, ha perso il suo terzo match che lo vedeva contrapposto al serbo Novak \u0110okovi\u0107 che ha vinto con il punteggio di 7-6, 6-3. Il russo Nikolaj Davydenko ha sconfitto lo svedese Robin S\u00f6derling che ha perso con il punteggio di 7-6, 4-6, 6-3. Con questa vittoria Davydenko \u00e8 passato in semifinale.\nFase finale.\nGiorno 7: 28 novembre 2009.\nNella 7\u00aa giornata Lo svizzero Roger Federer \u00e8 stato sconfitto in semifinale dal russo Nikolaj Davydenko con il punteggio di 6-2, 4-6, 7-5. Nell'altra semifinale Juan Mart\u00edn del Potro ha avuto la meglio sullo svedese Robin S\u00f6derling che \u00e8 uscito definitivamente dal torneo sconfitto per 6-7(1), 6-3, 7-6(3).\nGiorno 8: 29 novembre 2009.\nIl russo Nikolaj Davydenko ha vinto per la prima volta questo torneo battendo in finale per 6-3 6-4 l'argentino Juan Mart\u00edn del Potro.\nI gemelli statunitensi Bob e Mike Bryan hanno vinto il \"Masters\" di doppio battendo in finale per 7-6(5) 6-3 il bielorusso Maks Mirny e l'israeliano Andy Ram."}
{"id": "2659268", "revid": "147575", "url": "https://it.wikipedia.org/wiki?curid=2659268", "title": "Storia di spionaggio", "text": ""}
{"id": "2659272", "revid": "1305772", "url": "https://it.wikipedia.org/wiki?curid=2659272", "title": "Provolone (disambigua)", "text": ""}
{"id": "2659273", "revid": "147575", "url": "https://it.wikipedia.org/wiki?curid=2659273", "title": "Film commedia drammatica", "text": ""}
{"id": "2659274", "revid": "486946", "url": "https://it.wikipedia.org/wiki?curid=2659274", "title": "Film commedia romantica", "text": ""}
{"id": "2659280", "revid": "228587", "url": "https://it.wikipedia.org/wiki?curid=2659280", "title": "Franco Dani", "text": "\u00c8 conosciuto per la sua attivit\u00e0 di interprete di fotoromanzi della \"Lancio\", svolta prevalentemente negli anni settanta, mentre nel decennio successivo si \u00e8 cimentato soprattutto nella canzone.\nBiografia.\nFranco Dani nasce artisticamente come protagonista dei famosi fotoromanzi \"Lancio\", in voga, maggiormente negli anni 70 e 80, non solo in Italia. Cinematograficamente \u00e8 presente nella \"Bibbia\" e nei film \"Ancora una volta... a Venezia\", regia di Claudio Giorgi (1975), \"Vento di primavera - Innamorarsi a Monopoli\", regia di Franco Salvia (2000). Nel 1978 incide con la Vedette Record il suo primo disco \"Aspettami\", ed \u00e8 subito un successo. Nel 1979 con \"E ti svegli con me\" e nel 1980 con \"Amare \u00e8, s\"critta da Carla Vistarini e Luigi Lopez e arrangiata da Dario Baldan Bembo\",\" comincia ad imporre il suo stile melodico, che gli procura un grande consenso popolare, tanto da portarlo a vincere \"Un disco per l'estate 1981\" con \"Piccolo amore mio\" di A. Musso. Nel 1982 \u00e8 invitato a partecipare al Festival Internazionale di Seul, in Korea, dove presenta il singolo \"Dove vai\", che lo rende popolare anche come cantante oltre oceano. Continua ad affermarsi nel 1983 con \"Mi piaci\" e nel 1985 con \"Manchi solo tu\", partecipando come ospite, fra l'altro, a \"Festivalbar\", \"Domenica in\" e \"Discoring\". Nel 1987 incide l'album \"Sincera serenata\", nel 1988 \"Innamorati\", nel 1993 \"Concerto di chitarra\", nel 1998 \"Occhioni belli\", nel 2000 \"Romantici\", nel 2003 \"Abbracciami\", nel 2013 \"La forza dell'amore\" (prodotto da PDD Ed. Mus.).\nDal 2007 ad oggi partecipa ogni anno a tutte le puntate del programma \"MilleVoci\" di Gianni Turco.\nA ottobre del 2014 Franco Dani cambia etichetta discografica e sottoscrive un contratto con Music Universe a.c.m./Edit Music Italy: pubblica \"Fammi toccare il cielo\" (P. Mirigliano-G.M. Ferilli-L. Mosello) \u2013 Ed. Airone Music. Il brano \u00e8 inserito nella colonna sonora del film \"I wanna be the testimonial\", regia di Dado Martino.\nA marzo 2015 interpreta \"La voce mia\" (L. Mosello-C. Lancioli-L. Mosello), un duetto con il soprano polacco Dominika Zamara e ritorna a riabbracciare il grande pubblico televisivo.\nNel maggio 2015 viene pubblicato il minialbum \"La mia voce\", contenente \"Fammi toccare il cielo\", \"La voce mia\", la rivisitazione del suo cavallo di battaglia \"Bailando mio amor\" e un altro inedito dal titolo \"Per sempre mia\" (L. Mosello-C. Lancioli-P. Mirigliano); gli arrangiamenti sono di Roberto Russo.\nNel febbraio 2016 viene pubblicato da Edit Music Italy, il singolo \"Vai a quel paese\" (C.Lancioli, R.Russo, Gibis) con bonus track \"Quanto sei sexy\" (C.Lancioli,R.Russo, Gibis,F.Mosello), che precede l'uscita dell'album \"E vai !!!\" che contiene sia gli ultimi brani di Franco che i suoi brani \"sempreverdi\".\nIl 2018 vede la nascita di \"Non siamo tutti uguali\" (C. Lancioli / L. Mosello) che affronta delicatamente il tema della violenza sulle donne (Ed. Starpoint International s.r.l.- Label Edit Music Italy-Distr. Music Universe a.c.m.). Il singolo \u00e8 pubblicato con il brano \"Prendimi\" (C. Lancioli- L. Mosello) in qualit\u00e0 di bonus track.\nNel gennaio 2019 \u00e8 invitato nella trasmissione di RAI 1 \"Vieni da me\" condotta da Caterina Balivo.\nNel gennaio 2020 Franco Dani pubblica \"Ti amo, je t' aime, i love you\" (C.Lancioli-L.Mosello) con il quale si conferma cantante romantico per eccellenza. (Label: Edit Music Italy).\nNel 2021, franco pubblica l' EP dal titolo \" Amore sia\" con il quale riscuote un notevole successo nei circuiti radio italiani.\nil supporto contiene i brani: - \"Amore sia\" - \"Abbracciami ancora\" - \"Ti amo, je t' aime, i love you\" . \"Non siamo tutti uguali\".\nI brani dell'artista sono distribuiti da Music Universe a.c.m. attraverso il circuito dei digital store. La produzione \u00e8 affidata a Luigi Mosello.\nVita privata.\nFranco Dani \u00e8 sposato con una francese: dal matrimonio sono nati quattro figli, Fran\u00e7ois (membro dei frati francescani dell'Immacolata), Nicolas (attore di fotoromanzi anche lui), Katherine e Brigitte ."}
{"id": "2659287", "revid": "1543377", "url": "https://it.wikipedia.org/wiki?curid=2659287", "title": "Volksgeist", "text": "Volksgeist \u00e8 un termine tedesco (da \"Volk\" = popolo + \"Geist\" = spirito) che significa spirito del popolo o della nazione.\nStoria del concetto.\nIl concetto fu introdotto dal filosofo, teologo e letterato romantico Johann Gottfried Herder (1744-1803) nel saggio del 1774 \"Auch eine Philosophie der Geschichte\" (\"Ancora una filosofia della storia per l'educazione dell'umanit\u00e0\"), dove per\u00f2 usava espressioni come:\nCome nuovo conio, invece, il termine \"Volksgeist\" compare per la prima volta nel 1801 in Hegel (1770-1831).\nRadicalizzando la teoria di Montesquieu (1689-1755) espressa nel \"De l'esprit des lois\" (\"Lo spirito delle leggi\", 1748), Herder sosteneva che tutte le nazioni della terra possedevano ognuna un modo peculiare di esistere e di evolversi che le rendeva uniche e dotate di caratteristiche diverse dalle altre. Si osservi che l'idea originale di Herder era universale: in origine il \"Volksgeist\" non \u00e8 una prerogativa del solo popolo tedesco. \nNel XIX secolo il concetto di \"Volksgeist\" venne ulteriormente rielaborato. Nella Germania del periodo precedente la nascita della nazione venne sviluppato da un certo numero di intellettuali nazionalisti tedeschi fra cui il giurista Savigny (1779-1861) e il filosofo Fichte (1762-1814). Gli autori di questo concetto bioculturale (inteso cio\u00e8 quale fatto culturale ma anche biologico) discutevano sulla modalit\u00e0 di acquisizione del \"Volksgeist\": per taluni esso veniva ricevuto attraverso il sangue, per altri con la pratica della lingua tedesca, per altri ancora dalla terra natia o di residenza. Scriveva cos\u00ec Fichte nel suo \"Reden an die deutsche Nation\" (\"Discorsi alla nazione tedesca\", 1807-1808):\nSi trattava di un dibattito animato in ogni caso da una mentalit\u00e0 tipicamente romantica, comune non solo ai pensatori tedeschi ma anche ad esempio all'italiano De Maistre, la quale concepiva i popoli e le nazioni alla stregua di veri e propri organismi viventi.\nLe interpretazioni mitologiche dell'idea di \"Volksgeist\" la fecero diventare una bandiera per tendenze nazionalistiche durante la prima guerra mondiale. Fu quest'associazione che, probabilmente pi\u00f9 d'ogni altra cosa, condusse all'improvviso declino della rispettabilit\u00e0 intellettuale di tale concetto al termine della seconda guerra mondiale.\nProspettive ulteriori.\nNella prospettiva esoterica dell'antroposofia di Rudolf Steiner, lo spirito del popolo viene identificato con quello che nell'angelologia cristiana si definiva arcangelo. Per Steiner l'arcangelo incarna ed assomma in s\u00e9 tutte le caratteristiche e le qualit\u00e0 comuni ad una trib\u00f9, una stirpe familiare, e in senso esteso un popolo. Esiste cos\u00ec un arcangelo nazionale italiano, tedesco, spagnolo, ecc. che come una nube spirituale aleggia sopra i confini territoriali del popolo che gli corrisponde. Come ogni uomo \u00e8 condizionato dallo spirito del tempo in cui vive, spirito appartenente alla schiera angelica dei principati situata ad un gradino superiore, cos\u00ec lo stesso uomo \u00e8 condizionato dal suo arcangelo di popolo, che gli infonde abitudini, temperamenti e modi di esprimersi tipici del gruppo cui appartiene.\nQuesti condizionamenti tuttavia non sono in contraddizione col libero arbitrio, dato che ogni essere umano per Steiner possiede la capacit\u00e0 di pensare e di conoscere ci\u00f2 che sembra determinarlo. Prendendo consapevolezza di quella che \u00e8 la \"missione\" del suo popolo, l'uomo si rende progressivamente libero, e cos\u00ec facendo consente allo stesso arcangelo di evolversi, aiutandolo a sviluppare e ad accrescere la sua coscienza di s\u00e9. Le usanze e le norme di comportamento ricevute dalla comunit\u00e0 non servono all'uomo che come mezzo per esplicare la sua libera individualit\u00e0, come materia a cui dare una forma.\nOgni persona \u00e8 chiamata quindi a trovare il luogo dove la sua azione all'interno dell'organismo etnico possa esercitarsi nel modo pi\u00f9 fecondo. Le istituzioni statali e le costituzioni devono appunto prefiggersi lo scopo di favorire questa libera espressione. Steiner condivide in proposito la convinzione di Goethe, cio\u00e8 che il capo di un popolo dovrebbe saper arrivare a conoscere l'intima essenza di esso, anche per impedire tendenze contrarie alla sua natura, difendendo se necessario l'anima del popolo dal popolo stesso."}
{"id": "2659288", "revid": "281901", "url": "https://it.wikipedia.org/wiki?curid=2659288", "title": "Percidi", "text": ""}
{"id": "2659290", "revid": "767487", "url": "https://it.wikipedia.org/wiki?curid=2659290", "title": "Dick Wagner", "text": "Ha suonato con numerosi artisti, tra i quali Alice Cooper e Lou Reed. Ha collaborato anche con i Kiss e gli Aerosmith. Inoltre ha scritto canzoni per vari artisti tra i quali Meat Loaf, Lita Ford e Tina Turner."}
{"id": "2659307", "revid": "287204", "url": "https://it.wikipedia.org/wiki?curid=2659307", "title": "Cicceide", "text": "La Cicceide, anche nota con la variante di Cicceide legitima, \u00e8 una raccolta di 410 sonetti di stampo burlesco ed erotico scritta dall'abate e giurista Giovanni Francesco Lazzarelli alla fine del XVII secolo.\nStruttura.\nSul pi\u00f9 antico esempio dell\"'Eneide\", che narra l'epopea di Enea, cos\u00ec come sulla scorta della pi\u00f9 vicina e affine \"Murtoleide\", che il Marino compose per sbeffeggiare Gaspare Murtola, anche quest'opera prende il nome dal protagonista dei sonetti, \"Don Ciccio\", di cui \u00e8 narrata sotto forma di parodia l'intera storia - dal concepimento fino alla morte - e che viene sempre irriverentemente definito, per tutta la raccolta, un \u00abcoglione\u00bb.\nCompresa fra gli emblemi della letteratura lirico-satirica seicentesca, la Cicceide \u00e8 divisa in due parti, \"Le Testicolate\" e \"Le Sghignazzate\", rispettivamente di 330 e di 80 sonetti. Nonostante la censura, derivatale dall'esser stata posta all\"'Indice\", fu pi\u00f9 volte ristampata nel corso del Settecento e riscosse ampio successo, tanto che Goethe scrisse un lungo articolo sulla parodia di \"Don Ciccio\", collocandolo, fra gli esempi di letteratura italiana trattati, accanto alle recensioni delle opere di Dante e di Manzoni.\nEdizioni \"alla macchia\".\nLa prima edizione, che presentava un luogo di stampa di mera fantasia, \"Cosmopoli\", ma probabilmente edita a Venezia, usc\u00ec senza il consenso dell'autore tra il 1687 e il 1688. Tale datazione ruota attorno a due lettere di Francesco Redi: nella prima, destinata allo stesso Lazzarelli, il medico aretino dichiarava di aver letto e apprezzato la Cicceide, mentre nella seconda, oltre a definire l'opera una \u00abbella cosa, ma bella bene\u00bb, riferiva esser stata stampata \u00aballa macchia\u00bb. \u00c8 comunque certa la pubblicazione anteriormente al 29 maggio 1690, perch\u00e9 in quella data fu emanato il decreto con il quale il Vaticano inser\u00ec l'opera fra i libri compresi nell\"'Index librorum prohibitorum\".\nA tal riguardo, nelle edizioni successive, che comparvero con l'aggiunta nel titolo di \"legitima\", Lazzarelli spiegava che la satira era circolata manoscritta fra i suoi amici e pubblicata da qualcuno di essi senza sua autorizzazione e senza le dovute correzioni, tanto che sarebbe stato lui stesso a richiedere un formale divieto ecclesiastico.\nAnche le successive furono pubblicate con luogo di edizione fittizio, per evitare d'incorrere nella censura: la seconda edizione, uscita tra il 1691 e il 1692, bench\u00e9 fosse stata stampata in Italia risultava di Parigi, mentre la terza edizione, che viene considerata migliore e pi\u00f9 completa delle precedenti, usc\u00ec con i tipi di Hertz di Venezia (in un arco temporale compreso tra il 1692 e i primi anni del XVIII secolo), ma senza nessuna indicazione editoriale sul frontespizio.\nA parte alcune modifiche stilistiche, le differenze sostanziali tra l'edizione di \"Cosmopoli\" e le successive sono rappresentate dal raggruppamento dei sonetti sotto il nome di \"Le Testicolate\" (a formare una prima parte), dall'introduzione di una seconda parte, \"Le Sghignazzate\" (presente dalla terza edizione), e dall'abbreviazione della specificazione \u00abcoglione\u00bb tramite la stampa della sola iniziale \u00abC\u00bb segu\u00ecta dai puntini di sospensione (ad eccezione dell'ultimo sonetto dell'opera in cui, viceversa, viene esplicitata).\nTrama.\nLa storia \u00e8 ambientata a Macerata, dove l'autore fu uditore di rota.\nTutti i sonetti che la compongono sono incentrati sulla derisione di \"don Ciccio\", la cui vera identit\u00e0 corrisponde a quella di Bonaventura Arrighini, originario di Lucca e collega del Lazzarelli presso il predetto tribunale.\nSecondo una tradizione raccolta dal Metastasio, l'origine della discordia fra i due giureconsulti deriverebbe da una battuta fatta dall'Arrighini al termine di una causa: apostrofato da questi come coglione, Lazzarelli, indispettitosi, una volta giunto a casa avrebbe composto il primo sonetto, declamandolo poi pubblicamente per farsi beffe dell'avversario, in tal modo innescando una lunga \"querelle\", caratterizzata da una serie di botta e risposta a suon di sonetti, che si sarebbe interrotta solamente quando gli amici di \"Don Ciccio\" lo avrebbero consigliato di desistere, data la superiorit\u00e0 intellettuale dell'abate eugubino.\nNella \"Cicceide\", l'autore attaccava fin dal giorno del concepimento \"Don Ciccio\", che nascer\u00e0 settembrino nel maggio del 1632, come precisato nei versi contenuti nel nono e nel decimo sonetto. Del pari, fin dalla nascita, ne furono ben congegnate le fattezze, tanto che nel sonetto VI Lazzarelli poetava: \u00ab\"Poscia l'ingegno, a l'opera rivolto, / Sopra del Cul gli colloc\u00f2 la faccia, / E gli pose i Testicoli sul volto\"\u00bb. Ma l'attenzione venne rivolta anche alle successive fasi, che accompagnavano la crescita del protagonista, quali quelle del battesimo (cui \u00e8 dedicato il XIII sonetto) e della cresima (\"descritta\", invece, nel XIV sonetto). Proprio l'ilarit\u00e0 della quale sono stati intessuti questi due aspetti sacri determin\u00f2 il ricordato bando vaticano. Il protagonista inoltre, sulla strada per la maturit\u00e0, non mancher\u00e0 di prendersi le malattie pi\u00f9 idonee, secondo l'architettura data dal Lazzarelli all'opera, al raggiungimento del fine satirico. Cos\u00ec, se nel sonetto XXXVIII il protagonista verr\u00e0 travagliato dal mal francese (\"...Muove a piet\u00e0 si se giovani, e Vecchi / Per\u00f2 che non v'\u00e8 stil, legge, o ragioni / Ond'io possa capir, che'l C... pecchi / E che poi si puniscano i C...\"), poco dopo, nel sonetto quarantunesimo, \"Don Ciccio\" avr\u00e0 contratto la rogna (\"...In somma in lui tal cosa \u00e8 singolare / Che le Piattole sol di lor natura / Soglion a pari suoi dar da grattare.\")\nTra i sonetti pi\u00f9 lascivi dell'opera vanno segnalati il XXVIII e il LX. Se il primo di questi, in cui il protagonista si rammaricava per non essere oggetto del desiderio delle donne, Lazzarelli scriveva \u00ab\"...Poich\u00e9 le Donne, intente a quel solazzo / Ch'eccita in lor l'istinto naturale, / Non guardano a' C... guardano al C...\"\u00bb, dove la seconda iniziale in rima con \"solazzo\" \u00e8, con tutta evidenza, l'abbreviazione di \"cazzo\", la chiusa del secondo \u00e8 la seguente: \u00ab\"Ch'io non t'ho gi\u00e0 nel Cul, come supponi / Ma t'ho ben presso al Cul circa tre dita, / Che quello \u00e8 proprio il sito de' C\u2026\"\u00bb. La \"Cicceide\", infatti, \u00e8 tutta strutturata in rima, talvolta baciata, molto pi\u00f9 spesso alternata."}
{"id": "2659313", "revid": "119747015", "url": "https://it.wikipedia.org/wiki?curid=2659313", "title": "Lingua occitana antica", "text": "L'occitano antico, o provenzale antico o lingua d'oc (\"langue d'oc\"), fu la pi\u00f9 antica forma della lingua occitana, della quale si trovano esempi in scritti risalenti dall'VIII al XV secolo.\nLa denominazione \"\"langue d'oc\" serviva per distinguerlo dalla lingua francese antica, che era invece viceversa chiamata \"langue d'o\u00efl\"\" e che veniva parlata nel nord della moderna Francia. \nL'antico occitano fu la prima lingua romanza con un \"corpus\" letterario, nonch\u00e9 la lingua usata dai trovatori, ed ebbe un'enorme influenza sullo sviluppo letterario di altre lingue europee, specialmente le variet\u00e0 romanze e quelle della poesia lirica. Sull'argomento peraltro non vi sono molti studi.\nIn seguito a ci\u00f2 che Pierre Bec chiama \u00abla decadenza della lingua\u00bb, verso il XV secolo, l'antico occitano si evolve nel medio-occitano od \"occitano di transizione\" (XV-XVI secolo) e poi nell'occitano moderno (dal XVI al XIX secolo). La lingua catalana invece si allontan\u00f2 dall'antico occitano fra l'XI e il XV secolo.\nI testi sono di forme e destinazioni varie: religiosi, amministrativi e letterari e sono spesso chiamati \"scripta\".\nDenominazione.\nNel XIII secolo l'antico occitano riceve dai catalani il nome di \"lemosi\" (limosino); nello stesso periodo gli scrittori italiani la denominano \"proensal\" (provenzale), in riferimento alla \"provincia romana\" (Gallia meridionale). Quest'ultimo termine conoscer\u00e0 un successo postumo nel XIX secolo quando i romanisti e filologi lo riprenderanno per designare la lingua dei trovatori, non senza creare ambiguit\u00e0 con il dialetto specifico provenzale.\nDante gli d\u00e0 il nome di \"lingua d'oco\", che in francese diventa \"lingua d'oc\", in contrasto con la \"lingua del s\u00ec\" (italiano) e la \"lingua d'o\u00efl\" (francese).\nFonetica.\nLa pronuncia dell'antico occitano \u00e8 stata ricostruita in funzione delle evoluzioni successive della lingua, mentre alcuni la leggono secondo le regole della pronuncia moderna.\nLe principali isoglosse che distinguono la lingua occitana da quella francese sono le seguenti:\nLessico.\nIl solo vocabolario esaustivo dell'antico occitano risale alla prima met\u00e0 del XIX secolo: tra il 1836 e il 1845 compare il \"Lexique roman\" di Fran\u00e7ois Raynouard (in 6 volumi). All'inizio del secolo successivo, Emil Levy vi aggiunge il suo \"Provenzalisches Supplementw\u00f6rterbuch\" (in 8 volumi, 1894-1924). Il progetto per un \"Dictionnaire de l'occitan m\u00e9di\u00e9val\" \u00e8 stato lanciato a Monaco a partire dal 1997.\nStoria.\nI testi pi\u00f9 antichi.\nI testi considerati come le pi\u00f9 antiche testimonianze dell'antico occitano sono la \"Can\u00e7ao de sancta Fides de Agen\" e il \"Poema su Boezio\" (Boecis), entrambi risalenti all'XI secolo. Seguiranno nello stesso secolo le carte conservate nella regione di Tolosa."}
{"id": "2659320", "revid": "124808", "url": "https://it.wikipedia.org/wiki?curid=2659320", "title": "Hermann Boerhaave", "text": ""}
{"id": "2659326", "revid": "1762651", "url": "https://it.wikipedia.org/wiki?curid=2659326", "title": "Baobab (programma radiofonico)", "text": "Baobab (nome completo Baobab: l'albero delle notizie) \u00e8 il titolo di un programma radiofonico di Radio Rai, andato in onda sulle frequenze di Radio 1, dal 1999 al 2007, e successivamente ripreso dal gennaio 2010 al settembre 2014. Era irradiato quotidianamente dal luned\u00ec al venerd\u00ec, dalle 15:30 alle 17:30.\nStoria.\nPrima serie.\nInizia la sua programmazione il 27 settembre 1999, a cura di Andrea Sabatini. I conduttori che si sono alternati ai microfoni sono Alessandro Cassieri, Gerardo Greco, Giovanni Floris, Maria Teresa Lamberti, Carlo Albertazzi, Raffaele Roselli, Ruggero Po, Mario Benotti, Paolo Borella, per la regia di Anna Posillipo. In otto anni di vita sono state realizzate oltre ventimila interviste: politici italiani e stranieri, personaggi della cultura, della scienza e dell'informazione. Per la parte musicale i conduttori erano Elisa Manisco, Gerardo Panno, Gianmaurizio Foderaro, Simonetta Zauli, Luisa Mann.\nTermina la sua programmazione il 21 settembre 2007.\nSeconda serie.\nNei nuovi palinsesti, rinnovati con la direzione di Antonio Preziosi, il programma \u00e8 ripreso dall'11 gennaio 2010 con la conduzione a settimane alternate di Francesco Graziani e Tiziana Ribichesu. A loro si affiancano per la parte musicale: Sergio Mancinelli, Barbara Condorelli, Simonetta Zauli, Paolo Notari, Gianmaurizio Foderaro, Elisabetta Grande, Gabriele Brocani, Nino Graziano Luca. Regia di Alex Messina. La trasmissione va in onda dal luned\u00ec al venerd\u00ec dalle 15:30 alle 17:20 (fino al 7 settembre 2012, dal 10 settembre 2012 al 4 aprile 2014 fino alle 17:30).\nDal 7 aprile 2014, con la direzione di Flavio Mucciante, il programma si sposta dalle 16:30 alle 19:00 e viene eliminata la presenza di uno dei conduttori di Radio1 musica. Il programma \u00e8 andato in onda fino al 12 settembre 2014.\nDal 15 settembre dello stesso anno \u00e8 stato sostituito da \"Restate scomodi\"."}
{"id": "2659327", "revid": "228587", "url": "https://it.wikipedia.org/wiki?curid=2659327", "title": "Geist", "text": ""}
{"id": "2659329", "revid": "287204", "url": "https://it.wikipedia.org/wiki?curid=2659329", "title": "Volk", "text": ""}
{"id": "2659330", "revid": "682087", "url": "https://it.wikipedia.org/wiki?curid=2659330", "title": "Universit\u00e0 degli studi &quot;Guglielmo Marconi&quot;", "text": ""}
{"id": "2659333", "revid": "125608731", "url": "https://it.wikipedia.org/wiki?curid=2659333", "title": "Fokker G.I", "text": "Il Fokker G.I (da alcune fonti \u00e8 utilizzata anche con l'uso del numero cardinale, G.1) era uno zerst\u00f6rer (dalla lingua tedesca, letteralmente \"distruttore\") bimotore ad ala media prodotto dall'azienda olandese Fokker nei tardi anni trenta; in modo non ufficiale venne anche chiamato \"Jachtkruiser\" (in lingua olandese: caccia incrociatore).\nInizialmente impiegato dalla Luchtvaartafdeling, l'aeronautica militare olandese del periodo, in seguito all\u2019invasione tedesca dei Paesi Bassi, durante la seconda guerra mondiale, alcuni velivoli vennero requisiti dalla tedesca Wehrmacht ed inviati alle scuole di volo della Luftwaffe per impiegarli come aerei da addestramento.\nStoria del progetto.\nLo sviluppo del G.1 fu curato, su iniziativa privata del costruttore, dagli ingegneri Marius Beeling e Erich Schatzki nel 1934. L\u2019aereo, realizzato in gran segreto in un reparto isolato nello stabilimento della Fokker, dest\u00f2 enorme sorpresa e notevole interesse a livello internazionale per l'inusitata configurazione con doppia trave di coda e per il pesante armamento (2 cannoni Madsen calibro 23 mm e 2 mitragliatrici calibro 7,9 mm) che al Salone dell'aeronautica di Parigi del 1936 gli fecero guadagnare il soprannome di \"Le Faucher\", il falciatore.\nA quell\u2019epoca l\u2019aereo non aveva ancora volato, lo avrebbe fatto solamente il 19 marzo 1937, ma la stampa specializzata non esit\u00f2 a descriverlo come la novit\u00e0 pi\u00f9 sensazionale di tutto il salone.\nLe autorit\u00e0 olandesi dimostrarono un marcato interesse nei confronti del G.1, anche se rispetto al prototipo richiesero alcune modifiche sostanziali: al fine di razionalizzare la logistica ed i processi di manutenzione, il motore Hispano-Suiza del prototipo avrebbe dovuto lasciare il posto al Bristol Mercury gi\u00e0 installato sui Fokker T.V e D.XXI mentre l\u2019armamento avrebbe dovuto essere costituito da otto mitragliatrici calibro 7,9 mm, sempre concentrate nel muso, mentre una nona arma dello stesso tipo sarebbe stata installata, brandeggiabile, nella postazione posteriore della fusoliera; era richiesta la possibilit\u00e0 di trasportare fino a 400\u00a0kg di bombe. Le dimensioni complessive dell'aereo sarebbero state leggermente pi\u00f9 grandi rispetto a quelle del prototipo mentre la fusoliera avrebbe potuto ospitare due o tre membri d\u2019equipaggio, a seconda delle necessit\u00e0 operative.\nSu questa configurazione fu trovato l\u2019accordo fra le autorit\u00e0 olandesi e la Fokker, che sottoscrissero un contratto per la fornitura di 36 esemplari della versione, denominata \"G.1A\" (o \"G.1 Mercury\") alla fine di novembre del 1937.\nA titolo sperimentale uno dei primi esemplari consegnati all'aviazione fu dotato di una gondola realizzata in polimetilmetacrilato posta nella zona inferiore della cabina di pilotaggio: destinata ad un osservatore, avrebbe potuto consentire al G.1 di fungere da ricognitore; lo spazio ridotto risult\u00f2 inadatto alle funzioni previste ed il progetto fu abbandonato.\nUn altro aereo fu equipaggiato con aerofreni per valutarne le possibilit\u00e0 di impiego come bombardiere in picchiata, ma anche in questo caso la modifica rimase inapplicata sui velivoli di serie.\nLa Fokker, contemporaneamente, non rinunci\u00f2 a procedere ulteriormente nello sviluppo del prototipo originario e, optando per l\u2019utilizzo di motori Pratt &amp; Whitney Twin Wasp Junior, ricevette dimostrazioni d\u2019interesse da diversi paesi europei: nell\u2019arco di dodici mesi dal primo volo, delegazioni di Finlandia, Turchia e Danimarca effettuarono verifiche dirette o voli di prova con il prototipo della versione conosciuta come \u201cG.1B\u201d (o \u201cG.1 Wasp\u201d). Ben presto furono sottoscritti diversi contratti: ventisei velivoli furono ordinati dalla Finlandia, nove dall'Estonia, diciotto dalla Svezia e dodici dalla Spagna; la Danimarca sottoscrisse invece un accordo di produzione su licenza.\nL'ordine che la Fokker sottoscrisse con il governo spagnolo fu sottoposto ad embargo da parte delle autorit\u00e0 olandesi (e non si esclude che il governo estone volesse mettere in atto una sorta di triangolazione per eludere gli effetti del veto governativo); lo scoppio della seconda guerra mondiale imped\u00ec il concretizzarsi dei rimanenti accordi e la conclusione di altre trattative in corso.\nTecnica.\nStruttura.\nPer quanto innovativo nel concetto di base, il Fokker G.I manteneva invariata la filosofia costruttiva \u201cmista\u201d seguita dalla Fokker in quell\u2019epoca. La fusoliera era suddivisa in tre parti: la struttura della zona anteriore era realizzata in tubi d\u2019acciaio con rivestimento in duralluminio, la parte centrale era costruita in legno (ed integrata con le ali), la zona posteriore era realizzata interamente in lega leggera. Le ali erano interamente lignee mentre i due tronchi di coda erano interamente metallici, con i soli timoni dotati di rivestimento in tela.\nLa fusoliera aveva sezione frontale circolare e linea \u201ca goccia\u201d con numerose superfici vetrate di dimensioni contenute disposte su tutta la superficie. La struttura era unita alle ali nella zona mediana; queste avevano il bordo d\u2019entrata al di sotto della cabina di pilotaggio. La parte centrale delle ali aveva andamento rettilineo mentre esternamente alle travi di coda le semiali avevano disegno rastremato verso le estremit\u00e0, maggiormente accentuato nel bordo d\u2019uscita.\nSul bordo d\u2019entrata erano disposte le gondole dei motori che si prolungavano al posteriore a formare le travi di coda; all\u2019estremit\u00e0 posteriore erano completate da un piano verticale ed erano tra loro collegate da un piano orizzontale suddiviso, in tutta la sua lunghezza, tra stabilizzatore ed equilibratore.\nIl carrello d'atterraggio era di tipo classico, con elementi principali monoruota retrattili, che andavano ad alloggiare (con movimento all\u2019indietro) nella zona posteriore delle gondole dei motori. Il ruotino di coda era fisso, disposto al di sotto dello stabilizzatore.\nMotori.\nIl prototipo fu equipaggiato con due motori Hispano-Suiza 80-02. Sulle versioni di serie si opt\u00f2 invece per impiegare altri propulsori: l'aviazione olandese scelse il Bristol Mercury, gi\u00e0 installato su altri velivoli in uso, al fine di standardizzare i propri processi di logistica e manutenzione mentre, visto l'insorgere di problemi nello sviluppo dell'Hispano-Suiza 80, il prototipo fu riequipaggiato con due Pratt &amp; Whitney \"Twin Wasp Junior\". Il motore statunitense venne mantenuto come dotazione standard per la versione G.IB, originariamente destinata all'esportazione.\nArmamento.\nIl prototipo del G.I esposto al Salone di Parigi era equipaggiato con due mitragliatrici Madsen calibro 7,9 mm e con due cannoni calibro 23 mm, sempre del medesimo produttore, installati nel muso del velivolo. Nella parte posteriore della fusoliera era presente una quinta mitragliatrice Madsen, brandeggiabile.\nNegli esemplari della versione G.Ia, l'aviazione olandese opt\u00f2 per l'installazione di sole mitragliatrici: le armi prescelte furono le FN-Browning M-36 calibro 7,92 mm prodotte dall'azienda belga Fabrique Nationale de Herstal. In questo caso le armi nella parte frontale della fusoliera erano otto e veniva mantenuta la singola mitragliatrice posteriore brandeggiabile.\nGli esemplari di G.Ib ordinati dal governo finlandese avrebbero dovuto essere equipaggiati con due cannoni 20 mm Oerlikon e due mitragliatrici calibro 7,9 mm; l'armamento non era ancora stato installato quando gli aerei furono requisiti dall'aviazione olandese che provvide sul campo ad installare quattro mitragliatrici da 7,9 mm.\nIn base al tipo di missione, il Fokker G.I poteva trasportare anche carichi offensivi: sia gli esemplari della versione G.Ia che quelli della G.Ib erano in grado di portare fino ad un massimo di 400 kg di bombe.\nImpiego operativo.\nQuando i Paesi Bassi decretarono la mobilitazione delle proprie forze armate a seguito dell'invasione tedesca della Polonia, il Fokker G.1a era in servizio con due Gruppi da caccia della Luchtvaartafdeling. Fino alla primavera del 1940 i compiti di questi reparti riguardavano la sorveglianza dei cieli nei confronti dei velivoli delle nazioni in conflitto; negli otto mesi che trascorsero, due aerei andarono perduti mentre i piloti olandesi abbatterono un bombardiere Whitley della britannica Royal Air Force nei pressi di Rotterdam, sconfinato nei cieli olandesi durante una missione in territorio tedesco.\nQuando, nelle prime ore del 10 maggio del 1940, le truppe tedesche diedero inizio all'invasione dei Paesi Bassi (parte del piano denominato Fall Gelb), i Fokker G.1 assegnati ai reparti erano complessivamente ventitr\u00e9 e costituivano l'equipaggiamento pi\u00f9 moderno tra le file della Luchtvaartafdeling; sorpresi a terra dall'inatteso attacco germanico, molti velivoli furono distrutti senza nemmeno potersi alzare in volo e solo nove riuscirono a contrastare, per quanto vanamente, le operazioni della Luftwaffe. Alla fine del primo giorno di combattimenti risulta che solo due G.1a fossero ancora in condizioni operative; per contro nel corso delle azioni della giornata ai piloti dei G.1 furono attribuiti quattordici abbattimenti di velivoli nemici.\nNei giorni successivi i meccanici dei reparti riuscirono, con soluzioni di emergenza (e di assoluta fantasia), a riportare a sette il numero dei G.1a in grado di volare. Questo numero fu integrato da dodici dei ventisei aerei della variante G.1b acquistati dalla Finlandia che il governo olandese decise di confiscare; tre di questi velivoli, inizialmente disarmati poich\u00e9 il contratto prevedeva che l'armamento fosse installato a cura dell'aviazione finlandese, furono resi operativi per le concitate operazioni di quei brevi giorni di guerra.\nIl 14 maggio, con la capitolazione delle forze olandesi, le truppe della Wehrmacht presero possesso degli aeroporti olandesi e degli stabilimenti della Fokker, recuperando sia i G.1 in forza ai reparti operativi, sia quelli ancora in costruzione (relativi alla parte rimanente dell'ordine finlandese). Furono date istruzioni per il completamento degli aerei sulle catene di montaggio e gli esemplari in condizione di volare furono trasferiti in territorio germanico dove la Luftwaffe li utilizz\u00f2 come velivoli da addestramento. Non risultano dettagli circa l'attivit\u00e0 di questi velivoli.\nTutti i voli di prova e trasferimento dei G.1 progressivamente completati erano effettuati da personale della Fokker sotto la supervisione delle truppe tedesche; per misura precauzionale, al fine di evitare la fuga, i serbatoi degli aerei erano riempiti con quantit\u00e0 di carburante sufficiente ai soli trasferimenti che, inoltre, avvenivano sotto la scorta di aerei da caccia. Nonostante queste misure, il 5 maggio 1941, due aviatori olandesi (Tjerk Hidde Leegstra e Piet Vos) riuscirono ad eludere la sorveglianza dei tedeschi e a fuggire verso le coste inglesi dove furono intercettati da una pattuglia di Hurricane della RAF che scortarono l'aereo (a loro ignoto nelle forme e, per giunta, dotato delle insegne della Luftwaffe) fino a farlo atterrare su un ignoto campo d'aviazione. L'aereo fu messo a disposizione dei tecnici della Miles Aircraft, che all'epoca stava sviluppando un proprio progetto di cacciabombardiere; risulta che il velivolo sia sopravvissuto al conflitto ma che sia stato successivamente distrutto."}
{"id": "2659334", "revid": "322321", "url": "https://it.wikipedia.org/wiki?curid=2659334", "title": "Ermolao Barbaro (il vecchio)", "text": ""}
{"id": "2659335", "revid": "547034", "url": "https://it.wikipedia.org/wiki?curid=2659335", "title": "Te amar\u00e9", "text": "Te amar\u00e9 \u00e8 un brano musicale del cantante italo-spagnolo Miguel Bos\u00e9 eseguito in duetto con la cantante italiana Laura Pausini.\nDescrizione.\n\u00c8 un singolo estratto a dicembre 2007 dall'album \"Papito\" di Miguel Bos\u00e9.\nPur non esistendo il CD singolo, il brano viene trasmesso in radio; non viene realizzato il videoclip del brano.\nGli autori del brano sono Miguel Bos\u00e9 e Juan Carlos Calder\u00f3n.\nPubblicazioni.\n\"Te amar\u00e9\" in duetto viene inoltre inserita negli album di Laura Pausini \"20 - The Greatest Hits\" e \"20 - Grandes Exitos\" del 2013; in versione solista \"Live\" nell'album di Miguel Bos\u00e9 \"Papitour\" del 2007.\nInterpretazioni dal vivo.\n\"Te amar\u00e9\" viene eseguita da Miguel Bos\u00e9 e Laura Pausini in alcune esibizioni dal vivo: il 27 febbraio 2007 durante il programma televisivo spagnolo di TVE 1 \"Gala Papito\"; il 5 dicembre 2007 al \"Mediolanum Forum\" d'Assago, tappa del \"PapiTour\" di Miguel Bos\u00e9; il 19 dicembre 2007 durante il programma televisivo spagnolo, di TVE 1 \"Gala de Andalucia\"; il 21 giugno 2008 nella \"Plaza de Toros de Las Ventas\" di Madrid, tappa del \"PapiTour\" di Miguel Bos\u00e9; il 21 novembre 2013 al \"Mandalay Bay Events Center\" di Las Vegas, durante la consegna dei \"Latin Grammy Awards\", per festeggiare Miguel Bos\u00e9 come \"Persona dell'anno 2013\"; il 6 marzo 2014 al \"The Theater at Madison Square Garden\" di New York, tappa del \"The Greatest Hits World Tour 2013-2015\"."}
{"id": "2659337", "revid": "119336221", "url": "https://it.wikipedia.org/wiki?curid=2659337", "title": "Truppe aviotrasportate", "text": "Le truppe aviotrasportate sono elementi di fanteria di un esercito che sono trasportati sul campo di battaglia mediante l'impiego di alianti, elicotteri e/o aeroplani, oppure lanciati dai velivoli tramite paracadute (paracadutisti).\nStoria.\nDurante la seconda guerra mondiale si ebbero diversi casi di uso degli alianti per il trasporto truppe: da parte tedesca sono degni di menzione l'attacco al forte Eben-Emael e la battaglia di Creta, mentre, da parte Alleata, lo sbarco in Normandia e l'operazione Market-Garden.\nNel corso degli eventi dell'operazione Market-Garden, gli alianti Airspeed Horsa e General Aircraft Hamilcar inglesi trasportarono anche mezzi ruotati leggeri (jeep) e cannoni anticarro.\nIn alcuni casi, le truppe aviotrasportate furono impiegate per missioni speciali, ad esempio durante l'operazione Quercia, svoltasi in Italia il 12 settembre 1943, nella quale un reparto di paracadutisti tedeschi, guidati dallo \"Standartenf\u00fchrer\" Otto Skorzeny, effettu\u00f2 un'incursione con un DFS 230 a Campo Imperatore, sito sul massiccio abruzzese del Gran Sasso, per liberare dalla prigionia l'ex dittatore fascista Benito Mussolini.\nDopo la seconda guerra mondiale, l'utilizzo degli alianti \u00e8 stato sempre pi\u00f9 affiancato, e poi gradualmente sostituito, dall'utilizzo di elicotteri pi\u00f9 o meno pesanti e dai convertiplani. Gli Stati Uniti, ad esempio, fecero un largo uso di truppe aviotrasportate dagli elicotteri durante la guerra del Vietnam e lo stesso valse per l'URSS durante l'invasione sovietica dell'Afghanistan.\nCaratteristiche.\nLa fanteria aeromobile, sfruttando la capacit\u00e0 di trasporto dell'aliante o elicottero, pu\u00f2 avvantaggiarsi di armi individuali un po' pi\u00f9 pesanti (ad esempio: mitragliatrici di squadra, bazooka o mortai) e possono atterrare in un punto preciso del territorio. Sono addestrati per l'impiego delle tecniche di discesa rapida dall'elicottero come la cd.\"corda doppia\", e il \"barbettone\".\nLe unit\u00e0 di paracadutisti, sono invece particolari truppe aviotrasportate che si lanciano direttamente dall'aereo.\nSebbene dipendano generalmente dall'esercito (inteso come forze di terra) vi sono anche unit\u00e0 aviotrasportate dell'aeronautica; infatti durante la seconda guerra mondiale, le unit\u00e0 tedesche di paracadutisti ed aviotrasportate dipendevano esclusivamente dalla Luftwaffe per espresso volere di Hermann G\u00f6ring, cos\u00ec come \u00e8 previsto un massiccio utilizzo di forze aviotrasportate all'interno delle forze da sbarco e le fanterie del mare.\nUtilizzo tattico.\nData la notevole potenzialit\u00e0 tattica delle truppe aviotrasportate, diversi Paesi tentarono vari esperimenti di trasporto.\nGi\u00e0 nei primi anni della seconda guerra mondiale, la Luftwaffe svilupp\u00f2 un gigantesco aliante, il Messerschmitt Me 321, che poteva trasportare 130 soldati di fanteria d'assalto o in alternativa un carro armato leggero. Sebbene il \"Me 321\" si rivel\u00f2 malconcepito e decisamente pericoloso (ben tre Bf 110 Zerst\u00f6rer erano necessari per rimorchiarlo in volo), l'idea tedesca non fu sottovalutata dagli avversari; e sia l'Esercito degli Stati Uniti sia l'Unione Sovietica presero in considerazione lo sviluppo di giganteschi alianti per truppe aviotrasportate: la possibilit\u00e0 di concentrare un buon numero di soldati, armi ed eventualmente attrezzature speciali, in un punto specifico delle retrovie nemiche, apr\u00ec la strada a nuove tattiche di guerra.\nCon lo sviluppo degli elicotteri, sono state create apposite unit\u00e0 aeromobili per il trasporto in zona operativa di militari e mezzi meccanizzati.\nNel mondo.\nItalia.\nOggi in Italia oltre ai reparti paracadutisti e delle forze speciali, sono aviotrasportate:\nStati Uniti.\nNegli Stati Uniti la XVIII Airborne Corps riunisce le unit\u00e0 aviotrasportate dell'U.S. Army.\nL'82nd Airborne Division \u00e8 \"pronta a rispondere alle emergenze di crisi ovunque nel mondo entro 18 ore\", su disposizione del Dipartimento della Difesa degli Stati Uniti."}
{"id": "2659339", "revid": "80598", "url": "https://it.wikipedia.org/wiki?curid=2659339", "title": "La BussolaDomani", "text": ""}
{"id": "2659340", "revid": "177531", "url": "https://it.wikipedia.org/wiki?curid=2659340", "title": "Rainy Woods", "text": ""}
{"id": "2659342", "revid": "326822", "url": "https://it.wikipedia.org/wiki?curid=2659342", "title": "Biagio di Montluc", "text": ""}
{"id": "2659344", "revid": "287204", "url": "https://it.wikipedia.org/wiki?curid=2659344", "title": "Ipotesi idroacustica", "text": ""}
{"id": "2659345", "revid": "27963836", "url": "https://it.wikipedia.org/wiki?curid=2659345", "title": "Eccitatore idroacustico", "text": ""}
{"id": "2659346", "revid": "1546219", "url": "https://it.wikipedia.org/wiki?curid=2659346", "title": "Lambruschini", "text": "Il cognome Lambruschini pu\u00f2 riferirsi a vari personaggi noti:\nDal nome della famiglia \u00e8 tratto il nome di Corte Lambruschini, quartiere di Genova interessato da una profonda ristrutturazione edilizia."}
{"id": "2659351", "revid": "964", "url": "https://it.wikipedia.org/wiki?curid=2659351", "title": "Salvatore Riina", "text": "\u00c8 generalmente ritenuto il pi\u00f9 potente e pericoloso mafioso di quegli anni, venendo etichettato come \"il capo dei capi\" e con i soprannomi\" u curtu\" (il basso), per via della sua bassa statura (158 cm) e \"la belva\", per indicare la sua brutalit\u00e0 sanguinaria.\nEra detenuto presso il carcere di Opera dove stava scontando 26 ergastoli.\nBiografia.\nLe origini e l'ingresso in \"Cosa Nostra\".\nSalvatore Riina nacque a Corleone in una famiglia di contadini il 16 novembre 1930. Nel settembre 1943 perse il padre Giovanni e il fratello Francesco (di 7 anni): i tre, insieme al fratello Gaetano, stavano cercando di estrarre la polvere da sparo da una bomba inesplosa, rinvenuta tra le terre che curavano, per rivenderla insieme al metallo. Gaetano rimase ferito, mentre Tot\u00f2 rimase illeso. In questi anni conobbe il mafioso Luciano Liggio, con il quale intraprese il furto di covoni di grano e bestiame e che lo affili\u00f2 nella locale cosca mafiosa, di cui faceva parte anche lo zio paterno di Riina, Giacomo.\nA 19 anni Riina fu condannato a una pena di 12 anni, scontata parzialmente nel carcere dell'Ucciardone, per aver ucciso in una rissa un suo coetaneo, Domenico Di Matteo, venendo scarcerato nel 1956. Insieme a Liggio e alla sua banda, cominci\u00f2 a occuparsi di macellazione clandestina di bestiame rubato nei terreni della societ\u00e0 armentizia di contrada Piano di Scala. Nel 1958 Liggio elimin\u00f2 il suo capo Michele Navarra e nei mesi successivi, insieme alla sua banda, di cui faceva parte anche Riina, scaten\u00f2 un conflitto contro gli ex uomini di Navarra, che furono in gran parte assassinati fino al 1963.\nRiina venne per\u00f2 arrestato nel dicembre del 1963 a Corleone nella parte alta del paese, da una pattuglia di agenti di Polizia di cui faceva parte anche il commissario Angelo Mangano il quale, nel 1964, parteciper\u00e0, sotto la direzione del tenente colonnello dei Carabinieri Ignazio Milillo, alla cattura di Luciano Liggio. Riina, che aveva una carta d'identit\u00e0 rubata (dalla quale risultava essere \"Giovanni Grande\" da Caltanissetta) e una pistola non regolarmente dichiarata, tent\u00f2 di scappare, ma venne catturato dalle forze dell'ordine. Fu riconosciuto dall'agente Biagio Melita.\nTuttavia, dopo aver scontato alcuni anni di prigione nel carcere dell'Ucciardone (dove conobbe Gaspare Mutolo), fu assolto per insufficienza di prove nel processo svoltosi a Bari nel 1969. Dopo l'assoluzione, Riina si trasfer\u00ec con Liggio a Bitonto, in provincia di Bari, ma il Tribunale di Palermo emise un'ordinanza di custodia cautelare nei loro confronti. Riina torn\u00f2 da solo a Corleone, dove venne arrestato e gli venne applicata la misura del soggiorno obbligato nella cittadina di San Giovanni in Persiceto (BO); scarcerato e munito di foglio di via obbligatorio, Riina non raggiunse mai il luogo di soggiorno obbligato e si rese irreperibile, dando inizio alla sua lunga latitanza.\nI rapporti con la politica e la \"seconda guerra di mafia\".\nIl 10 dicembre 1969 Riina fu tra gli esecutori della cosiddetta strage di Viale Lazio, che doveva punire il boss Michele Cavataio. Nel periodo successivo Riina sostitu\u00ec spesso Liggio nel \"triumvirato\" provvisorio di cui faceva parte assieme ai boss Stefano Bontate e Gaetano Badalamenti, che aveva il compito di dirimere le dispute tra le varie cosche della provincia di Palermo. Riina e Liggio divennero i principali capi-elettori del loro compaesano Vito Ciancimino, il quale venne eletto sindaco di Palermo; nel 1971 Riina fu esecutore materiale dell'omicidio del procuratore Pietro Scaglione e, nello stesso anno, partecip\u00f2 ai sequestri a scopo di estorsione ordinati da Liggio a Palermo: furono rapiti Antonino Caruso, figlio dell'industriale Giacomo, e il figlio del costruttore Francesco Vassallo, mentre nel 1972 Riina stesso ordin\u00f2 il sequestro del costruttore Luciano Cassina, nel quale vennero implicati uomini della cosca di Giuseppe Cal\u00f2: l'obiettivo principale di Riina non era solo quello di incassare il denaro del riscatto, ma anche quello di colpire Badalamenti e Bontate, che erano legati al padre dell'ostaggio, il conte Arturo Cassina, che aveva il monopolio della manutenzione della rete stradale, dell'illuminazione pubblica e della rete fognaria a Palermo.\nAttraverso Liggio, Riina divenne \"compare di anello\" di Mico Tripodo, boss della 'ndrangheta, e si leg\u00f2 ai fratelli Nuvoletta, camorristi napoletani affiliati a Cosa nostra, con cui avvi\u00f2 un contrabbando di sigarette estere. Nel 1974 Riina divenne il reggente della cosca di Corleone dopo l'arresto di Liggio e l'anno successivo fece sequestrare e uccidere Luigi Corleo, suocero di Nino Salvo, ricco e famoso esattore affiliato alla cosca di Salemi; il sequestro venne attuato per dare un duro colpo al prestigio di Badalamenti e di Bontate, i quali erano legati a Salvo e non riusciranno a ottenere n\u00e9 la liberazione dell'ostaggio, n\u00e9 la restituzione del corpo, anche se Riina neg\u00f2 con forza ogni coinvolgimento nel sequestro.\nNel 1978 Riina ottenne l'espulsione di Badalamenti dalla Commissione, con l'accusa di aver ordinato l'uccisione di Francesco Madonia, capo della cosca di Vallelunga Pratameno (Caltanissetta) e strettamente legato ai Corleonesi; l'incarico di dirigere la \"Commissione\" pass\u00f2 a Michele Greco, che avaller\u00e0 tutte le successive decisioni di Riina.. Per queste ragioni, Giuseppe Di Cristina, capo della cosca di Riesi legato a Bontate e Badalamenti, tent\u00f2 di mettersi in contatto con i Carabinieri, accusando Riina e il suo luogotenente Bernardo Provenzano di essere responsabili di numerosi omicidi per conto di Liggio, all'epoca detenuto; alcuni giorni dopo le sue confessioni, Di Cristina venne ucciso a Palermo, mentre qualche tempo dopo anche il suo associato Giuseppe Calderone, capo della famiglia di Catania, fin\u00ec assassinato dal suo luogotenente Nitto Santapaola, che si era accordato con Riina.\nNel 1981 Riina fece eliminare Giuseppe Panno, capo della cosca di Casteldaccia, strettamente legato a Bontate, il quale reag\u00ec organizzando un complotto per uccidere Riina, che per\u00f2 venne rivelato da Michele Greco e Salvatore Montalto; Riina allora orchestr\u00f2 l'assassinio di Bontate, avvalendosi anche del tradimento del fratello di quest'ultimo, Giovanni, e del suo capo-decina Pietro Lo Iacono. L'11 maggio 1981 venne ucciso anche il boss Salvatore Inzerillo, strettamente legato a Bontate. I due omicidi diedero inizio alla cosiddetta \u00abseconda guerra di mafia\u00bb e, nei mesi successivi, nella provincia di Palermo, i \"boss\" dello schieramento che faceva capo a Riina uccisero oltre 200 mafiosi della fazione Badalamenti-Bontate-Inzerillo, mentre molti altri rimasero vittime della cosiddetta \u00ablupara bianca\u00bb. Il massacro continu\u00f2 fino al 1982, quando si insedi\u00f2 una nuova \"Commissione\", composta soltanto da capimandamento fedeli a Riina e Provenzano e guidata dallo stesso Riina.\nIl principale referente politico di Riina inizialmente fu Vito Ciancimino, il quale nel 1976 instaur\u00f2 un rapporto di collaborazione con la corrente di Giulio Andreotti, in particolare con Salvo Lima, che sfoci\u00f2 poi in un formale inserimento in tale gruppo politico e nell'appoggio dato dai delegati vicini a Ciancimino alla corrente andreottiana in occasione dei congressi nazionali della Democrazia Cristiana svoltisi nel 1980 e nel 1983. Per proteggere gli interessi di Ciancimino, Riina propose alla \"Commissione\" gli omicidi dei suoi avversari politici: il 9 marzo 1979 fu ucciso Michele Reina, segretario provinciale della Democrazia Cristiana che era entrato in contrasto con costruttori legati a Ciancimino; il 6 gennaio 1980 venne eliminato Piersanti Mattarella, presidente della Regione che contrastava Ciancimino per un suo rientro nel partito con incarichi direttivi; il 30 aprile 1982 venne trucidato Pio La Torre, segretario regionale del PCI che aveva pi\u00f9 volte indicato pubblicamente Ciancimino come personaggio legato a Cosa nostra.\nIl ruolo nella seconda guerra di mafia.\nDopo l'inizio della seconda guerra di mafia, i cugini Ignazio e Nino Salvo, ricchi e famosi esattori affiliati alla cosca di Salemi, passarono dalla parte dello schieramento dei Corleonesi, che faceva capo proprio a Riina, e furono incaricati di curare le relazioni con Salvo Lima, che divenne il nuovo referente politico di Riina, soprattutto per cercare di ottenere una favorevole soluzione di vicende processuali; infatti, sempre secondo i collaboratori di giustizia, Lima si sarebbe attivato per modificare in Cassazione la sentenza del maxiprocesso di Palermo che condannava Riina e molti altri \"boss\" all'ergastolo. In particolare, il collaboratore Baldassare Di Maggio rifer\u00ec che nel 1987 accompagn\u00f2 Riina nella casa di Ignazio Salvo a Palermo, dove avrebbe incontrato Lima e il suo capocorrente Giulio Andreotti per sollecitare il loro intervento sulla sentenza; la testimonianza dell'incontro venne per\u00f2 considerata inattendibile nella sentenza del processo contro Andreotti.\nGli attentati del biennio 1992/1993 e l'arresto.\nTuttavia il 30 gennaio 1992 la Cassazione conferm\u00f2 gli ergastoli del maxiprocesso e sanc\u00ec l'attendibilit\u00e0 delle dichiarazioni rese dal pentito Tommaso Buscetta. Sempre secondo le testimonianze dei collaboratori di giustizia, Riina decise allora di lanciare un avvertimento ad Andreotti, che si era disinteressato alla sentenza e anzi aveva firmato un decreto-legge che aveva fatto tornare in carcere gli imputati del maxiprocesso scarcerati per decorrenza dei termini e quelli agli arresti domiciliari: per queste ragioni il 12 marzo 1992 Lima venne ucciso alla vigilia delle elezioni politiche e, alcuni mesi dopo, la stessa sorte tocc\u00f2 a Ignazio Salvo.\nLe deposizioni dei collaboratori di giustizia (su tutti Tommaso Buscetta) scateneranno la ritorsione di Cosa Nostra su precisa indicazione di Tot\u00f2 Riina, il quale autorizz\u00f2 i capofamiglia a eliminare i familiari dei pentiti \"sino al 20\u00ba grado di parentela\", compresi i bambini e le donne.\nAi primi di luglio del 1992, fece particolare scalpore l'intervista resa al TGR dall'avvocato Cristoforo Fileccia, storico difensore di Riina, il quale afferm\u00f2 che il suo assistito \"si trovava in Sicilia e lo incontrava spesso\", affermazioni per le quali fu indagato per favoreggiamento.\nL'allora vicecomandante dei Ros, Mario Mori, incontr\u00f2 nei primi giorni di giugno e nei mesi successivi Vito Ciancimino, proponendo una trattativa con Cosa Nostra per mettere fine alla lunga scia di stragi che insanguinavano Palermo.\nMori si difese raccontando di avere avviato i contatti per tendere una trappola volta a stanare qualche latitante, ma Riina rispose con il papello, un documento di richieste per ammorbidire le condizioni dei detenuti, degli indagati, delle loro famiglie, la cancellazione della legge sui pentiti e la revisione del maxiprocesso.\nL'esistenza della trattativa Stato-mafia \u00e8 stata successivamente confermata da varie sentenze e dalle dichiarazioni di numerosi pentiti e di uomini dello Stato che per 20 anni avevano taciuto sulla trattativa. La stessa trattativa, secondo l'accusa, si sarebbe svolta per mezzo del papello che Riina avrebbe fatto avere al Ros dei carabinieri. Le richieste del boss Corleonese riguardavano il 41 bis, la chiusura delle carceri di Pianosa e Asinara e l'abolizione dell'ergastolo. Il 12 marzo 2012, poi, nella motivazione della sentenza del processo a Francesco Tagliavia per le stragi del 1992 - 1993, i giudici scrivono che la trattativa tra Stato e Cosa nostra \"ci fu e venne quantomeno inizialmente impostata su un do ut des [...] L'iniziativa fu assunta da rappresentanti dello Stato e non dagli uomini di mafia\".\nNell'estate del 1992 fu il principale responsabile della strage di Capaci e della strage di via D'Amelio. L'8 gennaio 1993, il collaboratore Balduccio Di Maggio rivel\u00f2 ai Carabinieri di Novara dove si trovava il \"covo\" di Riina, una villa con palme nel centro di Palermo, che incrociava via Bernini 55, dove aveva trascorso venticinque anni di latitanza.\nLa casa non era distante dai luoghi nei quali il clan svolgeva abitualmente i propri affari e dove nel 2018 fu scoperto anche il figlio dell'autista e fiduciario di Riina, il mafioso Salvatore Biondino.\nL'arresto avvenne a un chilometro e quindici minuti di auto dalla ventennale sua dimora. Il 15 gennaio del 1993 fu catturato dal CRIMOR (squadra speciale dei ROS guidata dal Capitano Ultimo). Riina, latitante dal 1969, venne arrestato al primo incrocio davanti alla sua villa, in via Bernini n. 54, insieme al suo autista Salvatore Biondino, a Palermo. Nella villa aveva trascorso alcuni anni della sua latitanza, insieme alla moglie Antonietta Bagarella e ai suoi figli. L'arresto fu favorito dalle dichiarazioni rese nei giorni precedenti al generale dei carabinieri Francesco Delfino dall'ex autista di Riina, Baldassare (Balduccio) Di Maggio, che decise di collaborare per ritorsione verso Cosa Nostra, che lo aveva condannato a morte.\nLa condanna al regime carcerario duro.\nIl 1\u00ba marzo 1993 Riina fece la sua prima apparizione pubblica dopo l'arresto durante un'udienza del processo per gli omicidi Mattarella-Reina-La Torre, in cui figurava come imputato: davanti ai giudici, afferm\u00f2 di essere vittima di un complotto ordito dai cosiddetti \"pentiti\" e neg\u00f2 addirittura di far parte di Cosa Nostra, paragonandosi al noto presentatore Enzo Tortora; chiese ed ottenne inoltre di essere messo a confronto con i suoi principali accusatori, i collaboratori di giustizia Giuseppe Marchese e Gaspare Mutolo (confronti che ottennero visibilit\u00e0 nazionale poich\u00e9 vennero trasmessi dal programma televisivo di Rai 3 \"Un giorno in pretura\"), mentre quello con Tommaso Buscetta venne in un primo momento richiesto e poi rifiutato dallo stesso Riina in aula poich\u00e9 afferm\u00f2 che era un personaggio di scarsa moralit\u00e0 rispetto a lui.\nA partire dal dicembre 1995, Riina \u00e8 stato rinchiuso nel supercarcere dell'Asinara, in Sardegna. In seguito \u00e8 stato trasferito al carcere di Marino del Tronto, ad Ascoli Piceno, dove, per circa tre anni, \u00e8 stato sottoposto al carcere duro, previsto per chi commette reati di mafia (41-bis), ma il 12 marzo del 2001 gli viene revocato l'isolamento, consentendogli di fatto la possibilit\u00e0 di vedere altri detenuti nell'ora di libert\u00e0.\nProprio mentre era sottoposto a regime di 41-bis, il 24 maggio 1994, durante una pausa del processo di primo grado a Reggio Calabria per l'uccisione del giudice Antonino Scopelliti, fu raggiunto da Michele Carlino, giornalista di un'agenzia video (Med Media News), al quale rilasci\u00f2 dichiarazioni minacciose contro il procuratore Giancarlo Caselli e altri rappresentanti delle istituzioni, lamentandosi delle severe condizioni imposte dal carcere duro. L'intervento di Riina caus\u00f2 l'apertura di un provvedimento disciplinare da parte del Consiglio Superiore della Magistratura contro il pubblico ministero Salvatore Boemi, accusato di non aver vigilato sul detenuto. Dopo pochi mesi dalle dichiarazioni del boss corleonese il regime di 41-bis (allora valido per soli tre anni, decorsi i quali decadeva la sua applicabilit\u00e0) \u00e8 stato rafforzato mediante vari interventi legislativi volti a renderlo prorogabile di anno in anno.\nGli ultimi anni e la morte.\nA met\u00e0 marzo del 2003 subisce un intervento chirurgico per problemi cardiaci e nel maggio dello stesso anno viene ricoverato nell'ospedale di Ascoli Piceno per un infarto. Sempre nel 2003, a settembre, viene nuovamente ricoverato per problemi cardiaci.\nIl 22 maggio 2004, nell'udienza del processo di Firenze per la strage di via dei Georgofili, accusa il coinvolgimento dei servizi segreti nelle stragi di Capaci e via d'Amelio e riferisce dei contatti fra l'allora colonnello Mario Mori e Vito Ciancimino, attraverso il figlio di lui Massimo, al tempo non convocato in dibattimento.\nTrasferito nel carcere di Opera, viene nuovamente ricoverato nel 2006, sempre per problemi cardiaci, all'ospedale San Paolo di Milano.\nNel 2017, gli avvocati di Riina fanno richiesta al tribunale di sorveglianza di Bologna per il differimento della pena a detenzione domiciliare, sottoponendo come motivazione lo stato precario di salute dello stesso Riina. Il 19 luglio il tribunale si pronuncia negativamente su questa istanza, spiegando che Riina \"non potrebbe ricevere cure e assistenza migliori in altro reparto ospedaliero, ossia nel luogo in cui ha chiesto di fruire della detenzione domiciliare\".\nDopo essere entrato in coma in seguito all'aggravarsi delle condizioni di salute, Riina muore alle ore 3:37 del 17 novembre 2017, il giorno successivo al suo ottantasettesimo compleanno, nel reparto detenuti dell'ospedale Maggiore di Parma. A seguito del decesso, la Procura di Parma ha disposto che venisse eseguita l'autopsia della salma per escludere un potenziale caso di omicidio colposo o doloso a carico di ignoti. L'autopsia \u00e8 stata affidata e infine eseguita dall'anatomopatologa Rosa Maria Gaudio, dell'Universit\u00e0 di Ferrara. Nei giorni successivi \u00e8 stato poi sepolto nel cimitero di Corleone.\nProcessi.\nCondanne\nAssoluzioni\nIl processo sulla trattativa Stato-Mafia.\nDal carcere di Opera, il 19 luglio 2009, nel ricorrerne l'anniversario, Riina espresse di nuovo la sua posizione secondo cui la strage di via D'Amelio sarebbe da imputare ad altri soggetti e non a lui, nello stesso periodo in cui Massimo Ciancimino annunci\u00f2 che avrebbe consegnato ai magistrati il \u201cpapello\u201d, una sola pagina a firma di Riina che conterrebbe le condizioni poste dalla mafia allo Stato.. Tuttavia i legali di Riina smentirono che il loro assistito avesse partecipato a una trattativa fra Stato e mafia.\nIl 24 luglio 2012 la Procura di Palermo, sotto Antonio Ingroia e in riferimento all'indagine sulla trattativa Stato-mafia, ha chiesto il rinvio a giudizio di Riina e altri 11 indagati accusati di \"concorso esterno in associazione mafiosa\" e \"violenza o minaccia a corpo politico dello Stato\". Gli altri imputati sono i politici Calogero Mannino, Marcello Dell'Utri, gli ufficiali Mario Mori e Giuseppe De Donno, i boss Giovanni Brusca, Leoluca Bagarella, Antonino Cin\u00e0 e Bernardo Provenzano, il collaboratore di giustizia Massimo Ciancimino (anche \"calunnia\") e l'ex ministro Nicola Mancino (\"falsa testimonianza\").\nNel novembre 2013 trapela la notizia di minacce da parte di Riina nei confronti del magistrato Antonino Di Matteo, il pm che aveva retto l'accusa in numerosi procedimenti penali a suo carico, e degli altri magistrati che svolgevano il ruolo di pubblici ministeri nel processo sulla trattativa Stato-mafia: Roberto Tartaglia, Vittorio Teresi, Francesco Del Bene.\nIl 4 marzo 2014 viene nuovamente ricoverato. Il 31 agosto 2014 i giornali riferiscono che nel novembre dell'anno prima Riina avrebbe rivolto minacce anche nei confronti di Don Luigi Ciotti.\nVita privata.\nIl 16 aprile 1974 Riina spos\u00f2, tramite un matrimonio che poi risulter\u00e0 non valido legalmente, Antonietta Bagarella, sorella degli amici d'infanzia Calogero e Leoluca Bagarella. Dall'unione nacquero quattro figli: Maria Concetta (19 dicembre 1974), Giovanni Francesco (21 febbraio 1976), Giuseppe Salvatore (3 maggio 1977) e Lucia (11 aprile 1980). \nGiovanni Francesco Riina \u00e8 stato condannato all'ergastolo per quattro omicidi avvenuti nel 1995.\nGiuseppe Salvatore Riina \u00e8 prima stato condannato per associazione mafiosa, quindi scarcerato il 29 febbraio 2008 per decorrenza dei termini dopo essere stato detenuto per otto anni. Il 2 ottobre 2011, dopo aver scontato completamente la pena di 8 anni e 10 mesi, viene nuovamente rilasciato sotto prevenzione con obbligo di dimora a Corleone e comincia a trapelare la notizia di un suo piano per organizzare un attentato ai danni dell'ex Ministro della Giustizia Angelino Alfano a seguito dell'inasprimento del regime dell'articolo 41-bis."}
{"id": "2659360", "revid": "24823", "url": "https://it.wikipedia.org/wiki?curid=2659360", "title": "Special team", "text": ""}
{"id": "2659364", "revid": "125709631", "url": "https://it.wikipedia.org/wiki?curid=2659364", "title": "Record del Super Bowl", "text": "Questa \u00e8 una raccolta di record del Super Bowl che elenca le prestazioni migliori e peggiori nelle diverse edizioni della manifestazione. La lista \u00e8 divisa in prestazioni individuali e di squadra. Accanto al detentore del record sono indicate tra parentesi le edizioni del Super Bowl in cui \u00e8 stato stabilito.\nCose mai successe.\nNella storia del Super Bowl non \u00e8 mai successo che:"}
{"id": "2659387", "revid": "287204", "url": "https://it.wikipedia.org/wiki?curid=2659387", "title": "Solfuro di cadmio", "text": "Il solfuro di cadmio \u00e8 un composto a reticolo covalente di cadmio e di zolfo.\nA temperatura ambiente si presenta come un solido di colore giallo-arancio. \u00c8 un composto tossico, pericoloso per l'ambiente.\nMineralogia.\nI minerali del solfuro di cadmio sono la Hawleyite e la Greenockite. \u00c8 per\u00f2 molto pi\u00f9 facile trovarlo come impurit\u00e0 in minerali zincosi come la sfalerite e la wurtzite.\nSintesi.\nIl solfuro di cadmio pu\u00f2 essere ottenuto per reazione di scambio ionico tra sali e composti di Cadmio(II) e solfuri, come ad esempio ossido di cadmio ed acido solfidrico:\nCdO + H2S \u2192 CdS\u2193 + H2O\nQuesta tecnica veniva usata in passato per l'analisi gravimetrica e l'analisi organica qualitativa.\nApplicazioni.\nIl solfuro di cadmio viene a volte utilizzato negli esposimetri, siccome reagisce diminuendo la resistenza elettrica se esposto alla luce. Lo svantaggio principale \u00e8 che reagisce con lentezza ed \u00e8 soggetto all'effetto memoria delle letture precedenti, specie se ravvicinate. Viene anche utilizzato nella produzione di pigmenti: il precipitato di CdS viene lavato da eventuali altri sali di cadmio e riscaldato ad alte temperature (calcinazione) per convertirlo nella sua forma esagonale, per poi essere macinato e ridotto in polvere. \nUn altro pigmento, a base di solfoseleniuro di cadmio, viene prodotto durante la calcinazione del solfuro di cadmio con il seleniuro di cadmio.\nSottili film di solfuro di cadmio compongono a volte le fotoresistenze.\nViene inoltre usato per creare i punti quantici.\nMicrobiologia.\nIl solfuro di cadmio \u00e8 uno dei componenti del metabolismo dei batteri solforiduttori."}
{"id": "2659388", "revid": "287204", "url": "https://it.wikipedia.org/wiki?curid=2659388", "title": "Classificazione internazionale del funzionamento, della disabilit\u00e0 e della salute", "text": "La Classificazione internazionale del funzionamento, della disabilit\u00e0 e della salute (in inglese \"International Classification of Functioning, Disability and Health\"; in sigla, ICF) \u00e8 un sistema di classificazione della disabilit\u00e0 sviluppato dall'Organizzazione mondiale della sanit\u00e0 (OMS).\nDopo nove anni di revisioni coordinate dall'OMS, la 54\u00b0 Assemblea mondiale della salute ha approvato la Classificazione del funzionamento, della disabilit\u00e0 e della salute (ICF) il 22 maggio 2001. \nL'ICF \u00e8 una delle tre classificazioni di riferimento dell'OMS, insieme alla Classificazione internazionale statistica delle malattie e dei problemi sanitari correlati (ICD) giunta alla decima revisione (ICD-10) e alla Classificazione internazionale degli interventi sanitari (ICHI), in corso di sviluppo. L'OMS le ha sviluppate per poter raccogliere e scambiare in modo unitario e standard le informazioni sulle malattie, sul funzionamento e sugli interventi sanitari.\nIl funzionamento e la disabilit\u00e0 sono viste dall'ICF come una complessa interazione tra le condizioni di salute dell'individuo e i fattori ambientali e personali. La classificazione li considera aspetti dinamici e in interazione tra loro, modificabili nel corso della vita di un individuo e pertanto mai uguali a se stessi. \nSiccome l'ICF intende la disabilit\u00e0 come interazione tra persona con una condizione di salute e contesto, il modello descrittivo proposto dall'ICF \u00e8 applicabile a tutte le persone con una qualche condizione di salute. I termini che l'ICF ordina sono neutri rispetto all'eziologia delle malattie.\nl'ICF si divide in due parti, ciascuna composta da due componenti:\nParte 1: Funzionamento e Disabilit\u00e0\nVengono classificate Funzioni e Strutture corporee, in otto distinti capitoli\ne Attivit\u00e0 e Partecipazione, in nove distinti capitoli.\nParte 2: Fattori Contestuali\nVengono classificati i Fattori Ambientali, in cinque distinti capitoli. Questa parte comprende anche i Fattori Personali, che al momento non sono classificati.\nL'OMS ha sviluppato inoltre un sistema per descrivere l'entit\u00e0 dei problemi a livello delle funzioni e delle strutture corporee, delle attivit\u00e0 e della partecipazione e dei fattori ambientali. Tale sistema prevede di usare i cosiddetti qualificatori che permettono di chiarire se esiste un problema e quanto sia importante: un valore di qualificatore pari a 0 descrive l'assenza di problema, mentre il valore pari a 4 descrive un problema completo.\nI qualificatori principali della componente Attivit\u00e0 e Partecipazione sono \"Performance\" e \"Capacit\u00e0\". Il qualificatore Performance descrive la difficolt\u00e0 con cui viene realizzata un'attivit\u00e0 tenendo in considerazione i fattori ambientali che influenzano tale svolgimento. Il qualificatore Capacit\u00e0 descrive la difficolt\u00e0 con cui viene svolta un'attivit\u00e0 in assenza di fattori ambientali specifici o adattati. Per ogni attivit\u00e0 considerata nella valutazione di un individuo, I due qualificatori principali devono essere indicati. Fondamentale \u00e8 poter analizzare e descrivere l'effetto dei Fattori ambientali. L'ICF permette di descrivere Fattori ambientali Facilitatori e Fattori ambientali Barriera. \nLa traduzione italiana della versione OMS del 2001 \u00e8 stata realizzata dalla casa editrice Erickson.:\nL'ICF viene aggiornata annualmente dall'OMS. La traduzione italiana degli aggiornamenti prodotti dall'OMS viene curata dal Centro collaboratore italiano dell'OMS per la Famiglia delle Classificazioni internazionali, che le pubblica sul Portale italiano delle classificazioni sanitarie.\nNel 2007 ne \u00e8 stata approvata una versione \"CY\", ovvero \"for children and youth\", orientata alla popolazione pediatrica.\nI Centri collaboratori dell'OMS hanno creato uno strumento gratuito di formazione all'uso dell'ICF, in parte ancora da completare."}
{"id": "2659391", "revid": "123754478", "url": "https://it.wikipedia.org/wiki?curid=2659391", "title": "Episodi di Grey's Anatomy (sesta stagione)", "text": "La sesta stagione della serie televisiva Grey's Anatomy \u00e8 stata trasmessa negli Stati Uniti dal 24 settembre 2009 al 20 maggio 2010 sul canale ABC, ottenendo un'audience media di 13.259.000 telespettatori, risultando al diciassettesimo posto fra i programmi pi\u00f9 visti della stagione televisiva USA 2009-2010.\nIn Italia la stagione \u00e8 stata trasmessa in prima visione dal 2 dicembre 2009 al 19 luglio 2010 su Fox Life di Sky.\nIn chiaro viene trasmessa dal 14 gennaio 2011 al 1\u00ba aprile 2011 su Italia 1 con un doppio episodio.\nSull'emittente RSI LA1 \u00e8 stata trasmessa dal 1\u00ba febbraio 2010 al 27 luglio 2010.\nKatherine Heigl compare in soli sette episodi, ma \u00e8 accreditata tra gli interpreti principali fino al diciottesimo episodio; questo perch\u00e9 il personaggio di Izzie sarebbe dovuto tornare nei cinque episodi finali di stagione, ma la Heigl, a causa di tensioni di lungo corso con gli autori della serie, ha deciso direttamente di lasciare la serie facendo risultare quella del dodicesimo episodio come l'ultima apparizione in assoluto di Izzie.\nDal diciannovesimo episodio viene aggiunta al cast fisso Kim Raver nel ruolo della dottoressa Teddy Altman, da lei ricoperto a partire dal nono episodio.\nJesse Williams appare in diciannove episodi della stagione, nel ruolo del dottor Jackson Avery, uno specializzando del Mercy West; far\u00e0 parte del cast fisso a partire dalla settima stagione.\nSarah Drew appare in undici episodi della stagione, nel ruolo della dottoressa April Kepner, un'altra specializzanda del Mercy West; far\u00e0 parte del cast fisso a partire dalla settima stagione.\nCordoglio (1\u00aa parte).\nTrama.\nLa morte di George O'Malley porta grande disperazione fra le mura del Seattle Grace Hospital.\nIzzie riesce a lottare contro il cancro e vince contro una malattia che l'ha quasi uccisa.\nOgnuno reagisce nel suo modo, Callie piange e si dispera a tal punto da abbandonare il Seattle Grace per il Mercy West; Cristina ignora la morte di George pensando solo al lavoro e alla terapia di Owen che li obbliga a non copulare; Meredith non piange ma si distrae con un rapporto sessuale con Derek per non affrontare la perdita e il dolore.\nNel mentre vedremo una ragazza che ha perso entrambe le braccia e una gamba durante una vacanza e un ragazzo con Dolori della Crescita che nessuno sa come aiutare.\nLa puntata si conclude con il Consiglio dell'Ospedale che vuole fare un colpo di Stato licenziando Richard e mettendo come capo di chirurgia Derek.\nAddio (2\u00aa parte).\nTrama.\nSono passati 20 giorni dalla morte di George e nessuno cambia il suo stato di depressione.\nDerek cerca di parlare con Richard per fargli capire il problema dell'ospedale, Izzie scopre che il tumore si \u00e8 ridotto ma \u00e8 preoccupata perch\u00e9 Alex ha paura e non la tocca, Lexie trasloca da Mark, Meredith finalmente piange per la morte di George. Owen e Cristina dopo aver parlato durante la terapia della sera in cui lui ha tentato di ucciderla fanno finalmente l'amore e lei si rende conto che George non c'\u00e8 pi\u00f9. Alla fine Richard Webber comunica che il Seattle Grace e il Mercy West per un periodo di tempo si fonderanno e che dovr\u00e0 licenziare alcune persone.\nQualcuno mi osserva.\nTrama.\nLa fusione del Seattle Grace con il Mercy West porta agitazione nell'ospedale, causando paura per gli inevitabili licenziamenti.\nCristina cerca di conquistare la fiducia della Robbins assegnandosi in pediatria. Arizona all'inizio \u00e8 entusiasta ma Callie le rivela che Cristina non \u00e8 affatto appassionata alla pediatria.\nAnche se il suo periodo di riposo non \u00e8 ancora terminato, Izzie decide di tornare al lavoro, indossando una parrucca che le nasconde la calvizie causata dal cancro.\nAlla fine della giornata Richard fa inviare delle e-mail alle persone licenziate: vengono licenziati diverse infermiere (tra cui Olivia) e quasi tutti gli specializzandi dell'anno di Lexie, tranne lei e altri due specializzandi.\nObblighi forzati.\nTrama.\nMentre Alex Karev sta uscendo dalla roulotte per andare al lavoro, si imbatte in un orso. Lui vorrebbe tornare a vivere da Meredith, ma Izzie Stevens insiste nel voler \"andare avanti\". Nel frattempo, Izzie viene assegnata da Owen Hunt ad un paziente col cancro, ma durante l'operazione si scopre che il cancro \u00e8 inoperabile. Izzie per\u00f2 convince Hunt ad operare ugualmente il paziente, ma quest'ultimo muore sul tavolo operatorio. Tornando a casa, anche Izzie si imbatte nell'orso, e si convince quindi a cambiare casa.\nThatcher Grey arriva in ospedale accompagnato da Lexie Grey, ed inizia a vomitare sangue. Si scopre successivamente che Thatcher ha bisogno di un trapianto di fegato a causa della sua dipendenza dall'alcol, ma non pu\u00f2 riceverlo tramite l'UNOS in quanto bisogna aver smesso di bere da almeno un anno per riceverne uno in questo modo (mentre Thatcher ha smesso di bere da \"soli\" 90 giorni). Lexie si offre cos\u00ec di donare il proprio fegato a suo padre, ma risulta incompatibile, mentre Meredith evita la situazione. Lexie legge quindi le cartelle mediche di Meredith e scopre che la sua sorellastra \u00e8 compatibile; le chiede quindi di sottoporsi all'operazione. Meredith, per amore di sua sorella, accetta di donare parte del suo fegato a suo padre. L'operazione va a buon fine per entrambi.\nCristina Yang non riesce ad integrarsi nel nuovo sistema ospedaliero ed ha paura di essere licenziata, ma alla fine riesce a confrontarsi con Richard Webber, minacciando di licenziarsi essa stessa se il primario non trover\u00e0 al pi\u00f9 presto un chirurgo cardio-toracico che possa insegnarle ad operare.\nInvasione.\nTrama.\nIl Seattle Grace viene letteralmente invaso dai medici del Mercy West, e inevitabilmente fra i due staff nasce la rivalit\u00e0. Non mancano i colpi bassi, che ovviamente provengono da entrambe le parti. L'unica che cerca di fare nuove amicizie \u00e8 Izzie, scoprendo poi che il suo \"nuovo amico\" si approfitta del suo buon cuore e la deride con i suoi amici del Mercy West. Dopo un errore commesso da Izzie che condanna a morte certa una donna, il Capo decide di licenziarla. Alla fine della puntata Izzie lascia Alex con un biglietto, colpevole secondo lei di non credere pi\u00f9 nelle sue capacit\u00e0 di medico. Lui, non sapendo con chi parlarne, va da Cristina e Meredith che si trovano nella stanza dell'ospedale di quest'ultima.\nL'episodio si conclude con un cross over nella terza puntata di Private Practice \"Qui e ora\", con la Bailey che si reca da Addison per salvare la paziente aggravata da Izzie.\nHo visto ci\u00f2 che ho visto.\nTrama.\nQuest'episodio \u00e8 diverso da tutti gli altri: il capo convoca tutti i dipendenti e li interpella uno a uno per chiarire le modalit\u00e0 della morte di una paziente. Infatti al pronto soccorso giungono i feriti di un incendio in un hotel. Il caos, dovuto anche alle rivalit\u00e0 tra gli specializzandi del Seattle Grace e quelli del Mercy West, \u00e8 inevitabile, e porta alla morte di una donna. Ogni volta che uno specializzando si trova a faccia a faccia con il primario, racconta un pezzo di storia. Man mano che gli eventi si concatenano, vengono richiamati specializzandi gi\u00e0 interpellati per ottenere altre informazioni. Alla fine la morte sar\u00e0 ricondotta a una delle nuove arrivate del Mercy West, April Kepner: essendosi distratta al momento di controllare la gola e non avendo dunque fatto le analisi alla donna, man mano che insorgevano problemi, si rimediava con metodi non compatibili con il suo problema, non diagnosticato per la svista. Essa verr\u00e0 dunque licenziata all'istante. Derek per\u00f2 ricorda al capo che non \u00e8 stata colpa di una sola persona, ma \u00e8 stata colpa del caos dovuto alla fusione, all'agire indisturbato di ogni persona secondo il suo istinto e senza confrontarsi con altri. Derek, affibbiando la colpa alla fusione, fa capire al capo le sue responsabilit\u00e0 e i suoi sbagli dell'aver reso possibile l'unione con l'ospedale rivale.\nDiamo una possibilit\u00e0 alla pace.\nTrama.\nIl capo ha assunto un modello computerizzato per distribuire gli interventi. Derek ovviamente, a causa delle ultime varie incomprensioni con il capo, non \u00e8 d'accordo sull'utilizzo della macchina.\nIntanto, Isaac, un dipendente dell'ospedale, si presenta da Derek chiedendogli di operargli un tumore inoperabile. Lui inizialmente tentenna ma poi, confortato da Meredith, ancora a letto dopo l'intervento al fegato, decide di operare all'insaputa del capo. Cristina, non avendo pi\u00f9 un mentore di cardiochirurgia e non partecipando a un intervento al cuore ormai da molto tempo, comincer\u00e0 sempre di pi\u00f9 a perdere fiducia in s\u00e9 stessa. Nel frattempo, Alex, affranto dalla partenza di Izzie, si conforta con Reed, la nuova specializzanda del Mercy West, che sembra provare molta attrazione per Alex. Alla fine Isaac, il paziente di Derek, supera l'intervento con successo senza perdere l'uso delle gambe. Izzie, invece, non si presenta all'appuntamento con Alex. Richard licenzia Derek che per\u00f2 rimanda la questione al giorno dopo.\nRischiare per amore.\nTrama.\nAlex \u00e8 alle prese con un bambino prematuro e, nel frattempo, l'attrazione di Reed verso Alex cresce, cominciando a stare sempre pi\u00f9 vicino a lui che, per\u00f2, la rifiuta. La Bailey lo incoraggia dicendogli che sembra molto portato per la pediatria. Arizona \u00e8 alle prese con un bambino di 10 anni in fin di vita che cura da tempo i cui genitori decidono, nonostante tutto, di fare all'ospedale una donazione di 25 milioni di dollari. Callie non \u00e8 di gran conforto ad Arizona per la perdita del bambino e cerca di farsi perdonare organizzandole una festa a sorpresa per il suo compleanno.\nDurante i festeggiamenti Avery prova a baciare Cristina, per cui ha un'infatuazione da tempo; nonostante lei abbia appena discusso con Owen, si tira indietro dicendogli di essere gi\u00e0 impegnata con Owen.\nNuova storia.\nTrama.\nQuando Meredith fa ritorno all'ospedale, anche Izzie torna perch\u00e9 un professore a lei caro ha problemi di salute e cerca di farlo visitare da Derek. Il suo ritorno stravolge un po' tutti ma Alex sembra impassibile. Nel frattempo Owen cerca di sollevare l'umore di Cristina procurandole un \"Dio cardiochirurgo\" che in realt\u00e0 \u00e8 una lei, ex collega di Owen dei tempi dell'Iraq, e sembra anche che abbiano un trascorso sentimentale. Cristina inizialmente non rimane molto colpita, ma durante la giornata si rende conto di avere davanti un grande medico.\nAdele viene in ospedale a cercare il marito, che non dorme a casa da giorni; sospetta abbia una storia. La Bailey incomincia a far caso al comportamento del capo; amante o meno, ha in effetti dei comportamenti strani. Si scopre poi che Richard ha ripreso a bere.\nConciati per le feste.\nTrama.\nDal giorno del ringraziamento a Natale e Capodanno, Miranda riceve la visita di suo padre, William, che disapprova le scelte da lei compiute ultimamente. Intanto, Mark e Lexie devono affrontare l'arrivo sconvolgente di una donna del passato di lui, sua figlia. Thatcher Grey si interroga sul recente comportamento del Capo quando Meredith prende le sue difese, e comincia a capire che ha ricominciato a bere. Infine Cristina sospetta che c'\u00e8 o c'\u00e8 stato qualcosa tra Owen e Teddy.\nCambiamenti.\nTrama.\nPrima parte di un crossover tra Grey's Anatomy e Private Practice.\nMark chiama Addison (Kate Walsh) a Seattle per farle eseguire un'operazione rischiosa su sua figlia incinta, Sloan, che intanto comincia a creare tensioni tra suo padre e Lexie, fino a portare a una rottura tra i due. Owen mette in dubbio la decisione di Teddy, quando assegna a Cristina un intervento delicato, e i sospetti di Derek nei confronti del Capo sono incrementati quando questi recluta Meredith per assistere a un intervento ad alto rischio.\nTeddy decide di lasciare l'ospedale per non interferire nel rapporto fra Owen e Cristina, ma lei la prega di rimanere; ha bisogno di qualcuno che le insegni la cardiochirurgia, anche se dovesse significare perdere Hunt.\nMi piaci di pi\u00f9 quando sei te stessa.\nTrama.\nDopo esser venuto a conoscenza dei problemi di Richard con l'alcool, Derek lo affronta per il suo stesso bene e per quello dell'ospedale quando vuole che Meredith lo assista in un intervento per cui entrambi non sono pronti. Meredith trova Alex e Lexie a letto insieme, proprio quando Izzie sta per ritornare a casa, con la speranza di riappacificarsi con Alex; spera di poter trovare lavoro in un ospedale vicino e di riuscire a superare le difficolt\u00e0 del loro matrimonio, e scopre anche di essere completamente guarita dal cancro. Le cose non vanno per\u00f2 come si aspettava: Alex capisce di meritarsi di meglio di una moglie che scappa, e cos\u00ec Izzie decide di lasciare Seattle per sempre, nonostante le suppliche di Meredith. Il rapporto tra Teddy, Cristina e Owen si fa sempre pi\u00f9 teso dopo che Teddy, ubriaca, rivela a Owen quello che le ha proposto Cristina alla fine dell'episodio precedente. Derek convince Richard a dichiarare al consiglio di essere un alcolista. La sera Meredith mette in dubbio le motivazioni del marito al riguardo, rimproverandogli di averlo fatto solo per diventare primario, ma Derek tranquillamente le risponde che anche lei \u00e8 stata egoista poich\u00e9 sapeva che Richard non doveva operare, ma dato che voleva fare l'intervento era disposta a far finta di niente. Meredith non replica.\nAmore e fiducia.\nTrama.\nAl suo primo giorno da Primario di Chirurgia ad interim, Derek deve affrontare una potenziale denuncia all'ospedale quando la paziente della Bailey e di Meredith si risveglia dall'anestesia nel bel mezzo di un intervento. Intanto, Teddy si rifiuta di chiamare Cristina ad assisterla, ma se ne pentir\u00e0 quando l'incarico lo affider\u00e0 a Jackson, mentre Arizona mette alla prova Alex in Pediatria, e Mark si rifiuta di parlare a Lexie. Richard deve compiere una scelta: andare in pensione per sempre, oppure entrare in un programma di recupero, dopo il quale potrebbe riottenere il suo lavoro. Al termine dell'episodio, Derek rassicura gli specializzandi di avere la sua fiducia; dopodich\u00e9 riassume April Kepner per darle una seconda possibilit\u00e0.\nIl massacro del giorno di San Valentino.\nTrama.\n\u00c8 il giorno di San Valentino, e l'ospedale deve occuparsi di decine di persone ferite dopo che il tetto di un noto ristorante romantico ha ceduto ed \u00e8 crollato.\nDerek cerca di gestire le sue responsabilit\u00e0 da primario ed \u00e8 frustrato perch\u00e9 non tocca un bisturi da una settimana; Meredith deve lottare contro il suo nuovo \"titolo\" di moglie del Capo. \nKarev si occupa di un cameriere che vuole essere messo nella stessa stanza della paziente di Meredith; l'uomo infatti \u00e8 da sempre innamorato della donna, ma non glielo ha mai confessato. La donna, che faceva finta di dormire, ma che in realt\u00e0 ha ascoltato tutto, ha un malore ma si riprende subito e chiede del marito ancora sotto i ferri. Poco tempo dopo Karev avverte Derek che il cameriere ha un danno neurologico ed entrano in sala operatoria assistiti dalla Kepner. L'uomo per\u00f2 muore, mentre il marito della donna sopravvive.\nSloan ha deciso di dare il bambino in adozione, e viene obbligata da Callie a confessarlo a Mark; inaspettatamente l'uomo si offre di occuparsi lui del piccolo, ma la ragazza rifiuta; non vuole avere niente a che fare con il figlio, n\u00e9 vederlo crescere, quindi scappa. Lexie vuole voltare pagina dopo la rottura con Mark, ma capisce che deve andare pi\u00f9 in profondo rispetto al solo tingersi i capelli di biondo; cos\u00ec in sala operatoria si fa avanti con coraggio proponendo un intervento d'avanguardia in una situazione in cui Owen e Mark avevano gi\u00e0 gettato la spugna. Al termine della giornata, Lexie e Alex finiscono per avere un rapporto sessuale. \nLa Bailey, spinta da Arizona, accetta di uscire con Ben, il suo anestesista. Teddy, bench\u00e9 ami ancora Owen e le manchi come amico, \u00e8 disposta a fare dei passi indietro per non ostacolare la relazione di Owen con Cristina e la carriera di quest'ultima, che spesso si rivela essere la persona pi\u00f9 adatta ad assisterla in sala operatoria.\nCome eravamo.\nTrama.\nDerek organizza una conferenza, e Richard, la Bailey e Callie presentano a tutti i chirurghi dell'ospedale i casi del loro passato che pi\u00f9 li hanno toccati. Bailey riflette sui primi giorni da tirocinante, in particolare sui propri: era una ragazza molto preparata, ma piuttosto timida. Da Richard Webber, gi\u00e0 capo, apprende la lezione di dover essere uno squalo, in quanto a bravura, grinta e caparbiet\u00e0, al fine di guadagnarsi i successi che merita. Callie ricorda un caso di poliomielite e Richard richiama alla mente un caso in cui lui ed Ellis Grey hanno lavorato su un paziente affetto da GRID, successivamente chiamata AIDS. L'episodio porta alla luce gli inizi della relazione tra Richard (J. August Richards) ed Ellis (Sarah Paulson) nel 1982. In altre sequenze, del 2004, vediamo com'era la Bailey prima di diventare \"la Nazista\", e Callie su un caso avvenuto poco prima di essere introdotta nel telefilm (in occasione di questo flashback si apprende che per festeggiare il successo di un caso, Callie aveva avuto un rapporto sessuale con Alex).\nSuccede tutto per caso.\nTrama.\nQuando il famoso Harper Avery viene ricoverato al Seattle Grace-Mercy West, i chirurghi sono sorpresi di scoprire che lo specializzando Jackson \u00e8 imparentato con lui, e le richieste del paziente per la sua operazione causano tensioni tra Derek e Richard. Intanto Callie e Arizona cercano di aiutare Teddy e Mark a dimenticare i loro passati amorosi e concedersi a nuove avventure. Alex e Lexie continuano ad avere occasionali rapporti sessuali.\nLa scalata.\nTrama.\nUna paziente viene ricoverata al Seattle Grace per sottoporsi a un intervento ad alto rischio, e Richard e Owen si contendono l'opportunit\u00e0 di operarla. Ma la decisione spetta a Derek, che lascia il caso nelle mani di Owen. Intanto, la Bailey si prepara nervosamente a un altro appuntamento con Ben, il suo anestesista; in particolare chiede consigli a Callie sull'eventualit\u00e0 di avere un rapporto sessuale al terzo appuntamento. Quando \u00e8 a casa di Ben, Miranda gli espone i propri dubbi e lui la rassicura in merito al proprio desiderio di fare sul serio e di lasciare, quindi, che le cose fra di loro avvengano nella loro naturalezza. Nel frattempo Mark chiede a Teddy di uscire, e lei accetta pensando che si tratti solo di qualcosa finalizzato alla sessualit\u00e0; per questo malinteso, Mark riflette sul proprio modo di agire e decide di procedere in modo diverso dal suo solito invitando Teddy a un pranzo e a una passeggiata alla luce del sole per avere modo di conoscerla e di scoprire insieme con lei se possano avere un futuro insieme.\nMorire non \u00e8 facile.\nTrama.\nQuando la paziente di Teddy (Sara Gilbert) decide di smettere di lottare e di morire, la dottoressa si rivolge a Hunt per farsi aiutare nella decisione. Questa situazione fa ricordare a Hunt la sua vita durante la guerra e il suo rapporto con Teddy. Callie e Arizona hanno delle diverse opinioni sul loro futuro; la Torres vorrebbe un bambino, la pediatra no. Meredith si arrabbia con Derek quando capisce che le ha rubato uno dei suoi interventi; la verit\u00e0 \u00e8 che a Derek manca operare, e Richard, che al contrario sta cercando di adattarsi a essere un semplice chirurgo, gli d\u00e0 qualche consiglio. Dopo vari appuntamenti, provata dal caso di suicidio assistito, Teddy si apre a Mark e i due fanno l'amore.\nIl mestiere del genitore.\nTrama.\nQuando il fratello minore di Alex, Aaron, viene ricoverato al Seattle Grace-Mercy West con un'ernia, spetta allo stesso Alex ottenere l'approvazione della Bailey per un intervento pro bono. Aaron racconta di non vedere Alex da sette anni; i due, assieme a loro sorella, hanno avuto un'infanzia molto difficile, passata fra mille famiglie affidatarie per via del padre tossicodipendente e della madre con problemi psichiatrici. Intanto Richard opera con successo la signora Clark, una paziente, e Lexie ne informa il marito; ma quando la donna ha un ictus e Derek suggerisce di staccarle la spina, il signor Clark non ne vuole sapere e continua ad accusare i dottori di essere assassini. Meredith e Derek parlano di bambini, decidendo di provare ad averne uno. Arizona, dopo precedenti affermazioni sul non volere avere figli, acconsente a discutere la cosa con Callie, profondamente desiderosa di vivere l'esperienza della maternit\u00e0. Teddy e Mark stanno avendo un rapporto sessuale quando vengono interrotti dal ritorno di Sloan: il bambino sta per nascere.\nAmo, lenza e peccatore.\nTrama.\nTeddy, Mark, Callie e Arizona aiutano la figlia di Mark, Sloan, a partorire e sostengono Mark nell'accettare la decisione di Sloan in merito all'adozione del bambino. Intanto Teddy vede l'invito da parte di Derek all'illustre cardiochirurgo Tom Evans come una minaccia per il proprio lavoro in ospedale, mentre Cristina ne \u00e8 inizialmente entusiasta. Quando Cristina capisce che il nuovo arrivato potrebbe sostituire la sua mentore e non essere per lei un altrettanto valido insegnante, chiede a Owen di parlare con Derek perch\u00e9 assuma Teddy a tempo indeterminato come Primario di Cardiochirurgia, ma il discorso di Owen a Derek ha un contenuto opposto rispetto a quello che gli era stato chiesto dalla Yang. Alla fine, Derek d\u00e0 il posto a Teddy; Mark \u00e8 contento della notizia, perch\u00e9 ha bisogno di supporto in un momento cos\u00ec delicato. Meredith \u00e8 infastidita dall'atteggiamento servile di April nei confronti di Derek. Callie e Arizona continuano a discutere in merito all'avere figli: per Callie, dietro al rifiuto della compagna si celano per forza dei traumi, mentre Arizona afferma che semplicemente \u00e8 soddisfatta della propria vita cos\u00ec com'\u00e8. Lexie decide di rivendicare il proprio valore nel rapporto con Alex, il quale tendeva a svalutarla. Il caso principale dell'episodio \u00e8 quello del capitano di un peschereccio, ferito da un amo da squalo.\nIl giorno della sensibilit\u00e0.\nTrama.\nLa Bailey tiene un corso ai dottori del Seattle Grace-Mercy West per invitarli ad avere una maggiore sensibilit\u00e0 sul lavoro, evitando battute sconvenienti e di cattivo gusto rivolte ai pazienti dell'ospedale. Questa sua decisione \u00e8 presto spiegata: all'ospedale \u00e8 ricoverato un paziente di 307 chili che ha un'infezione alla cute, ma che inizialmente non vuole essere operato proprio perch\u00e9 si ritiene un fallito a causa della sua mole. Hunt \u00e8 arrabbiato con Derek perch\u00e9 quest'ultimo ha detto a Meredith della discussione avuta nell'episodio precedente. Callie cura una paziente con problemi alla rotula, e quest'ultima incomincia a provarci con lei. Alex firma i documenti del divorzio da Izzie e decide di impegnarsi di pi\u00f9 con Lexie, dopo che Meredith gli ha fatto capire che Lexie tiene molto a lui.\nCristina si occupa di una bambina la cui madre sta subendo un'operazione al cuore, e le dice che potrebbe non sopravvivere. La situazione le fa tornare in mente il padre, morto quando era ancora piccola in un incidente. Per questo si sfoga in un lungo pianto con Owen. Callie torna a casa e Arizona le dice di avere finalmente trovato una casa alle Fiji per le vacanze, ma Callie le parla della ragazza conosciuta in ospedale e che non pu\u00f2 fare a meno di pensare che da qualche parte ci sia un'altra donna che desideri avere un figlio insieme a lei. Entrambe sono molto tristi perch\u00e9 si amano ancora, ma vista la situazione decidono comunque di lasciarsi.\nIntanto Derek viene accusato di omicidio colposo dal signor Clark (episodio \"Sympathy for the Parents\") dopo aver dato il permesso di staccare le macchine a sua moglie. \nPersone felici.\nTrama.\nUn anziano paziente vede una persona dopo lungo tempo, un vecchio amore (Marion Ross) che per una coincidenza \u00e8 anch'essa al Pronto Soccorso per una frattura a un braccio, e i dottori si trovano coinvolti nella storia tra i due. Intanto, Karev si occupa di una giovane paziente Hayley (Demi Lovato), i cui genitori pensano sia schizofrenica, e Meredith rivela a Cristina i suoi sospetti su Owen, il che inevitabilmente tiene la mente di Cristina occupata. Il dottor Sloane rivela alla piccola Grey di essere ancora innamorato di lei. Alla fine dell'episodio Callie e Arizona si incontrano in ascensore, sono sole, si salutano, e appena Callie pronuncia il nome della \"ex\" Arizona si gira e la bacia ripetutamente.\nSantuario (1\u00aa parte).\nTrama.\nAl Seattle Grace Hospital, Meredith ha scoperto di essere incinta e lo rivela subito a Cristina, anche lei felicissima. Dopodich\u00e9 decide di andare da Derek per dare anche a lui la buona notizia, ma lo vede troppo impegnato e rimanda alla sera stessa; Cristina invece rompe con Owen perch\u00e9 non riesce ancora a decidere tra lei e Teddy.La Bailey e il dottor Percy si occupano di una paziente (Mandy Moore) che ha bisogno di una trasfusione prima di essere operata, Arizona e Lexie preparano una bambina per un'appendicectomia e Alex e Callie un bambino con una frattura alla tibia. Infine Teddy, Owen e Jackson devono operare un uomo che ha avuto un incidente e a cui chi lo ha causato ha sparato non appena sceso dalla macchina per mostrare i documenti dell'assicurazione.Intanto all'ospedale arriva Gary Clark, l'uomo che sta facendo causa all'ospedale per la morte della moglie, alla ricerca del primario: dopo aver chiesto ad Alex e a un infermiere dove trovarlo, domanda la stessa cosa a Reed, a cui spara in testa, uccidendola, non appena scopre che \u00e8 un chirurgo; Alex arriva sulla scena e viene ferito, ma riesce a scappare e a rifugiarsi in un ascensore. April trova il cadavere dell'amica e corre a dirlo a Derek, il quale incomincia subito le procedure di evacuazione cercando di non creare agitazione nello staff e nei pazienti. Il signor Clark arriva all'accettazione, ma quando un'infermiera gli vieta di spostarsi nell'ospedale (come da procedura nei casi di emergenza), questi le spara, scatenando il panico.Richard raggiunge l'ospedale e vede le macchine della S.W.A.T. che bloccano l'entrata, e viene a sapere dell'accaduto. Cristina e Meredith girano per l'ospedale, ignare di quello che sta succedendo finch\u00e9 Derek non le trova e dice loro di nascondersi. La Bailey \u00e8 con la sua paziente quando Charles Percy arriva e le dice che l'uomo armato \u00e8 sul loro piano, e ha ucciso una guardia; i tre si nascondono, ma Percy viene scovato facilmente e colpito gravemente all'addome, mentre la Bailey e la sua paziente si salvano, fingendo rispettivamente di essere un'infermiera e di essere morta.Mark e Lexie trovano Alex e cercano di curarlo, ma il ragazzo continua a urlare per il dolore, rischiando di attirare il signor Clark; inoltre ha bisogno di una trasfusione, cos\u00ec Lexie va a cercare l'occorrente. Intanto Callie e Arizona radunano in una stanza i bambini ricoverati in pediatria, mentre Teddy e Owen cercano di portare il loro paziente appena operato al sicuro. Il signor Clark trova Derek, che sembra riuscire a farlo ragionare: quando per\u00f2 sta abbassando la pistola, April giunge alle spalle del primario, spaventando l'assassino e inducendolo a sparare a Derek, ferendolo al torace. Derek, ferito cade a terra, avr\u00e0 un incontro ravvicinato con la morte.\nVivere o morire (2\u00aa parte).\nTrama.\nIl signor Clark risparmia April. Meredith e Cristina intervengono subito per salvare Derek, dopo aver visto la scena da lontano, ma ha bisogno di un intervento. Intanto l'uomo trova Lexie, un'altra delle persone \"che voleva vedere\" perch\u00e9 ha staccato la spina a sua moglie: quando sta per spararle, viene a sua volta colpito da una squadra di poliziotti entrati nell'ospedale, ma riesce a fuggire. Lexie porta il sangue ad Alex ma questi, vaneggiando, la scambia per Izzie, chiedendole scusa per come siano andate le cose tra loro e di rimanere con lui. Callie e Arizona sono con la paziente dell'appendicite quando il signor Clark arriva: terrorizzate, gli danno delle bende per la ferita, e lui le risparmia. Derek peggiora, e Cristina decide di doverlo operare per poterlo salvare, ma vuole che Meredith e April stiano fuori dalla sala operatoria, l'aiuter\u00e0 Jackson. Intanto, all'esterno dell'ospedale, Richard viene informato su chi si aggira con una pistola e riesce a entrare, proprio mentre Owen e Teddy raggiungono un luogo sicuro con il loro paziente; qui Owen capisce che Cristina \u00e8 ancora all'interno e va a cercarla, scegliendo finalmente lei. Mark e Lexie vengono raggiunti dagli uomini della S.W.A.T. e Alex viene portato in un altro ospedale per essere operato dalla Altman.\nLa Bailey e la sua paziente aiutano Charles, e lo trascinano fino agli ascensori: quando sono qui, per\u00f2, scoprono che sono stati messi fuori uso, e la Bailey entra in crisi incominciando a urlare e piangere. Quando si calma, Charles capisce che sta per morire, e la Bailey lo prende tra le sue braccia, dove si lascia andare e muore. Owen trova la sala dove Cristina sta operando Derek, e sembra rassicurante con Meredith: in realt\u00e0 il signor Clark li ha trovati e minaccia Cristina con la pistola per farla smettere di operare, ma lei continua. A questo punto interviene Meredith, urla all'assassino di sparare a lei, la moglie del primario, ma cos\u00ec facendo spinge Cristina a smettere l'operazione, facendo morire Derek. Meredith \u00e8 sconvolta, Owen cerca di prendere la pistola ma viene ferito dal signor Clark, che poi se ne va. In realt\u00e0, Jackson e Cristina hanno solo simulato la morte di Derek, e continuano l'operazione mentre Meredith e April si prendono cura di Owen. Richard trova il signor Clark nella camera dove \u00e8 morta sua moglie, e riesce a indurlo a usare l'ultimo proiettile rimastogli per suicidarsi piuttosto che completare la propria vendetta.\nMeredith si sente male, ha dei forti dolori e April le dice che ha i pantaloni sporchi di sangue, ma Meredith continua a medicare Owen nonostante abbia capito di avere un aborto spontaneo in atto. Clark \u00e8 morto e Derek sopravvive. Teddy opera Alex con successo, e Lexie corre da lui non appena si sveglia. Callie e Arizona si incontrando davanti alle ambulanze fuori dall'ospedale e si parlano. Pur di stare con Callie, Arizona acconsente ad avere dei figli e le due si baciano appassionatamente. Meredith \u00e8 nello spogliatoio e sta per andare da Derek, ma prima prende il test di gravidanza fatto quella mattina e lo butta in un cestino."}
{"id": "2659392", "revid": "767487", "url": "https://it.wikipedia.org/wiki?curid=2659392", "title": "Oannes", "text": "Oannes \u00e8 un essere umano con mani e piedi palmati, considerato uno dei sette saggi \"apkallu\". \nSecondo il mito raccontato da Berosso nel suo \"\"Storia di Babilonia\" (), sarebbe stato colui che avrebbe insegnato agli uomini la civilt\u00e0, le scienze, le lettere e le arti prima del diluvio universale. \nEra un uomo con particolari attitudini acquatiche. Egli era munito di branchie, ma poteva respirare anche all'aria con i polmoni, i piedi erano palmati come le mani ed il suo ambiente naturale era l'acqua.\nTrascorreva la notte in mare, dato che ogni sera vi si immergeva.\nLa sua natura era anfibia e proveniva dal mare di Eritrea."}
{"id": "2659394", "revid": "226444", "url": "https://it.wikipedia.org/wiki?curid=2659394", "title": "Mar Nero", "text": "Il Mar Nero (, \"\u010corne more\"; , \"\u010c\u00ebrnoe more\"; , \"\u010cerno more\"; in rumeno: \"Marea Neagr\u0103\"; in turco: \"Karadeniz\"; in georgiano: \u10e8\u10d0\u10d5\u10d8 \u10d6\u10e6\u10d5\u10d0, \"Shavi zghva\") \u00e8 un mare situato tra l'Europa sud-orientale e l'Asia minore, collegato al Mar d'Azov tramite lo stretto di Ker\u010d' e al Mare di Marmara (che a sua volta, tramite lo stretto dei Dardanelli, \u00e8 collegato al mare Egeo, che fa parte del Mediterraneo) tramite lo stretto del Bosforo.\nEtimologia.\nIl Mar Nero era chiamato dai greci \u03a0\u03cc\u03bd\u03c4\u03bf\u03c2 \u0395\u1f54\u03be\u03b5\u03b9\u03bd\u03bf\u03c2, \"P\u00f3ntos \u00c9uxeinos\", in italiano \"Ponto Eusino\", ossia \"mare ospitale\"; il termine pi\u00f9 antico, tuttavia, era \u03a0\u03cc\u03bd\u03c4\u03bf\u03c2 \u1f0c\u03be\u03b5\u03b9\u03bd\u03bf\u03c2, \"P\u00f3ntos \u00c1xeinos\", cio\u00e8 \"mare inospitale\", ed in tempi precedenti all'epoca classica, il nome originario \u00e8 stato modificato per motivi apotropaici. L'etimologia di \u1f04\u03be\u03b5\u03b9\u03bd\u03bf\u03c2 \u00e8 discussa: \u00e8 possibile che sia un adattamento del nome scitico assimilabile all'aggettivo avestico \"akhsha\u0113na\" \"oscuro, nero\", assonante alla parola greca che oggi conosciamo; \nMentre nella tradizione toponomastica italiana il Mar Nero veniva denominato, in epoca medievale e rinascimentale, \"Mare Maggiore\", venne chiamato \"Svartahaf\" (\"mare nero\", appunto) gi\u00e0 nell'opera cosmografica Heimskringla dell'islandese Snorri Sturluson nel XIII secolo, il che depone evidentemente a favore di un uso anche medievale di questa denominazione.\nLa denominazione moderna, tuttavia, \u00e8 arrivata in Europa tramite la lingua turca: in turco il Mar Nero si chiama \"Kara Deniz\" (\"mare nero\"), mentre il mar Mediterraneo si chiama \"Ak Deniz\" (\"mare bianco\"). Secondo una tradizione Uralo-Altaica che si \u00e8 conservata anche tra le popolazioni emigrate in America attraverso lo Stretto di Bering, i punti cardinali sono caratterizzati da quattro colori: nord-nero, est-dorato, ovest-rosso, sud-bianco. I nomi \"Kara Deniz\" e \"Ak Deniz\" nascono quindi per indicare \"mare del nord\" e \"mare del sud\" visti in relazione alla penisola anatolica. Tramite la sua traduzione in francese (\"Mer Noire\"), il nome si \u00e8 diffuso in tutta Europa nel corso del XVII e del XVIII secolo e si \u00e8 imposto, nelle rispettive traduzioni, in quasi tutte le lingue moderne.\nDescrizione.\nLa sua superficie \u00e8 pari a circa (escludendo il Mar d'Azov) con una salinit\u00e0 pari a circa il 17\u2030 (poco meno della met\u00e0 della salinit\u00e0 media del Mare Mediterraneo): in profondit\u00e0, oltre i , questo valore aumenta drasticamente. Il punto pi\u00f9 profondo si trova a mentre nel centro la profondit\u00e0 \u00e8 di circa I flussi di acqua in ingresso, attraverso il Bosforo, sono di circa (200 miliardi di metri cubi) all'anno. Il suo bacino imbrifero \u00e8 molto ampio (2 milioni di km\u00b2); dalle aree circostanti riceve acque dolci per un totale di circa 320\u00a0km\u00b3 all'anno. I fiumi pi\u00f9 importanti che vi sfociano sono il Danubio, il Dnepr, il Rioni, il Kizilirmark e il Buh Meridionale.\nCaratteristiche fisiche.\nIl Mar Nero riceve circa 350\u00a0km\u00b3 l'anno di acque dolci da parte dei grandi fiumi europei sopra citati e ulteriori circa 300\u00a0km\u00b3 per le precipitazioni, contro circa 350\u00a0km\u00b3 di evaporazione. Questo determina un attivo di 300\u00a0km\u00b3 di acqua dolce, che in parte si riversa nel mar Mediterraneo attraverso il Bosforo. Misurazioni eseguite attraverso satelliti geostazionari descrivono un sovraslivellamento del Mar Nero rispetto al Mar di Marmara dai 30 ai 50\u00a0cm, intervallo dato non dalle maree ma dalle variazioni stagionali della portata dei fiumi. Dal Bosforo entra nel Mar Nero l'acqua salata del Mediterraneo, che essendo pi\u00f9 densa e pesante, non si mescola con lo strato superficiale di 100\u2013130\u00a0m di acqua salmastra. Al di sotto di tale interfaccia (picnoclino), vi \u00e8 un ambiente sostanzialmente deserto, il pi\u00f9 grande sistema marino anossico: in assenza di una corrente diretta dalla superficie in profondit\u00e0 e viceversa, non vi \u00e8 ricambio di ossigeno. Inoltre il decadimento nelle profondit\u00e0 di materia organica aumenta l'anossia poich\u00e9 alcuni microrganismi estremofili riescono a vivere consumando, al posto dell'ossigeno, il solfato e rilasciando come scarto il solfuro di idrogeno (H2S) ed il diossido di carbonio (CO2). Per contro, la scarsissima presenza di microrganismi e di ossigeno ha permesso a svariate spedizioni di alta profondit\u00e0 di recuperare manufatti e scafi di navi risalenti a migliaia di anni fa.\nFiumi e canali navigabili.\nDal Bosforo si accede al mare Mediterraneo e attraverso lo stretto di Ker\u010d al mar d'Azov. Tramite canali \u00e8 assicurato l'accesso ai fiumi Don e Volga, al mar Caspio, al mar Baltico e al mar Bianco, e, tramite il Danubio e il Canale Reno-Meno-Danubio, al mare del Nord.\nIsole.\nNonostante le rispettabili dimensioni, il bacino \u00e8 particolarmente povero di isole. Ricordiamo l'isola di Sant'Anastasia, l'isola di San Quirico, l'isola di Sant'Ivan, l'isola di San Tommaso, l'isola di Peuce, l'isola di Sacalinu Mare, l'isola di Sacalinu Mic e l'isola dei Serpenti. Sono tutte di dimensioni modeste e le prime quattro appartengono alla Bulgaria, le successive tre alla Romania e l'ultima all'Ucraina, ma rivendicata dallo Stato rumeno.\nIn territorio turco sono l'Isola di Kefken, l'Isola di Oreke e l'Isola di Giresun, a differenza delle prime citate, che sono europee, queste ultime si trovano in Asia.\nClima.\nLe variazioni climatiche nella regione del Mar Nero sono influenzate dall'Oscillazione Nord Atlantica, il clima \u00e8 atlantico.\nOrigini.\nIl Mar Nero si \u00e8 generato dal mar Sarmatico o Paratetide, anticamente situato a est del Mediterraneo; una volta creatasi una separazione tra questi due enormi specchi d'acqua, la Paratetide rest\u00f2 senza sbocco verso gli oceani e cominci\u00f2 a regredire fino al punto di dividersi in tre mari minori separati tra di loro: il Mar Nero, il mar Caspio e il lago d'Aral, tutti e tre caratterizzati dalla comune tendenza a rimpicciolirsi, seppure a fasi alterne, a causa dell'evaporazione; ma mentre il livello del Mar Nero risal\u00ec circa ottomila anni fa a partire dal momento della ritrovata connessione con il Mediterraneo, il Caspio rimaneva un mare chiuso e continu\u00f2 la tendenza al declino; oggi, quindi, il suo livello \u00e8 notevolmente inferiore a quello del Mar Nero, che, in seguito all'apertura naturale formatasi presso il Bosforo e i Dardanelli riceve parte delle sue acque dal Mediterraneo.\nLa riapertura del varco di connessione col Mediterraneo rialz\u00f2 il livello del Mar Nero con un flusso superficiale di acqua salata che unita a quella afferente dai fiumi, cre\u00f2 uno strato idrico superficiale meno salato di quello gi\u00e0 presente nel bacino. Ad effetto della relativamente bassa velocit\u00e0 di innalzamento del livello, della modesta profondit\u00e0 del Bosforo e del fatto che lo strato inferiore era pi\u00f9 denso, i due strati non si mescolarono, e quindi la condizione di diversa densit\u00e0 si \u00e8 ad oggi conservata.\nCome condizione aggiuntiva di mare chiuso ed orientato in direzione est-ovest esso inoltre ha modeste correnti marine dovute all'effetto di Coriolis, che riguardano solo gli strati superficiali; questo mancato rimescolamento evidenziato dalla permanenza di diverse densit\u00e0 saline dell'acqua ha prodotto una quasi immobilit\u00e0 degli strati profondi, il mancato contatto di questi con l'atmosfera, e quindi una condizione anossica di tali strati. Si ha quindi assenza di vita aerobia in profondit\u00e0.\nLa velocit\u00e0 di cambiamento di livello del Mar Nero dopo l'apertura del varco del Bosforo (diversi centimetri al giorno) pu\u00f2 avere provocato effetti devastanti sulle popolazioni residenti nelle basse pianure e sulle sponde del varco. La progressiva modifica di territorio dovuta alla modifica del livello dell'acqua, e il fatto che tali eventi sono relativamente recenti (circa 8000 anni fa), pu\u00f2 essere causa che tali eventi siano stati riportati nella memoria umana sotto forma di Diluvio Universale.\nAmbiente.\nFauna.\nLe aree umide costiere offrono riparo a molte specie marine e sono, inoltre, un importante punto di transito e nidificazione di numerose specie di uccelli. Il 75% degli uccelli presenti si concentra nella zona del delta del Danubio dove si trovano il marangone minore, l'oca collorosso (nidifica qui circa un decimo della popolazione mondiale), il pellicano bianco, il pellicano riccio e l'aquila dalla coda bianca. Nel Mar Nero sono presenti quattro specie di mammiferi: la foca monaca, a forte rischio di estinzione, e tre specie di delfini, il tursiope, il delfino comune e la focena comune.\nFauna ittica.\nNel mar Nero sono presenti 201 specie di pesci, in maggioranza pesci ossei comprese 7 di storioni mentre sono molto rari i pesci cartilaginei. La fauna ittica del mar Nero \u00e8 composta da un insieme di specie marine provenienti dal mar Mediterraneo e specie d'acqua dolce o salmastra originatesi nella Paratetide, queste ultime pi\u00f9 diffuse nelle aree a minor salinit\u00e0. Particolarmente diffusi sono i ghiozzi, con molte specie endemiche, e il genere \"Alosa\". Negli anni '80 \u00e8 stato introdotto lo ctenoforo alieno \"Mnemiopsis leidyi\" che ha causato un vero disastro ecologico e il crollo del pescato. \"M. leidyi\" infatti compete con gli stadi giovanili dei pesci nutrendosi di zooplancton e preda direttamente le larve dei pesci.\nPolitica.\nPaesi bagnati.\nSi affacciano sulle sue rive:\nLe citt\u00e0 pi\u00f9 importanti sulle sue coste sono: Istanbul (precedentemente chiamata Costantinopoli e Bisanzio), Burgas, Varna, Costanza, Tulcea, Jalta, Odessa, Sebastopoli, So\u010di, Novorossijsk, Batumi, Trebisonda, Samsun, Zonguldak.\nAspetti economici.\nI paesi litoranei del Mar Nero, insieme a Armenia, Azerbaigian, Grecia e Moldavia, nel 1992 hanno formato l'Organizzazione per la cooperazione economica del Mar Nero (in inglese \"Organisation of the Black Sea Economic Cooperation\" - BSEC) con sede a Istanbul. L'organizzazione ha lo scopo di sostenere lo sviluppo economico della regione.\nAspetti ambientali.\nL'area del Mar Nero rientra nelle zone sotto tutela da parte dell'ACCOBAMS (\"Agreement on the Conservation of Cetaceans of the Black Sea, Mediterranean Sea and Contiguous Atlantic Area\") che stabilisce delle regole per la protezione dei cetacei e, nel caso del Mar Nero, dei tursiopi."}
{"id": "2659395", "revid": "1906976", "url": "https://it.wikipedia.org/wiki?curid=2659395", "title": "Armoriale dei comuni della provincia di Barletta-Andria-Trani", "text": "Questa pagina contiene le armi (stemmi e blasonature) dei comuni della provincia di Barletta-Andria-Trani."}
{"id": "2659396", "revid": "92920", "url": "https://it.wikipedia.org/wiki?curid=2659396", "title": "Associazione Volontari Italiani del Sangue", "text": "L'Associazione Volontari Italiani del Sangue, nota anche con l'acronimo AVIS, \u00e8 un ente del terzo settore che opera in Italia e in Svizzera nell'ambito della donazione di sangue e di emocomponenti.\nFondato a Milano nel maggio del 1927 su iniziativa del medico Vittorio Formentano, il sodalizio si articola sul territorio con pi\u00f9 di tremila sezioni locali ed \u00e8 costituito da oltre volontari che donano sangue intero, plasma, piastrine ed eritrociti in forma gratuita, periodica e anonima. In base al suo statuto, l'AVIS si configura come un'organizzazione non lucrativa di diritto privato, \u00abapartitica, aconfessionale, che non ammette discriminazioni di genere, etnia, lingua, nazionalit\u00e0, religione, ideologia politica\u00bb; tra le finalit\u00e0 e i compiti dell'associazione si annoverano inoltre la partecipazione alla pianificazione dell'attivit\u00e0 trasfusionale, la promozione del volontariato e della solidariet\u00e0, nonch\u00e9 il sostegno a programmi di ricerca scientifica e di cooperazione allo sviluppo.\nInsignita della medaglia d'oro al merito civile e della medaglia al merito di prima classe della Protezione civile, l'AVIS afferisce alla Federazione internazionale delle organizzazioni di donatori di sangue, che ha contribuito a fondare.\nCon le altre organizzazioni di donatori costituisce il Coordinamento interassociativo volontari italiani del Sangue (CIVIS).\nStoria.\nFondata a Milano nel 1927 dal dottor Vittorio Formentano, si \u00e8 ufficialmente costituita come \u00abAssociazione Volontari Italiani del Sangue\u00bb nel 1946. Al termine del fascismo, l'AVIS fu riconosciuta dallo Stato nel 1950 con la legge n. 49, mentre con la successiva legge n. 592 del 1967 viene regolamentata la raccolta, la conservazione e la distribuzione del sangue umano sul territorio nazionale.\nGli anni settanta sono per l'AVIS il momento di espansione maggiore dalla fondazione: nascono le sedi regionali, provinciali e comunali, legate da un unico statuto alla sede nazionale. L'AVIS \u00e8 oggi un ente privato con personalit\u00e0 giuridica e finalit\u00e0 pubblica, e concorre ai fini del servizio sanitario nazionale in favore della collettivit\u00e0. Fonda la sua attivit\u00e0 istituzionale e associativa sui principi costituzionali della democrazia e della partecipazione sociale, nonch\u00e9 sul volontariato, quale elemento centrale e strumento insostituibile di solidariet\u00e0 umana.\nDal 2011 \u00e8 attiva la sua webradio ufficiale, \"Radio Siv\u00e0\", acronimo inverso dell'associazione."}
{"id": "2659399", "revid": "1305772", "url": "https://it.wikipedia.org/wiki?curid=2659399", "title": "Claudia Rivelli", "text": "Biografia.\nDi padre napoletano e di madre estone (la scultrice Ilse Renate Krause), \u00e8 sorella dell'attrice Ornella Muti, cui assomiglia in modo notevole. Coltiva l'hobby della pittura di genere na\u00eff. Ha preso parte ad un solo film, Due volte Giuda, nel 1969 anche se al cinema \u00e8 stata vicina come moglie di un produttore spagnolo, sposato nel 1974, da cui ha poi divorziato. In seconde nozze ha sposato Paolo Leone, figlio dell'ex presidente della Repubblica Italiana Giovanni Leone, dal quale ha avuto due figli, Luca Maria e Giovanni. \nIl 15 settembre 2021 viene arrestata per una vicenda di droga Gbl, detta anche droga dello stupro, che lei avrebbe provveduto a ricevere, prendere in carico, celare e rispedire al figlio residente all'estero. Secondo gli inquirenti, che contestano alla Rivelli otto condotte illecite di questo tipo, il figlio Giovanni Maria Leone avrebbe effettuato l'ordine da Londra facendolo poi spedire a Roma all'indirizzo della madre, intestando il pacco alla nonna, con il pieno assenso della stessa Claudia Rivelli. Una volta arrivato il pacco, la madre avrebbe provveduto alla sostituzione del confezionamento ed al travaso della droga in flaconi di shampoo, per poi organizzare la nuova spedizione al figlio in Inghilterra. A conferma le intercettazioni di molteplici messaggi WhatsApp col figlio, che confermerebbero le accuse.\nLa Rivelli ha sostenuto di aver spedito la sostanza al figlio a Londra \"perch\u00e9 lui la usa per pulire la macchina, io invece lo uso per pulire casa\". Per gli inquirenti \u00e8 invece sospetto e indicativo il fatto che la droga venisse importata illecitamente dai Paesi Bassi, con cadenze trimestrali, e inviata al figlio residente a Londra dopo averne sostituito confezione ed etichetta con una riportante l'indicazione 'shampoo', in modo da trarre volutamente in inganno la dogana. Secondo il GIP, \"Il tenore delle chat WhatsApp della Rivelli e la circostanza che l'indagata camuffasse il reale contenuto delle spedizioni appaiono elementi oggettivamente indicativi della piena consapevolezza e della volont\u00e0 di quest'ultima di realizzare condotte penalmente rilevanti, ponendosi quale schermo per agevolare il figlio nell'importazione di sostanza nel Regno Unito dove \u00e8 considerata illegale al pari dell'Italia, in tal modo riuscendo ad aggirare i controlli doganali\".\nCarriera.\nAl pari di altre colleghe (Michela Roc, Adriana Rame, ecc.) anche la Rivelli \u00e8 apparsa in spot pubblicitari di Carosello, peraltro in un periodo in cui la popolare \"striscia\" pre-serale si stava per avviare al tramonto (segnatamente era interprete in uno sketch molto conosciuto che riguardava una nota marca di scooter, interpretato accanto a Gianni Morandi).\nCome interprete di fotoromanzi ha raggiunto una grande popolarit\u00e0 particolarmente con il personaggio di Susan pubblicato nella testata \"Jacques Douglas\", ed \u00e8 ricordata anche per quelli girati insieme ai pi\u00f9 conosciuti colleghi di genere. Franco Gasparri \u00e8 stato suo partner in diverse avventure, nelle quali interpretava ruoli di ragazza moderna ed emancipata in linea con i tempi (in quegli anni esplodeva il fenomeno del femminismo). Appunto a fianco di Gasparri \u00e8 stata nei panni di Susan Heim, una giovane donna tedesca in Italia per motivi di lavoro, mentre Gasparri impersonava la figura di Ken Rogers, un prestante investigatore privato: questi personaggi hanno fatto parte della loro serie pi\u00f9 fortunata intitolata \"Le avventure di Jacques Douglas\".\nAlla \"Lancio\" era giunta poco meno che ventenne, debuttando nel giugno 1969 in una storia intitolata \"La ragazza del cantante\". Nello stesso mese usciva un'altra sua storia, \"Meravigliosa Odette\".\nNel 1981 un suo fotoromanzo \u00e8 stato al centro di un curioso esperimento. \"Claudia per amore\", interpretato da lei e da Alex Damiani, \u00e8 stato trasmesso a puntate sulle reti Rai prima di essere pubblicato sul numero 150 del periodico \"Lucky\".\nIl suo ultimo fotoromanzo interpretato \u00e8 stato \"Una finestra sul mattino\", pubblicato sul numero 207 di \"Lucky\" nell'ottobre 1985."}
{"id": "2659402", "revid": "276491", "url": "https://it.wikipedia.org/wiki?curid=2659402", "title": "Archeobatteri", "text": ""}
{"id": "2659404", "revid": "466539", "url": "https://it.wikipedia.org/wiki?curid=2659404", "title": "Kareem Abdul-Jabbar", "text": "Alto 218 centimetri, giocava come centro. Con punti segnati \u00e8 il primo realizzatore nella storia dell'NBA, nonch\u00e9 il terzo miglior stoppatore e rimbalzista.\nDistintosi gi\u00e0 nel periodo universitario, tanto da essere stato la prima scelta al Draft del 1969, si mise subito in evidenza per le qualit\u00e0 di marcatore, imponendo le sue doti fisiche e tecniche. Nel 1971 cambi\u00f2 il nome in seguito alla conversione all'Islam.\nCaratteristiche tecniche.\nDotato di un fisico molto possente (a 14 anni superava i due metri di altezza), era anche veloce ed estremamente tecnico: non si era mai visto un centro capace di segnare un gran numero di punti, essere molto efficace nei rimbalzi (media di circa 15 per partita), stoppare gli avversari con facilit\u00e0, fornire assist con l'abilit\u00e0 di un playmaker, andare al tiro con ottima precisione, dimostrando inoltre una classe ed un'eleganza rare per un centro.\nCarriera.\nHigh school e college.\nNel 1964, mentre era ancora all'universit\u00e0, Lew Alcindor si convert\u00ec all'Islam, assumendo il nuovo nome arabo Kareem Abdul-Jabbar nel 1971.\nIl draft e l'NBA.\nNel 1969 fu la prima scelta nel draft della NBA. Dopo essersi laureato, Alcindor pass\u00f2 a giocare con i Milwaukee Bucks dove vinse un titolo nella stagione 1970-1971 insieme a Oscar Robertson e, dal 1975, con i Los Angeles Lakers, dove raggiunse la consacrazione grazie anche alla presenza in squadra di un giocatore fenomenale come Magic Johnson. A Los Angeles vinse altri 5 titoli. Nell'arco della sua carriera venne eletto 6 volte miglior giocatore dell'anno.\nAbdul-Jabbar \u00e8 stato molto famoso per un suo tiro particolare, il cosiddetto \"gancio cielo\" \"(sky hook)\", praticamente impossibile da difendere e stoppare, supportato da un incredibile atletismo e forma fisica. Si ritir\u00f2 nel 1989, dopo ben 20 stagioni. Quando Kareem si ritir\u00f2, a 42 anni, chiuse la carriera con punti e 57 446 minuti giocati: questo risultato lo rese il miglior marcatore di sempre nella NBA e il giocatore con il maggior numero di minuti giocati.\nLa sua maglia n.33 \u00e8 stata ritirata sia dai Lakers che dai Bucks. Per onorare la sua grande carriera e i successi ottenuti, i Lakers hanno fatto costruire una statua in suo onore, che \u00e8 esposta a partire dal 26 novembre 2012 a fianco di quella dedicata a Magic Johnson.\nPalmar\u00e8s.\nRiconoscimenti.\n\"*\" tutti gli inserimenti avvenuti prima che fosse introdotto l'All-NBA Third Team"}
{"id": "2659407", "revid": "831312", "url": "https://it.wikipedia.org/wiki?curid=2659407", "title": "Associazione Sportiva Chiavari Nuoto", "text": "La Chiavari Nuoto \u00e8 una societ\u00e0 sportiva italiana attiva nelle discipline di nuoto e pallanuoto.\nStoria.\nSi sono avvicinati alla Chiavari Nuoto grandissimi giocatori, come Tam\u00e1s Varga, Gaetano Del Giudice, grande protagonista e marcatore, nipote del grande Enzo d'Angelo, il laziale Daniele Lisi, lo stoico Sandro Cichero.\nLa squadra raggiunge i play-off scudetto, giungendo sesta nella Regular Season. Fautori di questo anno sono stati l'allenatore Viorel Rus ed il suo preparatore atletico Luciano Chiavarini, il Presidente Storico Angiolino Barreca, ora Amministratore Delegato della Pro Recco, ed il Team Manager Massimo Gonfiantini, sempre molto vicino alla squadra e presente in ogni trasferta.\nNella stagione 2007-2008 ha nuovamente partecipato alla Serie A1 del campionato italiano maschile di pallanuoto.\nLa squadra \u00e8 stata affidata al tecnico Diego Casagrande, a cui \u00e8 stato avvicinato un preparatore/allenatore come Emilio \"Mimmo\" Barlocco, grande attaccante della nazionale che tanto vinse negli anni passati.\nMolti giovani di talento si sono contraddistinti e messi in evidenza durante il campionato: Matteo Sacco (1986), ottimo difensore, autore di un grande campionato, coronato da 50 marcature nella massima serie (miglior marcatore della squadra); Tommaso Paganoni, anch'egli classe 1986, ottimo centrovasca, rapido e scattante, ex-posillipino; Dario Gennaro, portiere proveniente dalla Pro Recco delle meraviglie, che tanto ha vinto in Italia ed Europa; Fillippo Ferreccio, Alessandro Casazza, Sergio Schiaffino (tutti di scuola Pro Recco); Stefano Luongo, nato a Chiavari.\nImpossibile dimenticare gli ormai \"veterani\" Sandro Cichero, storico capitano della Chiavari Nuoto, Massimiliano Gorrino, ventotto marcature per lui (vice-capocannoniere della squadra) ed Emanuele Governari, sicuro ed esperto portiere lavagnese classe 1977.\nRetrocessa dalla Serie A1 nel 2007, dal 2008-2009 partecipa al campionato di Serie A2 del campionato italiano maschile di pallanuoto Nel 2011-2012 \u00e8 stata la squadra pi\u00f9 giovane del girone Nord assieme al Sori con un'et\u00e0 media di appena 20 anni. I gioielli sono Tommaso Botto (classe '91 e ex nazionale giovanile), il centroboa Nicol\u00f2 Oliva (classe '93, vanta un titolo europeo Under-18 nel 2010). Dalla stagione 2011-2012 si \u00e8 aggiunto alla squadra un altro prospetto di enorme potenziale, Matteo Monari (difensore, '93, alla quarta stagione da titolare in A2 nonostante la giovane et\u00e0), che con le sue doti difensive ha permesso alla squadra di raggiungere i playoff alla seconda stagione. Il Chiavari \u00e8 stato poi sconfitto in semifinale dalla Canottieri Napoli.\nStrutture.\nLa Chiavari nuoto disputa le proprie gare interne nella piscina Mario Ravera, che dal 2003 ha sostituito la precedente sede della piscina del Lido.\nOrganico.\n\"Organico 2021/2022\""}
{"id": "2659409", "revid": "80829895", "url": "https://it.wikipedia.org/wiki?curid=2659409", "title": "San Renato", "text": "San Renato \u00e8 il nome di alcuni santi della Chiesa cattolica: "}
{"id": "2659410", "revid": "1632387", "url": "https://it.wikipedia.org/wiki?curid=2659410", "title": "Cicciano", "text": "Cicciano \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nCicciano \u00e8 situato nell'area nolana a nord-est di Napoli, in una vasta area pianeggiante a est della Valle di Suessola e a sud della Valle Caudina, in una posizione baricentrica e ai confini con le province di Caserta, Benevento ed Avellino.\nOrigine del nome.\nL'origine del toponimo Cicciano \u00e8 da ricercarsi nella forma citianum o cittianum, riconducibile, secondo il Capolongo, al nome romano Citius o Cittius, trasformatosi successivamente in cicianum o ciccianum. Analoga origine va indicata per Curano (Curianum, Coriarium) e Cutignano (Cutinianum, Cutilianum).I primi documenti che accennano ai nostri abitati risalgono:\nAltre ipotesi sul toponimo. Secondo alcuni la denominazione \u00e8 legata al nome del proprietario, Cipius oppure Caepius, Ceppius o Caecius pi\u00f9 il suffisso -anus che indica propriet\u00e0. Secondo altri il nome deriva dal termine Circianum (cerchio), in riferimento al luogo dove si facevano i cerchi per le botti. Secondo la tradizione del paese il nome deriva dal termine dialettale \"zizza\" (seno), da cui \"zizzano\". Questa ipotesi \u00e8 legata anche allo stemma del paese su cui \u00e8 disegnato, per la negligenza di un amanuense (copista) che lo ricopi\u00f2 su alcuni documenti ufficiali, una mano che accarezza un seno di donna. La tradizione ci racconta che questo disegnatore travis\u00f2 il senso dell'antico stemma che invece rappresentava un pomo stretto in una mano, ad indicare la fertilit\u00e0 della terra.\nStoria.\nNell'anno 80 a.C., il console romano Lucio Cornelio Silla conquist\u00f2 Nola, confisc\u00f2 i terreni circostanti e li assegn\u00f2 in premio ai propri veterani. Segu\u00ec una diversa organizzazione dell'intero territorio con la suddivisione degli stessi terreni in lotti uguali (centuriazione). Lungo e intorno ai principali assi viari tracciati dai Romani si svilupparono successivamente quasi tutti gli insediamenti abitativi della piana nolana. Dapprima semplici casolari, poi casali, villaggi, e cos\u00ec via.Per quanto riguarda Cicciano, i primi nuclei abitati furono almeno tre, distinti e separati tra loro:\nTracce della centuriazione romana sono ancora oggi riconoscibili nella parte pi\u00f9 antica del paese. Si tratta di due limiti, orientati nord-sud, ugualmente distanti tra loro, costituiti da via Antonio De Luca e via Giacomo Matteotti, intersecati da altri, nel verso est-ovest, anch'essi ugualmente distanziati, costituiti da alcune traverse.Del periodo romano restano due altorilievi, un monumento funerario, un sarcofago e pochi oggetti di argilla ritrovati all'interno di una tomba.Il primo altorilievo \u00e8 comunemente conosciuto come Pasquino. Rappresenta la figura di un uomo, senza gli arti inferiori e senza la testa, scolpita nel calcare. Per un lungo periodo \u00e8 rimasto murato nello spigolo di un fabbricato privato ad angolo tra l'omonima via Pasquino e via Giacomo Matteotti.Il secondo altorilievo \u00e8 simile al primo, la figura \u00e8 ritta in piedi e misura un metro e settanta. Forse gli altorilievi facevano parte di uno stesso monumento o edificio.Il sarcofago \u00e8 completo di un coperchio a doppio spiovente. Ha i quattro lati decorati. Sul primo lato lungo vi sono due grifi che sostengono una corona di foglie con all'interno una tabella circolare; sul secondo lato, due crani di bue che sostengono tre festoni incorniciati da bende; nel festone centrale vi \u00e8 una tabella ansata mentre nei due festoni laterali la testa della Gorgone; i due lati corti sono simili con un tripode al centro, una faretra ed un arco ai piedi.Il monumento funerario \u00e8 di forma quadrata, \u00e8 alto circa tre metri ed ha una copertura esterna a cupola. La tecnica di costruzione \u00e8 l'opus incertum, un tipo di muratura costituita di pezzi irregolari di pietra a vista.Domenico Capolongo nel suo libro Nola, l'Agro e Cicciano riporta notizie del ritrovamento di alcuni dolia in via Antonio De Luca, in via Olmo, in via Caserta e della scoperta di una piccola necropoli all'incrocio tra via Corpo di Cristo e via Bartolomeo De Stefano.\nLa Commenda gerosolimitana.\nQuesti piccoli centri restarono dei semplici \u201cluoghi\u201d per un lunghissimo tempo, almeno per tutto il primo millennio.Verso la fine del XIII secolo nel Casale di Cicciano si stabilirono con una loro domus i Cavalieri dell'Ordine di San Giovanni di Gerusalemme.L'insediamento divent\u00f2 Commenda e Commenda Magistrale nel secolo successivo.Nacque, cos\u00ec, il Castrum - il Castello o Casa-fortezza \u2013 residenza ufficiale dei Cavalieri, costruito nella localit\u00e0 chiamata Lo Ponte.Il termine Castrum deve essere inteso non come castello in senso stretto quanto piuttosto come uno spazio chiuso dotato di una forma di difesa. Infatti, il nostro Castro era uno spazio ben delimitato: un quadrilatero protetto da una cinta muraria e circondato da un fossato. Quando fu appianato, il fossato aveva una larghezza di circa otto metri. Se consideriamo l'intero perimetro del complesso (circa trecentotrenta metri), ricaviamo una superficie di oltre duemilacinquecento metri quadrati. Girolamo Branciforti, commendatore dal 1642 al 1686, pens\u00f2 bene di sfruttare questa considerevole estensione facendovi piantare numerosi alberi da frutta.\nParallelamente al fossato, c'era una strada pubblica. Fossato e strada, poi, isolavano materialmente il Castro dalle abitazioni private che lo circondavano. Al Castello si accedeva da una sola porta grande, la ianua magna, posta sul lato sud e dopo aver superato un ponte levatoio. Lo spazio interno si presentava come un piccolo villaggio. Oltre al palazzo del Commendatore, vi erano la Chiesa di San Pietro Apostolo, il carcere civile e quello penale, un pozzo d'acqua sorgiva, un cortile grande e uno piccolo, diversi locali di deposito e di servizio, un discreto numero di abitazioni private.La porta di accesso al Castro era difesa da un rivellino, una seconda costruzione in posizione avanzata rispetto al perimetro delle mura. Il rivellino occupava buona parte dell'attuale piazza Mazzini. Non ne conosciamo la forma. L'impianto poteva essere semicircolare, quadrato, rettangolare, pentagonale se non addirittura triangolare. I primi inventari dei beni della Commenda si limitano a riportare che il Castro aveva un rivellino davanti e non aggiungono altro. \u00c8 solo con l'inventario dei beni del 1646 che abbiamo qualche particolare in pi\u00f9. In questo secolo, per\u00f2, sembra che il rivellino abbia perso la sua originaria natura di opera difensiva e sia stato trasformato in un piccolo e ben curato giardino.Negli anni successivi, il rivellino fu ulteriormente ingrandito e abbellito con aiuole fiorite e la costruzione di tre padiglioni. Aveva tre porte d'accesso. Per farlo meglio godere fu aperto, poi, un portone a rastello con un lungo viale prospettico, delimitato a sua volta da pilastri e statue.Nel 1646, nella piazza antistante al Castro e a ridosso del rivellino, dal commendatore Branciforti venne fatta costruire una cisterna pubblica che veniva riempita con l'acqua del fiume di Avella.\nAgli inizi del Cinquecento, il palazzo della Commenda era costituito dal palazzo vero e proprio e da una torre posta accanto alla porta d'accesso al Castello. Il palazzo si sviluppava al piano terra e al piano superiore: la torre aveva un piano in pi\u00f9 e la sua sommit\u00e0 era raggiungibile attraverso una scala esterna. Al piano terra vi erano i locali di servizio. Al piano superiore vi erano due sale pubbliche e le camere private. Si entrava direttamente in quella che era chiamata la sala magna con la cimineria ovvero il salone di rappresentanza o delle feste. Seguiva l'altra sala pubblica detta la sala penta o la sala pintata, pi\u00f9 piccola rispetto alla precedente.\nCon il Branciforti tutto il complesso fu alquanto modificato con l'aggiunta di diversi altri locali sia per abitazioni che per servizi, compreso un cellaio capace di contenere quattrocento botti circa. Fu coperta la porta d'ingresso con un porticato a volte e su di esso furono costruite una seconda sala grande ed una camera.\nCon Carlo Spinelli, commendatore dal 1686 al 1708, si parla per la prima volta di un piano superiore che si sviluppava a destra e a sinistra di una sala centrale. Si accenna anche a un passetto che comunicava con il coretto nella Chiesa di San Pietro e a un secondo torrione.Il Commendatore esercitava sia il potere temporale che quello spirituale. Nominava il Capitano del Castro (pi\u00f9 tardi chiamato Governatore) per l'amministrazione della giustizia e per le altre funzioni di polizia; sceglieva gli Amministratori locali tra quelli designati dal popolo; nominava il Vicario generale, l'Arciprete della Chiesa Madre e i Cappellani delle altre chiese. Il Capitano era affiancato da esperti in materie giuridiche (consultori). In caso di assenza veniva sostituito da un Luogotenente anch'esso nominato dal Commendatore.\nL'abitato era raccolto attorno al castello, suddiviso in contrade o quartieri:\nLa popolazione era organizzata in Universitas. Organi ufficiali dell'Universit\u00e0 erano il Parlamento - ovvero l'assemblea popolare - e il Reggimento, formato dal sindaco e un numero variabile di eletti.Sindaco ed Eletti esercitavano compiti di ordinaria amministrazione, duravano in carica un anno ed erano rieleggibili. Il Sindaco si faceva interprete dei bisogni dei cittadini e difendeva le loro ragioni davanti alle altre autorit\u00e0. In questi ed in altri compiti era coadiuvato dagli Eletti. Il Sindaco aveva, poi, l'obbligo di rendere il conto della propria gestione. A tal proposito, il Parlamento nominava sei Deputati perch\u00e9 visionassero detto conto in conformit\u00e0 alle regole regie.Il raduno del popolo era detto Parlamento perch\u00e9 presupponeva, per l'appunto, il parlare delle questioni poste all'ordine del giorno. Al Parlamento intervenivano, oltre agli Eletti, tutti i capifamiglia con esclusione delle donne e dei figli.Il luogo della riunione era chiamato Sedile e variava a seconda della disponibilit\u00e0 o delle epoche: per un lungo tempo \u00e8 stato il Largo delle Teglie (oggi \u00e8 lo spazio con il monumento a Giuseppe Mazzini), sotto due alberi di tiglio; poi \u00e8 stato il largo davanti alla corte del Castro. Il Sedile era quello che oggi \u00e8 la sala consiliare.I cittadini erano convocati dal Baglivo nonch\u00e9 Nunzio o Giurato il quale faceva il giro del paese dando l'annuncio ad alta voce in modo che potesse essere udito e compreso da tutti.I convenuti votavano anch'essi ad alta voce in \u201ceorum vulgari sermone\u201d. Alla riunione del Parlamento presenziava il Capitano e il relativo verbale, contenente i nomi degli intervenuti, le proposte formulate e le decisioni prese, era redatto da un notaio che, per l'occasione, assumeva le funzioni di Cancelliere dell'Universit\u00e0.La Commenda fu soppressa a seguito della legge di abolizione della feudalit\u00e0 del 2 agosto 1806. Pochi anni prima - nel 1792 - la Commenda aveva perso il potere spirituale in quanto il Re di Napoli, su ricorso degli stessi ciccianesi, aveva ordinato il passaggio dell'Arcipretura di Cicciano alla Diocesi di Nola.Del periodo gerosolimitano restano poche epigrafi, le armi di alcuni Commendatori, diverse acquasantiere e un fonte battesimale.A cura degli studiosi Domenico Capolongo e Luca De Riggi sono stati pubblicati gli Inventari dei beni redatti negli anni 1515, 1582, 1617, 1646, 1733 ed una Relazione sullo stato della Commenda del 1707, da cui sono state tratte le presenti note.\nAntiche feste e tradizioni.\nCome tutti gli altri paesi, anche Cicciano aveva le sue feste e le sue tradizioni. Alcune erano esclusivamente locali, nate da antiche usanze proprie del Castello e celebrate da tutta la Comunit\u00e0 con le dovute e consuete solennit\u00e0.Il 1\u00ba gennaio di ogni anno si svolgevano due cerimonie importanti: lo scambio dei doni con i rappresentanti della Citt\u00e0 di Nola e dei Casali di Cimitile, San Paolo e Saviano, e la festa del ceppo ovvero la consegna di un grosso ceppo al Commendatore da parte del Baiulo.Lo scambio dei doni con la Citt\u00e0 di Nola era un'antichissima consuetudine a cui la comunit\u00e0 di Cicciano teneva moltissimo tanto \u00e8 vero che, da parte del Commendatore, ci fu perfino un ricorso al Vicer\u00e9 del Regno quando, nell'anno 1572, i Nolani rifiutarono di rispettarla. La cerimonia si svolgeva nella sala magna del Castello. Apriva il corteo il Baiulo della Citt\u00e0 di Nola con i donativi per il Commendatore: dolci, come il marzapane e la copeta, cedri, pepe e zafferano. Il Commendatore li accettava in nome proprio, a nome della Commenda che in quel momento rappresentava e in nome dei propri successori, quasi a ribadire il perpetuarsi del rito per gli anni a venire. Seguivano i Baiuli dei Casali di Cimitile, San Paolo e Saviano con i donativi per il Capitano, il Sindaco e il Baiulo della Commenda. A sua volta, l'Universit\u00e0 di Cicciano, a mezzo del Sindaco, ricambiava donando agli ospiti ventuno carlini d'argento.La consegna del ceppo al Commendatore avveniva alla presenza dell'intera Comunit\u00e0 che si riuniva appositamente per l'occasione. Il ceppo veniva sistemato nel camino che si trovava nella sala grande e qui veniva acceso secondo un rituale che si tramandava nel tempo.Il primo del mese di maggio, la Comunit\u00e0 di Cicciano si dava appuntamento davanti al Castello per festeggiare il majo, l'albero di maggio, simbolo di fertilit\u00e0, di procreazione e di rigenerazione della vita.\nMonumenti e luoghi d'interesse.\nArchitetture religiose.\nChiesa di San Pietro.\nLa Chiesa Madre, completamente riedificata nel 1646, dopo l'eruzione del Vesuvio del 1631, dal commendatore Girolamo Branciforti. L'evento eruttivo diede semplicemente il colpo di grazia, in quanto la chiesa, per le incurie del tempo, gi\u00e0 si presentava diruta e cadente. I resti del primo edificio sono ancora oggi visibili. Sotto il secondo altare sul lato sud c'\u00e8 una piccola cappella affrescata con un altro altare di fabbrica spoglio. Sulla parete frontale \u00e8 dipinta una Madonna con Bambino e due santi in atto di pregare, uno dei quali \u00e8 Sant'Antonio Abate. Con Giuseppe Maria Cicinelli, commendatore dal 1718 al 1771, fu costruita la seconda navata laterale, parallela alla prima ma pi\u00f9 corta, tutta sul lato nord essendo quello sud addossato al palazzo della Commenda. L'apertura su corso Garibaldi \u00e8 avvenuta nel 1948 ad opera dell'arciprete Don Francesco Rastelli. Il prospetto frontale fu completato nel 1958.\nChiesa dell'Immacolata Concezione.\nOriginariamente dedicata a san Barbato, cambi\u00f2 denominazione all'inizio del Seicento a seguito della collocazione di un quadro della Santissima Concezione sull'altare. Oggi sullo stesso altare vi \u00e8 un altro quadro della Santissima Vergine Immacolata, opera del pittore Filippo Falciatore del 1763.\nChiesa del Corpo di Cristo.\nCostruita tra il 1582 e il 1617 nella localit\u00e0 Li Rosci. A seguito della costruzione di questo edificio di culto, la localit\u00e0 venne chiamata La strada del Corpo di Cristo.\nChiesa dell'Annunziata.\nDetta anche La Nunziatella, anch'essa costruita tra il 1582 e il 1617 nella localit\u00e0 Li Marenda (l'odierna via Giacomo Matteotti). Nella chiesa si conservava una tavola dell'Annunciazione del 1594 del pittore Giovanni Antonio Ardito, oggi collocata nella Chiesa di San Pietro.\nChiesa di Sant'Anna.\nEretta nel 1670 dal commendatore Girolamo Branciforti. Nella chiesa si esercitava la Congregazione dei Beati Morti, fondata dallo stesso Commendatore. Vi si conservava una tela raffigurante Sant'Anna e la Vergine del XVII secolo, di autore sconosciuto, oggi provvisoriamente collocata nella Chiesa di San Pietro.\nChiesa di San Giacomo.\nCostruita nel 1763 dal Patrizio di Ravello e Signore di Cutignano Antonio Fusco. Sull'altare maggiore vi \u00e8 una tela del pittore Paolo de Majo del 1774 raffigurante l'Immacolata tra i Santi Giacomo e Giovanni Battista. Sugli altari laterali vi sono due tele: una Visione di Santa Francesca Romana, opera del pittore Giovan Battista Vela del 1778, e La Sacra Famiglia, opera del pittore Paolo de Majo del 1771\nSantuario della Madonna degli Angeli.\nNegli inventari dei Commendatori gerosolimitani, a partire da quello del 1515 e fino a quello del 1646, \u00e8 sempre citata una chiesetta o cappella che sorgeva fuori del paese, nella localit\u00e0 chiamata Sopra Fellino o Pedj Monte, conosciuta come Santa Maria Nova. Nella chiesetta vi era dipinta su muro l'immagine della Beatissima Vergine col suo bambino circondata da angeli. Era antichissima e al tempo della peste nel 1656 fu meta di pellegrinaggi da molti Paesi per chiedere grazie. La chiesa \u00e8 stata dedicata alla Madre di Dio Regina degli Angeli - Deiparae Angelorum Reginae - solamente nel 1661, a seguito della sua ricostruzione e ampliamento per interessamento del commendatore Girolamo Branciforti. Nel Santuario, oltre all'affresco della Madonna, si conserva anche un secondo affresco del 1770 raffigurante l'Arcangelo Michele opera del pittore Angelo Mozzillo.\nChiesa di Sant'Antonio Abate.\nRiedificata tra il 1707 e il 1733 sulle rovine di una primitiva Cappella, a sua volta eretta nel 1617-1618.\nPalazzo Vacchiano.\nOpera architettonica situata a poche centinaia di metri dal vecchio fossato appartenuta alla famiglia Vacchiano di cui negli ultimo decenni si ricordano illustri esponenti come Domenico Vacchiano, Arcivescovo Prelato di Pompei, gi\u00e0 Vescovo di Cassano allo Ionio, Luigi Vacchiano, commerciante insignito dell'aquila d'oro della Camera di Commercio di Napoli ed uomo politico della comunit\u00e0 per alcuni decenni della met\u00e0 del '900, e Vincenzo Vacchiano, uno dei primi medici laureati della comunit\u00e0 al servizio dei cittadini sino alla sua dipartita. Il palazzo presenta una apertura principale a forma di arco cui subito dopo, nella parte alta del soffitto, vi \u00e8 rappresentato lo stemma familiare dei Vacchiano. Di carattere quasi barocco \u00e8 contraddistinto da una cortina di accesso sovrastata tutto intorno da abitazioni con tetti alti e stanze inserite l'una dopo l'altra. Tuttora il palazzo Vacchiano \u00e8 abitato da alcuni esponenti di detta famiglia che ne curano l'edificio.\nCultura di massa.\nIl nome del paese \u00e8 stato citato in una gag contenuta all'interno di una pubblicit\u00e0, che ha per protagonisti i comici Luciana Littizzetto e Peppe Quintale.\n\"Cicciano\" \u00e8 anche il titolo della prima produzione musicale del duo \"I San Gregorio Da Sassola\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nHanno sede nel comune: la societ\u00e0 di calcio A.S.C.D. Cicciano Calcio, che ha disputato campionati dilettantistici regionali e la societa di calcio a 5 Futsal Calcio A5 militante nel campionato di serie C2 2018-2019.\nAtletica leggera.\nA Cicciano si corre una corsa su strada di , la \"Maratonina di Cicciano\", organizzata dalla Cicciano Marathon."}
{"id": "2659413", "revid": "125352005", "url": "https://it.wikipedia.org/wiki?curid=2659413", "title": "Policastro Bussentino", "text": "Policastro Bussentino (o semplicemente Policastro) \u00e8 la maggiore frazione e borgo pi\u00f9 popoloso del comune di Santa Marina, in provincia di Salerno.\nGeografia fisica.\nPolicastro si trova sulla costa tirrenica, al centro del golfo omonimo, all'interno del suo territorio scorre la parte finale del fiume Bussento (da cui \"Bussentino\") con la sua foce ad estuario. Sorge lungo la SS 18 e dista circa da Sapri, 5 da Santa Marina, 4 da Scario (frazione di San Giovanni a Piro), 25 da Marina di Camerota (frazione di Camerota) e circa 90 da Salerno. Le localit\u00e0 costiere confinanti sono Capitello (frazione di Ispani a ) e Villammare (frazione di Vibonati a ).\nStoria.\nL'attuale frazione di Policastro era sorta presso la foce del fiume Bussento come colonia greca di \"Rhegion\" (Reggio Calabria) come base strategica per i commerci della citt\u00e0 dello Stretto di Messina con il Golfo di Taranto collegato attraverso il fiume Siris nel 471 a.C. con il nome di Pyxous (Pixunte), dotata di una cinta muraria. Divenne poi romana nel II secolo a.C. con il nome di Buxentum. Fu dagli inizi del VI secolo sede vescovile. Nel VII secolo fu sede di un castello bizantino e prese il nome di Policastro (\u03a0\u03bf\u03bb\u03cd\u03ba\u03b1\u03c3\u03c4\u03c1\u03bf\u03bd in greco bizantino).\nEntrata a far parte nell'839 del Principato Longobardo di Salerno, nel 915 la cittadina sub\u00ec il saccheggio portato dai pirati saraceni alle comunit\u00e0 costiere del Golfo di Policastro.\nConquistato nel 1055 dal normanno Roberto il Guiscardo, il borgo fu ulteriormente fortificato con l'innalzamento del vicino Castellaro di Capitello. Al Guiscardo si deve, inoltre, la costruzione della navata centrale della Cattedrale, poi pi\u00f9 volte ampliata nel corso dei secoli. Il Campanile, in particolare, fu edificato nel 1167.\nNel 1152 Policastro era stata dichiarata contea per volere del nipote del Guiscardo, Ruggero II, re di Sicilia. Il Conte di Policastro fu Simone del Vasto.\nAlla dominazione Normanna fece seguito quella Angioina, durante la quale Policastro, che aveva ormai assunto notevole importanza, fu ulteriormente fortificata ed il suo porto ampliato.\nTuttavia nel 1287, quando era in corso la guerra del Vespro (1282-1302), gli aragonesi sfondarono la linea difensiva. Nel 1320 Policastro fu nuovamente attaccata e distrutta dalla flotta genovese di Corrado Doria. Nel 1328 essa apparteneva alla celebre famiglia genovese dei Grimaldi.\nNel 1397 la Contea pass\u00f2 alla famiglia Sanseverino, cui si deve la ricostruzione del castello e delle mura portata a termine nel 1455, come documenta un altorilievo posto sulla facciata della Cattedrale.\nNel 1496 la Contea entr\u00f2 a far parte dei possedimenti della famiglia Carafa della Spina, che ne rester\u00e0 proprietaria sino alla destituzione della feudalit\u00e0.\nSuccessivamente Policastro sub\u00ec due distruzioni ad opera dei pirati turchi: la prima nel 1534 e la seconda nel 1552. Nel corso di quest'ultima invasione fu distrutto il Convento Francescano costruito nel XII secolo, visibile ad oriente dell'abitato. Segu\u00ec un lungo periodo di prosperit\u00e0, durante il quale fu costruito il palazzo Baronale (XVII sec.), che termin\u00f2 nell'agosto del 1806 quando Policastro fu attaccata dalle truppe francesi. In suo aiuto accorse la flotta inglese, che bombard\u00f2 il castello in cui i nemici si erano asserragliati.\nDurante il periodo fascista, con l'accorpamento dei comuni di Ispani e Santa Marina, Policastro fu una frazione di Capitello (sede comunale capoluogo).\nEconomia.\nTurismo.\nPolicastro \u00e8 una localit\u00e0 turistica balneare, molto recettiva d'estate, anche per via dei buoni collegamenti ferroviari e stradali e per la qualit\u00e0 delle acque. Numerosi sono anche i campeggi presenti nella zona. Oltre alle attrazioni tipicamente estive, i turisti sono attratti dal complesso archeologico, dalla cinta muraria e dal Monastero Francescano, recentemente ristrutturati, dalla Cattedrale risalente al XIII secolo. La presenza del fiume Bussento, inoltre, fornisce la possibilit\u00e0 di escursioni, sia a piedi che a cavallo, che in canoa.\nInfrastrutture e trasporti.\nLa stazione ferroviaria si trova in paese, sulla linea Napoli-Salerno-Reggio Calabria, ed \u00e8 molto frequentata d'estate. La stazione ha corse di treni a cadenza oraria, composte da regionali, diretti ed interregionali, principalmente nella tratta Napoli-Cosenza.\nA livello stradale Policastro pu\u00f2 contare su 2 superstrade a corsia semplice: la variante della SS 517 conduce a Sanza e Padula (al relativo svincolo autostradale Padula-Buonabitacolo sulla A2 Salerno-Reggio Calabria).\nRecentemente (2006) \u00e8 arrivato anche l'allaccio della tratta finale della variante della SS18. Tale strada collega piuttosto celermente Policastro a Vallo della Lucania, Agropoli, Battipaglia e Salerno."}
{"id": "2659416", "revid": "27965094", "url": "https://it.wikipedia.org/wiki?curid=2659416", "title": "Stoccolma-Skavsta", "text": ""}
{"id": "2659417", "revid": "647919", "url": "https://it.wikipedia.org/wiki?curid=2659417", "title": "Glasgow-Prestwick", "text": ""}
{"id": "2659419", "revid": "31429352", "url": "https://it.wikipedia.org/wiki?curid=2659419", "title": "East Midlands", "text": ""}
{"id": "2659421", "revid": "486946", "url": "https://it.wikipedia.org/wiki?curid=2659421", "title": "Bruxelles-Charleroi", "text": ""}
{"id": "2659423", "revid": "486946", "url": "https://it.wikipedia.org/wiki?curid=2659423", "title": "Barcellona-Girona", "text": ""}
{"id": "2659428", "revid": "287204", "url": "https://it.wikipedia.org/wiki?curid=2659428", "title": "Marie-Laure Brunet", "text": "Biografia.\nStagioni 2004-2008.\nOriginaria di Antignac (anche se attualmente risiede a Villard-de-Lans), ha iniziato a praticare biathlon a livello agonistico nel 2003 e nel 2006 \u00e8 entrata a far parte della nazionale francese, allenata da Thierry Dusserre. Ha esordito in Coppa Europa nel 2004 e ai Mondiali juniores del 2007 in Val Martello ha vinto l'oro nella staffetta e il bronzo nell'individuale.\nIn Coppa del Mondo ha esordito nella stagione 2007-2008 e ha conquistato i primi punti nell'individuale di Kontiolahti, dove ha chiuso 26\u00aa. Nel 2008, ai Mondiali juniores di Ruhpolding, ha conquista il bronzo nell'inseguimento e due argenti, nella staffetta e nell'individuale. Nello stesso anno, ai Mondiali di \u00d6stersund, ha conquista il bronzo nella staffetta. Subito dopo, nella tappa di Coppa del Mondo di Pyeonchang, \u00e8 entrata per la prima volta tra le prime dieci in una gara individuale (8\u00aa).\nStagioni 2009-2014.\nIl 4 dicembre 2008 ha ottenuto la prima vittoria in Coppa del Mondo, nella staffetta mista di \u00d6stersund. Ai Mondiali del 2009 a Pyeongchang ha colto il suo primo oro, nella staffetta mista, cui ha fatto seguito la medaglia di bronzo nella staffetta femminile 4 x 6\u00a0km. L'anno successivo, ai XXI Giochi olimpici invernali di , ha vinto l'argento nella staffetta e il bronzo nell'inseguimento.\n\u00c8 andata a medaglia anche nelle tre successive rassegne iridate, Chanty-Mansijsk 2011 (un argento e un bronzo), Ruhpolding 2012 (tre argenti) e Nov\u00e9 M\u011bsto na Morav\u011b 2013 (un argento), mentre ai XXII Giochi olimpici invernali di si \u00e8 classificata 56\u00aa nella sprint e 17\u00aa nell'individuale e non ha concluso la staffetta.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta\nMX = staffetta mista"}
{"id": "2659431", "revid": "729019", "url": "https://it.wikipedia.org/wiki?curid=2659431", "title": "Alexis de Abreu", "text": "Laureatosi in medicina all'Universit\u00e0 di Coimbra, fu alla corte di Filippo II di Spagna.\nNel suo trattato \"De septem infirmitatibus\" descrisse la malattia tropicale detta mal di Loanda, della quale soffr\u00ec egli stesso durante una spedizione di nove anni in Angola."}
{"id": "2659432", "revid": "1543377", "url": "https://it.wikipedia.org/wiki?curid=2659432", "title": "Nilo (Colombia)", "text": "Nilo \u00e8 un comune della Colombia facente parte del dipartimento di Cundinamarca.\nIl centro abitato venne fondato da Francisco Antonio Ruiz, Joaquin De La Cadena e Pedro A.Galvez nel 1783."}
{"id": "2659433", "revid": "1429175", "url": "https://it.wikipedia.org/wiki?curid=2659433", "title": "Bed-In", "text": "Bed-In \u00e8 stata una forma di protesta non-violenta contro la guerra in Vietnam messa in atto nel 1969 da John Lennon e Y\u014dko Ono.\nStoria.\nDurante la guerra in Vietnam, nel 1969, John Lennon e Y\u014dko Ono tennero un Bed-In per la Pace della durata di due settimane nelle citt\u00e0 di Amsterdam e Montr\u00e9al, questo era il loro modo non-violento di protestare contro la guerra e di promuovere la pace mondiale. Il termine \u00e8 una ironica storpiatura del popolare termine inglese \"Sit-in\" (di protesta).\nBed-in di Amsterdam.\nSapendo che il loro matrimonio, celebratosi il 20 marzo 1969, sarebbe stato un grande evento mediatico, John e Yoko decisero di usare indirettamente la pubblicit\u00e0 che avrebbero ricevuto per promuovere la pace mondiale. Passarono la loro luna di miele nella suite presidenziale (stanza 702) dell'Amsterdam Hilton Hotel tra il 25 e il 31 marzo, dando libero accesso alla stampa nella loro camera da letto tutti i giorni dalle nove di mattina alle nove di sera. La stampa si aspettava, data la bizzarria della coppia, che John e Yoko facessero sesso in pubblico, ma invece si trovarono davanti i due coniugi in pigiama, eternamente a letto, che parlavano di amore e pace universali con appesi alla parete della camera cartelli scritti a mano con scritte tipo \"Hair Peace\" (Pace dei capelli) e \"Bed Peace\" (Pace a letto). Dopo sette giorni, la coppia si spost\u00f2 a Vienna, Austria, dove i due tennero una conferenza stampa rinchiusi in un sacco.\nDurante l'aprile 1969, John e Yoko manifestarono in favore della pace in diversi Paesi nella speranza che l'attenzione mediatica attirata dalle loro figure avrebbe favorito anche la diffusione del messaggio pacifista. Per otto mesi, la coppia invi\u00f2 delle scatolette con dentro delle ghiande ai vari leader mondiali, per\u00f2 non ottenne mai la possibilit\u00e0 di incontrare nessun capo di stato. Il loro matrimonio (\"\u00abYou can get married in Gibraltar near Spain\u00bb\"), il primo Bed-In (\"\u00abTalking in our beds for a week\u00bb\"), la conferenza stampa di Vienna (\"\u00abMade a lightning trip to Vienna...The newspapers said...\u00bb\"), sono tutti menzionati nella canzone dei Beatles \"The Ballad of John and Yoko\".\nBed-in di Montr\u00e9al.\nIl loro secondo Bed-In avrebbe dovuto tenersi a New York City, ma John non fu accettato nel Paese a causa dei suoi trascorsi giudiziari risalenti al 1968, per possesso di cannabis. Quindi il tutto venne spostato alle Bahamas nello Sheraton Oceanus Hotel, ma dopo una nottata afosa, la coppia decise di spostarsi a Montr\u00e9al.\nArrivarono a Montr\u00e9al il 26 maggio e presero alloggio nella stanza numero 1742 del Queen Elizabeth Hotel. Nel corso della loro permanenza durata sette giorni, invitarono nella loro stanza amici e conoscenti, tra i quali Timothy Leary, Murray the K, Tommy Smothers, Allen Ginsberg, Dick Gregory e Al Capp, e tutti tranne Capp (che ebbe un acceso diverbio con la coppia) parteciparono alla registrazione collettiva del brano \"Give Peace a Chance\", registrato nella camera d'albergo il primo giugno. La televisione di stato del Canada, la Canadian Broadcasting Corporation, film\u00f2 gran parte dell'evento.\nNel dicembre 1969, John e Yoko diffusero il loro messaggio di pace attraverso cartelloni pubblicitari sparsi nelle maggiori citt\u00e0 del mondo che recavano la scritta \"WAR IS OVER! If You Want It - Happy Christmas From John and Yoko\" (\"LA GUERRA \u00c8 FINITA! Se lo volete - Buon Natale da John &amp; Yoko\").\nRiferimenti nella cultura di massa.\nLa forma di protesta artistica del Bed-In colp\u00ec molto l'opinione pubblica dell'epoca e da allora \u00e8 stata reinterpretata e riutilizzata da svariati artisti, come, tra i pi\u00f9 noti, Marijke van Warmerdam e la sua gallerista Kees van Gelder nel 1992 nello stesso hotel Amsterdam Hilton; e The Centre of Attention nel 2005 a Miami. Un finto Bed-In di protesta \u00e8 stato messo in scena nel 2006 dai Viva Voce per un loro videoclip musicale. Nel 2010, Il centro di Liverpool per le arti contemporanee, il Bluecoat, mise in scena un evento della durata di 62 giorni denominato \"Bed-In at the Bluecoat\", nel quale artisti, attivisti, comunit\u00e0 ed altri invitavano il pubblico a fare \"qualcosa per un mondo migliore.\" Yoko diede il suo assenso all'evento e invi\u00f2 un messaggio video. Il progetto ebbe inizio il 9 ottobre, data del settantesimo compleanno di Lennon se fosse stato in vita, e termin\u00f2 il 9 dicembre, trentesimo anniversario del suo assassinio.\nI Bed-In di John &amp; Yoko sono citati nella canzone \"Don't Look Back in Anger\" degli Oasis, nella quale il cantante Noel Gallagher canta: \"\u00abI'm gonna start a revolution from my bed / 'Cause you said the brains I had went to my head\u00bb\". La canzone \u00e8 inclusa nel loro album \"(What's the Story) Morning Glory?\" del 1995\nGli Articolo 31, nel brano \"Gigugin\" dell'album \"Cos\u00ec com'\u00e8\" (1996) citarono in maniera leggera e ironica la protesta organizzata da John Lennon e Yoko Ono. Nella canzone infatti J-Ax canta: \u00ab\"Gigugin, ti porterei ogni sera a cena da Chez Maxime, e al Drive In in limousine, come John Lennon farei un bed-in, Gigugin, come Dean Martin gingo-gingolin!\"\u00bb.\nNel video musicale della canzone \"It's Saturday\" dei Marcy Playground, il gruppo si ritrova nella stanza d'hotel di John Lennon e Yoko durante il loro Bed-In.\nIl duo pop giapponese Puffy Amiyumi rese omaggio ai Bed-in sulla copertina del loro album \"Nice.\" del 2003.\nAlla fine del 2006, Billie Joe Armstrong, cantante solista della band Green Day, e sua moglie, Adrienne Armstrong, effettuarono un Bed-In. Billie Joe e Adrienne restarono a letto, con un poster sopra le loro teste con scritto \"Fate l'amore non fate la guerra\" in spagnolo.\nNel 2010, la citt\u00e0 di Montreal ha posizionato un'installazione artistica all'interno del Mount Royal Park per commemorare il celebre Bed-In. L'opera di Linda Covit e Marie-Claude S\u00e9guin si intitola \"Give Peace a Chance\" e contiene le parole \"give peace a chance\" (\"date una possibilit\u00e0 alla pace\") in quaranta lingue differenti.\nNel 2013 la cantante statunitense Jhene Aiko e il rapper Childish Gambino resero omaggio al Bed-In di John Lennon &amp; Yoko Ono apparendo a letto con dei fiori in mano nella copertina del singolo \"Bed Peace\" tratto dall'EP \"Sail Out\" della Aiko.\nIl 13 settembre 2018, davanti al Municipio di New York la stessa Yoko Ono ricre\u00f2 il famoso bed-in insieme all'ex Beatle Ringo Starr e al famoso attore Jeff Bridges."}
{"id": "2659438", "revid": "1543377", "url": "https://it.wikipedia.org/wiki?curid=2659438", "title": "Nimaima", "text": "Nimaima \u00e8 un comune della Colombia facente parte del dipartimento di Cundinamarca.\nIl centro abitato venne fondato da Miguel de Ibarra nel 1595, mentre l'istituzione del comune \u00e8 del 15 luglio 1904."}
{"id": "2659440", "revid": "110157", "url": "https://it.wikipedia.org/wiki?curid=2659440", "title": "Nocaima", "text": "Nocaima \u00e8 un comune della Colombia facente parte del dipartimento di Cundinamarca.\nIl centro abitato venne fondato da Alonso V\u00e1squez de Cisneros nel 1605."}
{"id": "2659445", "revid": "122862791", "url": "https://it.wikipedia.org/wiki?curid=2659445", "title": "Gaudi (Eric Woolfson)", "text": "Gaud\u00ec \u00e8 un album di Eric Woolfson dedicato ad Antoni Gaud\u00ed, uscito nel 1996 e ripubblicato nel 2005. \u00c8 tratto dal musical dedicato all'architetto catalano \"Gaudi\". Il musical \u00e8 basato anche sulle canzoni dell'album \"Gaudi\" (1987) degli \"Alan Parsons Project\" di cui Eric Woolfson era membro fondatore."}
{"id": "2659446", "revid": "122862789", "url": "https://it.wikipedia.org/wiki?curid=2659446", "title": "Gambler (Eric Woolfson)", "text": "Gambler \u00e8 un album di Eric Woolfson dedicato al gioco d'azzardo, uscito nel 1997 e ripubblicato nel 2005. \u00c8 tratto dal musical \"Gambler\", basato tra l'altro anche su canzoni dal repertorio degli \"Alan Parsons Project\", di cui Eric Woolfson era membro fondatore."}
{"id": "2659447", "revid": "1543377", "url": "https://it.wikipedia.org/wiki?curid=2659447", "title": "Venecia (Cundinamarca)", "text": "Venecia, in passato Ospina Perez, \u00e8 un comune della Colombia facente parte del dipartimento di Cundinamarca.\nIl centro abitato venne fondato da Silvano Pineda, Alfredo Figueredo, Justiniano Villarraga e Carlos Heredia nel 1928, mentre l'istituzione del comune \u00e8 del 5 settembre 1951."}
{"id": "2659448", "revid": "86343", "url": "https://it.wikipedia.org/wiki?curid=2659448", "title": "Ospina Perez", "text": ""}
{"id": "2659452", "revid": "1543377", "url": "https://it.wikipedia.org/wiki?curid=2659452", "title": "Stemma di Parigi", "text": "Lo stemma della citt\u00e0 di Parigi, nella sua forma attuale, risale al 1358, anno in cui il re Carlo V concede il capo seminato di gigli di Francia.\nDescrizione.\nLa blasonatura dell'arma \u00e8:\nLa nave, chiamata \"Scilicet\", era l'emblema della potente corporazione dei \"Nautes\" o \"Marchands de l'eau\" (mercanti dell'acqua), che gest\u00ec la municipalit\u00e0 durante il medioevo. Il motto della citt\u00e0, \u00ab \"Fluctuat nec mergitur\" \u00bb (\u00ab battuta dai flutti senza venir sommersa \u00bb oppure \u00ab naviga ma non affonda \u00bb), \u00e8 sempre un riferimento a questo battello. Il motto compare per la prima volta alla fine del XVI secolo, ma fu ufficializzato solo da un decreto, datato 24 novembre 1836, del Barone Haussmann, allora prefetto del dipartimento della Senna.\nNella rappresentazione completa l'arma riporta le decorazioni che la citt\u00e0 \u00e8 autorizzata a inserire sul proprio stemma, la croce di Cavaliere dell'Ordine della Legion d'onore (decreto del 9 ottobre 1900, al centro), la croce di Guerra 1914-1918 con palma di bronzo (decreto del 28 luglio 1919, a destra) e la croce di Compagno della Liberazione dell'Ordine della Liberazione (decreto del 24 marzo 1945, a sinistra). Al di sopra dello stemma \u00e8 presente una corona muraria d'oro a cinque torri, mentre a destra \u00e8 presente un ramo di quercia e a sinistra uno d'alloro. Il motto \u00e8 solitamente riportato al di sotto.\nStoria.\nUna nave, o un vascello, sembra essere stata da sempre il simbolo della corporazione dei marchands de l'eau che \u00e8 all'origine della nascita della municipalit\u00e0 parigina. Questo simbolo potrebbe anche risalire ai nautes di Lutezia dell'et\u00e0 gallo-romana, anche se la sua forma non \u00e8 sempre stata la stessa.\nLa prima menzione dell'arma di Parigi \u00e8 del 1190 allorquando Filippo Augusto, al momento della partenza per la Terra santa, concede il primo blasone alla citt\u00e0:\n\u00c8 San Luigi che riconosce per la prima volta ufficialmente il sigillo di Parigi. Questo sigillo permette di riconoscere gli atti presi dai prevosti dei mercanti, eletti dai loro pari (i \"nautes\"), per dirigere la citt\u00e0.\nSui sigillo del XIV secolo si trova la legenda \"Sigillum mercatorum aqu\u00e6 Parisius\", che rimane in uso fino ai primi anni del XV secolo.\nLa trasformazione del sigillo in un vero e proprio blasone portante un vascello sormontato da un capo di gigli di Francia \u00e8 notoriamente attestato delle lettere patenti emesse da Luigi XVIII il 20 dicembre 1817, che si rifanno ad un'ordinanza del 2 febbraio 1699, contenente la seguente descrizione:\nSuccessivamente, allorch\u00e9 la rivoluzione francese ebbe abolito la nobilt\u00e0 con il decreto del 20 giugno 1790, si ebbe simultaneamente la soppressione di tutti gli emblemi corrispondenti. La municipalit\u00e0 di Parigi si adegu\u00f2 rapidamente decidendo la soppressione del proprio stemma nel novembre dello stesso anno.\nBisogner\u00e0 attendere l'instaurazione del Primo impero perch\u00e9 le citt\u00e0 vengano nuovamente autorizzate a dotarsi di un'arma. Nel caso di Parigi ci\u00f2 si concretizzer\u00e0 con le \u00ablettere patenti\u00bb accordate alla citt\u00e0 da Napoleone I il 29 gennaio 1811, nelle quali il capo del blasone porta tre api d'oro su sfondo di rosso al posto dei precedenti gigli di Francia. Si ha anche la comparsa di una stella al disopra della nave e della dea Iside sulla prua del vascello.\nLa Restaurazione, con le lettere patenti di Luigi XVIII del 1817, ristabil\u00ec lo stemma di Parigi nella sua forma tradizionale.\nDal 1848 al 1853, dalla Seconda Repubblica all'inizio del Secondo Impero, il capo d'azzurro seminato di gigli viene sostituito da un seminato di stelle. Da notare che Napoleone III permise il ritorno al capo fiorito di Francia.\nUtilizzo attuale.\nA seconda delle rappresentazioni si pu\u00f2 avere una nave con uno, due o tre alberi e possono o meno essere presenti i remi. La corona murale che sormonta lo scudo ha spesso tre o quattro torri.\nIn Italia.\nA Roma, in via Parigi, esiste un monumento che riprende la nave presente nello stemma parigino. Sia l'intitolazione della via che la colonna risalgono al gemellaggio avvenuto nel 1956 tra le due capitali.\nColori di Parigi.\nI colori tradizionali della citt\u00e0 di Parigi sono, da lunga data, il rosso e il blu. La loro prima apparizione ufficiale \u00e8 dell'anno 1358, quando \u00c9tienne Marcel, prevosto dei mercanti, all'epoca in conflitto con il delfino di Francia, futuro Carlo V, fece vestire ai suoi partigiani degli chaperon rossi e blu. I colori di Parigi, blu e rosso, uniti al bianco della casa reale diedero origine al tricolore francese."}
{"id": "2659453", "revid": "1305772", "url": "https://it.wikipedia.org/wiki?curid=2659453", "title": "Pacho", "text": "Pacho \u00e8 un comune della Colombia facente parte del dipartimento di Cundinamarca.\nIl centro abitato venne fondato da Lorencio de Terrones nel 1604, mentre l'istituzione del comune \u00e8 del 1905."}
{"id": "2659456", "revid": "1787156", "url": "https://it.wikipedia.org/wiki?curid=2659456", "title": "Piano regolatore di Palermo del 1962", "text": "Il Piano regolatore di Palermo del 1962 \u00e8 il secondo piano regolatore generale comunale di Palermo.\nStoria.\nIl PRG arriva dopo quasi ottanta anni dal precedente, il Piano Giarrusso del 1895, quando viene approvato dal Presidente della Regione come \"Piano Regolatore Generale\" della citt\u00e0 nel 1962. \nNel 1956 vengono avviati i lavori per la stesura del nuovo Piano affidato dal Comune ai progettisti e docenti dell'universit\u00e0 di Palermo Edoardo Caracciolo, Pippo Caronia, Luigi Epifanio, Giuseppe Spatrisano, Pietro Villa, Vittorio Ziino e coordinato da Vincenzo Nicoletti, direttore dell'ufficio tecnico comunale. Il piano subir\u00e0 oltre 25 stesure prima di venire approvato.\nLinee guida.\nQuesto piano prevedeva l'ampliamento della superficie cittadina di circa il doppio, prevedendo un raddoppio della popolazione dai 500.000 a circa 900.000 abitanti, la nuova edificazione si svilupp\u00f2 soprattutto verso Nord e secondo la morfologia del territorio. Si vennero cos\u00ec ad occupare moltissimi spazi lasciati liberi prima destinati all'agricoltura e contemporaneamente le borgate storiche vennero inglobate nel tessuto urbano, molte delle quali perdendo completamente la loro identit\u00e0. Il piano prevedeva la riduzione delle aree verdi e la sostituzione di piccoli edifici con edifici multipani, con l'intenzione, presunta, di limitare lo spazio occupato, in realt\u00e0 si trattava di una semplice speculazione edilizia. Molte ville ottocentesche e del primo novecento vennero abbattute per questo motivo. In particolare da segnalare il caso della Via Notarbartolo che in breve anni si trasform\u00f2 da una strada circondata da ville e verde a una strada di palazzi oltre i 10 piani. A causa di questo piano regolatore si perpetu\u00f2 quello che in seguito venne definito il Sacco di Palermo.\nVista la grande esplosione demografica degli anni Sessanta e la pressante richiesta di abitazioni da parte della popolazione, nel 1966 vengono approvati i piani per l'edilizia convenzionata che utilizzando territori precedentemente di uso agricolo creano 14 nuove zone edificate, alcune delle quali presso antiche borgate come Bandita, Arenella o Resuttana. Per le classi meno abbienti, la citt\u00e0, attraverso i Piani di Edilizia Economica Popolare (PEEP), decide di edificare una serie di quartieri popolari progettati solitamente secondo il disegno di \"edificio unico\". \nI PEEP vengono cos\u00ec dislocati, nella maggior parte dei casi, nei pressi della nuova circonvallazione cittadina, il viale Regione Siciliana. Progettata inizialmente come tangenziale di collegamento extracittadino per il traffico diretto a Trapani o Messina e quindi come una sorta di limite all'espansione cittadina verso le montagne, venne in breve tempo assorbita dal tessuto urbano diventando un importante asse urbano che per\u00f2 taglia fuori e isola i nuovi quartieri sorti al di fuori di essa, come Borgo Nuovo o Passo di Rigano. Il via alla speculazione urbana sar\u00e0 dato dalla costruzione di questi quartieri cos\u00ec distanti dalla citt\u00e0 consolidata. Creando questi nuovi poli satelliti da collegare alla citt\u00e0 tramite nuove opere di urbanizzazione primaria (strade, reti fognarie e idriche), il terreno inizialmente agricolo posto fra queste nuove aree e la citt\u00e0 veniva acquistato a basso prezzo pur diventando subito edificabile aumentando cos\u00ec a dismisura il suo valore. Sono questi gli anni in cui prolificano la mafia e le collusioni con l'amministrazione cittadina.\nLo Zen.\nIl pi\u00f9 famoso tra questi nuovi PEEP \u00e8 lo ZEN che rappresenta oggi un tipico esempio di degrado cittadino. Il quartiere viene progettato nel 1969 da un gruppo di architetti composto da Francesco Amoroso, Salvatore Bisogni, Vittorio Gregotti, Hiromichi Matsui e Franco Purini. Il nuovo quartiere sorge in un'area che a causa di una depressione, risulta poco arieggiata e quindi poco adatta all'edificazione di un'elevata densit\u00e0 abitativa."}
{"id": "2659459", "revid": "1543377", "url": "https://it.wikipedia.org/wiki?curid=2659459", "title": "Paime", "text": "Paime \u00e8 un comune della Colombia facente parte del dipartimento di Cundinamarca.\nIl centro abitato venne fondato da Alvaro Castrillon e Juan Garcia Duque nel 1617, mentre l'istituzione del comune \u00e8 del 20 ottobre 1856."}
{"id": "2659460", "revid": "857138", "url": "https://it.wikipedia.org/wiki?curid=2659460", "title": "Pandi", "text": "Il toponimo Pandi pu\u00f2 riferirsi a diverse localit\u00e0:"}
{"id": "2659462", "revid": "16784", "url": "https://it.wikipedia.org/wiki?curid=2659462", "title": "Pandi (Colombia)", "text": "Pandi \u00e8 un comune della Colombia facente parte del dipartimento di Cundinamarca.\nIl centro abitato venne fondato da Agust\u00edn De Chaves Garcia y Paredes nel 1793."}
{"id": "2659464", "revid": "729019", "url": "https://it.wikipedia.org/wiki?curid=2659464", "title": "Aeroporto Internazionale di Cleveland-Hopkins", "text": "L'Aeroporto Internazionale Hopkins di Cleveland \u00e8 un aeroporto situato a 14\u00a0km dal centro finanziario di Cleveland, nello stato dell'Ohio, negli Stati Uniti d'America."}
{"id": "2659466", "revid": "339392", "url": "https://it.wikipedia.org/wiki?curid=2659466", "title": "Cleveland Hopkins International Airport", "text": ""}
{"id": "2659468", "revid": "1305772", "url": "https://it.wikipedia.org/wiki?curid=2659468", "title": "Paratebueno", "text": "Paratebueno \u00e8 un comune della Colombia facente parte del dipartimento di Cundinamarca.\nIl centro abitato venne fondato da \u00c1lvaro Parra nel 1956, mentre l'istituzione del comune \u00e8 del 30 novembre 1981."}
{"id": "2659470", "revid": "116944", "url": "https://it.wikipedia.org/wiki?curid=2659470", "title": "Terreiro do Pa\u00e7o", "text": ""}
{"id": "2659471", "revid": "729019", "url": "https://it.wikipedia.org/wiki?curid=2659471", "title": "US Airways Express", "text": "US Airways Express \u00e8 un marchio che identificava una serie di compagnie aeree statunitensi che operavano voli regionali (in particolare negli Stati Uniti, in Canada e alle Bahamas) per conto della US Airways. Contemporaneamente alla capogruppo, ha terminato le operazioni il 17 ottobre 2015."}
{"id": "2659473", "revid": "339392", "url": "https://it.wikipedia.org/wiki?curid=2659473", "title": "Phoenix Sky Harbor International Airport", "text": ""}
{"id": "2659476", "revid": "116944", "url": "https://it.wikipedia.org/wiki?curid=2659476", "title": "Lisbona e Valle del Tejo", "text": ""}
{"id": "2659477", "revid": "287204", "url": "https://it.wikipedia.org/wiki?curid=2659477", "title": "Intercontinental Rally Challenge", "text": "L'Intercontinental Rally Challenge, pi\u00f9 conosciuto come IRC, \u00e8 stato un campionato internazionale di rally organizzato dall'anno 2006 dalla Federazione Internazionale dell'Automobile e promosso per il canale di televisione Eurosport.\nNato con il nome di International Rally Challenge ha assunto l'attuale denominazione dalla seconda edizione; il campionato \u00e8 nato con due obiettivi: formare piloti giovani e permettere agli amatori di correre su circuiti di diversi paesi del mondo. Nell'IRC possono correre le Super 2000, Gruppo R3, Super 1600 e Gruppo N.\nNel 2008, le marche che presero parte alle competizioni furono Abarth, Honda, Mitsubishi, Peugeot, Proton e Volkswagen. Nel 2009 sono arrivate la Opel e la \u0160koda e nel 2010 la Ford.\nNel 2012 si \u00e8 svolta l'ultima edizione per fondersi poi con l'ERC nel 2013."}
{"id": "2659480", "revid": "54354", "url": "https://it.wikipedia.org/wiki?curid=2659480", "title": "Teoria dei twistors", "text": ""}
{"id": "2659490", "revid": "1543377", "url": "https://it.wikipedia.org/wiki?curid=2659490", "title": "Yoko Tsuno", "text": "Yoko Tsuno \u00e8 un personaggio immaginario protagonista della omonima serie a fumetti creata nel 1970 dal belga Roger Leloup.\nGenesi del personaggio.\nYoko Tsuno, inizialmente concepita come un personaggio secondario per la serie \"Jacky et Celestin\" e come tale abbozzata nel dicembre 1968, ricever\u00e0 poi dall'editore \"Dupuis\" il via libera come progetto di serie autonoma nel dicembre 1969 e viene pubblicata a puntate sulla rivista \"Spirou\" dal 24 settembre 1970.\nBiografia del personaggio.\nYoko Tsuno \u00e8 un ingegnere elettronico, cresciuta in Giappone, successivamente trasferitasi in Belgio. Yoko \u00e8 anche una esperta subacquea ed \u00e8 cintura nera di aikid\u014d. Inoltre \u00e8 pilota sia di alianti sia di elicotteri.\nTrama e ambientazione.\nLa serie \u00e8 incentrata su Yoko Tsuno, ingegnere elettronico di origine giapponese, aiutata dai suoi amici Vic e Pol. Le storie si svolgono sia in ambienti realistici contemporanei, in Europa e altrove, che in ambienti alieni.\nStoria editoriale.\nEdizioni italiane.\nNegli anni tra il 1972 e il 1992 la rivista per ragazzi \"Messaggero dei Ragazzi\" ha pubblicato, a puntate e tradotte in italiano, alcune delle storie di Yoko Tsuno. Il breve episodio Hold-up en hi-fi (raccolto nel volume Aventures \u00e9lectroniques) \u00e8 stato pubblicato, senza titolo, sulla rivista Exploit Comics 33 (edizioni GAF) nel 1984. Il trio fantastico, edizioni Alessandro Distribuzioni, collana I Classici 31, agosto 1990 (ristampato nel giugno 2000: ISBN 978-88-8285-054-8). Albo cartonato corrispondente al volume Le Trio de l'\u00e9trange."}
{"id": "2659501", "revid": "113929708", "url": "https://it.wikipedia.org/wiki?curid=2659501", "title": "Val Duron", "text": "La val Duron \u00e8 una valle delle Dolomiti, nel comune di Campitello di Fassa della Provincia di Trento. \nGeografia fisica.\nIncuneata fra il Sassopiatto e il Gruppo del Catinaccio, la valle presenta un'altitudine media di circa 2100 metri, dai 1850 del Rifugio Micheluzzi (aperto sia nella stagione estiva che invernale) ai 2204 del Passo Duron.\nTurismo.\nLa val Duron \u00e8 raggiungibile da Campitello di Fassa per mezzo di una strada sterrata, percorribile anche con fuoristrada e servita, nella stagione estiva, di un servizio taxi. \nLa zona \u00e8 punto di partenza per numerose escursioni e passeggiate, alcune percorribili anche in mountain bike, che si snodano nel Gruppo del Catinaccio, Alpe di Siusi e Sassopiatto.\nAmbiente.\nLa val Duron \u00e8 stata classificata sito SIC (Site of Community Importance), zona speciale di conservazione e zona a protezione speciale attraverso il progetto Natura 2000 della Provincia Autonoma di Trento che ha applicato la direttiva comunitaria (92/43/CEE).\nQuesta valle \u00e8 luogo ideale per trovare fossili di conchiglie e minerali come dachiardite e quarzo rosa. Parte della valle ha origini vulcaniche. In val Duron, localit\u00e0 Do Col d'Aura, si trova un pino cembro particolarmente interessante dal punto di vista naturalistico in quanto pluricentenario. Il sito inoltre \u00e8 ricco di fauna selvatica interessante e luogo endemico per relitti glaciali in via di estinzione."}
{"id": "2659503", "revid": "56620", "url": "https://it.wikipedia.org/wiki?curid=2659503", "title": "I segreti di Nicholas Flamel, l'immortale - L'alchimista", "text": "I segreti di Nicholas Flamel, l'immortale - L'alchimista (\"The Alchemyst: The Secrets of the Immortal Nicholas Flamel\"), abbreviato come L'alchimista, \u00e8 un romanzo fantasy per ragazzi del 2007 dello scrittore Michael Scott, il primo della serie \"I segreti di Nicholas Flamel, l'immortale\".\nIn Italia \u00e8 stato pubblicato nel 2008 dalla Arnoldo Mondadori Editore, mentre il secondo volume, intitolato \"Il mago\", \u00e8 stato pubblicato nel 2009. Il terzo volume, \"L'incantatrice\", \u00e8 uscito a fine 2010. I titoli degli altri volumi sono: \"Il negromante\", \"Il traditore\" e \"I gemelli\".\nTrama.\nLa vicenda si svolge in due giornate (gioved\u00ec 31 maggio e venerd\u00ec 1\u00ba giugno) e racconta la storia di due gemelli quindicenni, Sophie e Josh Newman, e del loro incontro con Nicholas Flamel.\nSophie e Josh sono figli di due archeologi e trascorrono l'estate (durante la quale i genitori sono lontani per una campagna di scavi) a San Francisco, a casa della nonna.\nSophie lavora in una caffetteria, Josh in una libreria che si trova proprio di fronte alla caffetteria.\nQuando la libreria viene assalita da strani individui, Sophie e Josh si trovano coinvolti in una lotta fra creature magiche e mitologiche, tra cui Nicholas Flamel, un immortale che custodisce il Libro di Abramo, un tomo che pu\u00f2 risvegliare gli Antichi Signori e che essi vogliono. Dopo una strenua lotta Il loro nemico, John Dee, riesce ad impadronirsi del libro e a rapire la moglie di Nicholas,Perenelle, ma Josh strappa le pagine finali, rendendo incompleta la formula. Flamel spiega loro che non sono pi\u00f9 al sicuro e che devono venire con lui nel regno di un'Antica Signora: Ecate.\nInsieme a Flamel iniziano cos\u00ec a girare il mondo,dove assieme a Scatach,per riuscire a sfuggire da coloro che li avevano aggrediti, gli Oscuri Signori. Sophie viene risvegliata da Ecate, scoprendo cos\u00ec che lei e il gemello sono i Gemelli del Sole e della Luna, con aure oro e argento, e Josh inizia ad esserne geloso e a temerla, perch\u00e9 Ecate mentre stava per risvegliare anche lui \u00e8 rimasta uccisa. Rifugiatisi ad Ojai Dee risveglia un esercito di morti poco dopo che Sophie \u00e8 stata istruita dalla Strega di Endor, che le ha conferito tutto il suo sapere, mettendola per\u00f2 in pericolo rischiando che i ricordi della Strega invadano i suoi.A Ojai Dee parla con Josh,facendogli venire delle domande a proposito di Nicolas.Grazie alla strega di Endor riescono a scappare a Parigi grazie ad una porta di energia, ma Josh \u00e8 dubbioso: Nicholas Flamel a davvero un amico?Nel frattempo Perenelle \u00e8 tenuta in prigionia nella prigione di Alcatraz,dove grazie alle sue capacit\u00e0 da Negromante parla con uno spettro,Jefferson Miller,con il quale parla attraverso di lui con Nicolas quando sono nella dimora di Ecate."}
{"id": "2659504", "revid": "124808", "url": "https://it.wikipedia.org/wiki?curid=2659504", "title": "Universiteit Leiden", "text": ""}
{"id": "2659508", "revid": "1272592", "url": "https://it.wikipedia.org/wiki?curid=2659508", "title": "Carmelo Ciccia", "text": "Biografia.\nNato in una famiglia di braccianti agricoli, durante la seconda guerra mondiale \u00e8 rimasto fortunatamente illeso in uno dei terribili bombardamenti aerei a tappeto che colpirono la sua citt\u00e0 di nascita.\nLaureato in lettere all'Universit\u00e0 di Catania nel 1957, dopo un biennio di assistentato universitario in lingua e letteratura italiana alla cattedra di Carmelina Naselli e un anno d'insegnamento in un liceo classico del capoluogo etneo, nel 1959 si \u00e8 trasferito in Veneto, dove \u00e8 stato docente e preside nelle scuole secondarie, per molti anni nel liceo classico di Conegliano, citt\u00e0 di residenza. \u00c8 stato anche, pi\u00f9 volte, docente-coordinatore nei corsi abilitanti annuali per docenti secondari e presidente di commissione nei concorsi a cattedre; in seguito per un quindicennio \u00e8 stato docente di dantistica nell'universit\u00e0 per la terza et\u00e0 di Treviso.\nHa pubblicato una sessantina fra libri e opuscoli, specialmente di saggistica e critica letteraria, anche in latino. I suoi libri si trovano nelle principali biblioteche e universit\u00e0 dei cinque continenti.\nCome animatore culturale, ha fondato e diretto vari circoli culturali, presiedendo anche il comitato di Conegliano della Societ\u00e0 Dante Alighieri / Gruppo \"Amici di Dante\" e alcune giurie di premi letterari.\nCome dantista, ha pubblicato vari saggi su Dante e tenuto numerose conferenze e letture dantesche in Italia e all'estero.\n\u00c8 autore di opere di narrativa tradotte in Francia, Inghilterra e Grecia. Nel 1975-76 un suo racconto, tradotto in inglese, \u00e8 stato trasmesso dalla BBC di Londra; altri suoi racconti sono stati inclusi in antologie scolastiche di varie case editrici, fra cui De Agostini (Novara), Giunti (Firenze), Guerra (Perugia), La Nuova Italia (Firenze), La Scuola (Brescia), Palumbo (Palermo), Tringale (Catania); e nel 1992 egli ha partecipato quale esperto alla trasmissione della RAI \u201cAlla ricerca dell'italiano perduto\u201d in diretta da Roma su Radiouno.\nHa collaborato a numerosi giornali e riviste, fra cui una decina di quotidiani, particolarmente con recensioni e note critiche relative a circa un migliaio d'opere di scrittori e artisti di ogni epoca. E firmandosi come \"Carmelus Ciccia\" ha collaborato per diversi anni alla rivista vaticana \"Latinitas\" (interamente in lingua latina) con articoli, saggi e recensioni, poi revisionati, riordinati e ripubblicati, con l'aggiunta di qualche inedito, nel proprio volume \"Specimina Latinitatis\"..\nNel 2004, in occasione della Giornata di festa del latino organizzata dalla Fondazione \u201cLatinitas\u201d, a Roma ha commemorato in lingua latina Francesco Petrarca nel 7\u00ba centenario della nascita. Nel 2005 \u00e8 stato invitato al Quirinale dal presidente Ciampi, col quale ha avuto un cordiale colloquio.\nHa anche musicato alcuni canti liturgici latini.\nPaolo Diffidenti ha scritto di lui nella rivista \"Cimento\" di Roma del 31.12.1974: \"Carmelo Ciccia \u00e8 l'espressione dello studioso d'oggi, che alla seriet\u00e0 sa unire un'autonomia critica ed un discernimento analitico fondato su intuizioni casuali o discrezionali personalissime. Per questo se ne apprezza l'opera, che, data l'originalit\u00e0 interpretativa spesso in contrasto con la critica militante, pu\u00f2 costituire un valido sussidio didattico per insegnanti e studenti.\" E Luciano Nanni ha aggiunto in \"Literary.it\" di Padova, n\u00b0 9/2009: \u201cNei suoi saggi Ciccia d\u00e0 vita a un excursus pi\u00f9 unitario grazie alla competenza della materia e all'acutezza dei giudizi, dettati sempre da grande onest\u00e0 intellettuale.\u201d\nRiconoscimenti.\nHa ricevuto la medaglia d'oro della Citt\u00e0 di Conegliano da parte del Sindaco del comune. \nInoltre \u00e8 stato insignito dei seguenti premi:\nOnorificenze.\n\u2014 D.P.R. 2 giugno 1988, in \u201cGazzetta Ufficiale della Repubblica Italiana\u201d, parte 1^, 4 maggio 1989"}
{"id": "2659511", "revid": "18323", "url": "https://it.wikipedia.org/wiki?curid=2659511", "title": "Pietro Fontanini", "text": "Esponente di lungo corso nella Lega Nord, \u00e8 stato consigliere comunale, assessore e sindaco di Campoformido, presidente del Consiglio regionale del Friuli-Venezia Giulia dal 9 luglio al 3 agosto del 1993 e della Regione Autonoma Friuli-Venezia Giulia dal 3 agosto 1993 all'11 gennaio 1994, parlamentare della Repubblica dal 1994 al 2006 prima al Senato della Repubblica e poi alla Camera dei deputati, e infine Presidente della Provincia di Udine dal 14 aprile 2008 al 22 aprile 2018.\nBiografia.\nNato a Udine, figlio di Altero, proviene da una famiglia di Basaldella, frazione di Campoformido.\nHa conseguito la laurea alla facolt\u00e0 di sociologia all'Universit\u00e0 degli Studi di Trieste, per poi svolgere successivamente la professione di insegnante, essendo anche redattore di Radio Onde Furlane.\nCarriera politica.\nDapprima militante in formazioni della sinistra friulanista e nella Federazione dei Verdi, aderisce alla Lega Nord di Umberto Bossi nel 1993, dove si candida alle elezioni regionali in Friuli-Venezia Giulia di quell'anno, venendo eletto in consiglio regionale del Friuli-Venezia Giulia nella sua VII legislatura, dov'\u00e8 stato presidente della giunta regionale del Friuli-Venezia Giulia dal 3 agosto del 1993 all'11 gennaio del 1994 e presidente del Consiglio regionale dal 9 luglio del 1993 al 3 agosto dello stesso anno.\n\u00c8 stato eletto senatore nella XII Legislatura, nonch\u00e9 deputato alla Camera nella XIII Legislatura. Ha ricoperto il ruolo di vice-capogruppo e poi vice-capogruppo vicario della Lega Nord alla Camera dei deputati nel 1996.\nHa ricoperto la carica di deputato anche nella XIV legislatura, succedendo a Domenico Pittino nel collegio di Cividale del Friuli. \u00c8 stato sindaco del comune di Campoformido, dove era consigliere dagli anni Ottanta, per due mandati, dal 22 maggio del 1995 al 16 giugno del 2004. Nello stesso Comune aveva ricoperto il ruolo di assessore alla Cultura nel 1990, quando militava nel partito dei Verdi, avendo precedentemente aderito al Movimento Friuli. Nella sua carriera politica, tra gli altri, ha rivestito i seguenti incarichi parlamentari: presidente del comitato per la legislazione della Camera dei Deputati dal 26 ottobre 2004 al 25 agosto 2005; vicepresidente della 1\u00aa Commissione Affari Costituzionali della Presidenza del Consiglio e Interni dal 21 giugno 2001 al 27 aprile 2006.\nProvincia e Comune di Udine.\nAlle elezioni provinciali del 13 aprile 2008 si candida a Presidente della Provincia di Udine, appoggiato della Lega Nord, dal Popolo della Libert\u00e0 e Unione di Centro, ed \u00e8 stato eletto al primo turno e riconfermato il 21 aprile 2013 senza dover ricorre al ballottaggio (ottenne infatti il 50,03% al primo turno). Dal luglio 2008 al giugno 2012 \u00e8 stato anche segretario della Lega Nord Friuli Venezia Giulia.\nNel 2018 si candida come sindaco di Udine a sostegno di una coalizione di centro-destra per le elezioni amministrative, in cui ottiene il 41,49% dei voti al primo turno, accedendo cos\u00ec al ballottaggio del 13 maggio, giorno in cui viene eletto con il 50,37% dei voti, battendo lo sfidante di centro-sinistra Vincenzo Martines."}
{"id": "2659512", "revid": "729019", "url": "https://it.wikipedia.org/wiki?curid=2659512", "title": "Village (programma radiofonico)", "text": "Village \u00e8 stato un programma radiofonico di Rai Radio 1 andato in onda dal 30 giugno 2003 al 28 agosto 2009, dal luned\u00ec al venerd\u00ec dalle ore 13,30 alle ore 14,00.\nStoria.\nProgramma di genere musicale, aveva come obiettivo quello di proporre musica non commerciale o alternativa, in uno spazio orario insolito per questo tipo di musica. \u00c8 andato in onda per la prima volta nel giugno del 2003, con la conduzione di Gerardo Panno (anche ideatore della trasmissione) e Carlotta Tedeschi. Nel corso delle varie stagioni si sono alternate, al fianco di Gerardo Panno, anche Simonetta Zauli, Elisa Manisco e Silvia Boschero, mentre dal giugno 2005 fino al termine della trasmissione, avvenuta nell'agosto 2009, \u00e8 stato condotto dalla sola Silvia Boschero.\nCon cadenza quindicinale, inoltre, una puntata della trasmissione veniva dedicata alla musica seria, intitolata \"Village Classic\".\nAlcune puntate della trasmissione venivano dedicate a degli ospiti, anche internazionali, tra cui Stevie Wonder e Y\u014dko Ono.\nConduttori.\nFino al 2005 si sono affiancati due conduttori:\nDal 27 giugno 2005 fino al 28 agosto 2009 \u00e8 stata condotta in solitaria da Silvia Boschero."}
{"id": "2659517", "revid": "599013", "url": "https://it.wikipedia.org/wiki?curid=2659517", "title": "Kallinikos Kreangka", "text": ""}
{"id": "2659520", "revid": "1543377", "url": "https://it.wikipedia.org/wiki?curid=2659520", "title": "Freudiana (musical)", "text": "Freudiana \u00e8 un musical in lingua tedesca che debutt\u00f2 nel 1990. Dal musical \u00e8 stato tratto l'album \"Freudiana\" (1991) di Eric Woolfson."}
{"id": "2659521", "revid": "228587", "url": "https://it.wikipedia.org/wiki?curid=2659521", "title": "Frederik Ruysch", "text": "Ruysch giunse con i suoi studi al riconoscimento delle valvole nel sistema linfatico, dell'organo vomeronasale nei serpenti, e l'\"arteria centralis oculi\" (l'arteria centrale dell'occhio).\nBiografia.\nFrederik Ruysch nacque a L'Aia, figlio di un funzionario del governo, e inizi\u00f2 la sua attivit\u00e0 come allievo di un farmacista. Affascinato dall'anatomia, studi\u00f2 all'Universit\u00e0 di Leida, allievo di Franciscus Sylvius. I suoi compagni di studio erano Jan Swammerdam, Reinier de Graaf e Niels Stensen. I cadaveri da sezionare erano piuttosto scarsi e costosi, e Ruysch fu spinto a cercare un modo per preparare gli organi. Nel 1661 spos\u00f2 la figlia di un architetto tedesco di nome Pieter Post. Si laure\u00f2 nel 1664 con una tesi sulla pleurite. Ruysch divenne \"praelector\" della Corporazione municipale dei chirurghi di Amsterdam nel 1667. Nel 1668 divenne capo istruttore delle ostetriche della citt\u00e0. Queste ultime non erano pi\u00f9 autorizzate ad esercitare la propria professione fino a quando non fossero state esaminate da Ruysch. Nel 1679 fu medico legale presso il tribunale di Amsterdam e nel 1685 professore di botanica nell'Orto botanico di Amsterdam, dove lavor\u00f2 con Jan e Caspar Commelin. Ruysch si specializz\u00f2 sulle piante indigene.\nRuysch condusse ricerche in molte aree dell'anatomia umana, della psicologia, utilizzando la conservazione \"sotto spirito\" per conservare gli organi, e cre\u00f2 una delle pi\u00f9 famose collezioni anatomiche di tutta Europa. La sua abilit\u00e0 principale fu la preparazione e la conservazione di esemplari con un misterioso \"liquor balsamicum\" ed \u00e8 ritenuto uno dei primi ad aver usato l'imbalsamazione arteriosa per questo scopo. Nei suoi primi anni, la figlia Rachel Ruysch, una pittrice di nature morte, lo aiut\u00f2 a decorare la collezione con fiori, pesci, conchiglie e le delicate parti del corpo con merletti.\nNel 1697 Pietro I di Russia, detto \"il Grande\", e Nicolaes Witsen visitarono Ruysch, che aveva esposto tutte le specie in cinque stanze, per due giorni, durante la settimana di apertura per il pubblico. Ruysch raccont\u00f2 allo zar, che aveva un grande interesse per la scienza, come catturare le farfalle e come conservarle. I due avevano inoltre un interesse comune per le lucertole. Insieme andarono a visitare dei pazienti, e Ruysch gli insegn\u00f2 a disegnare la dentatura umana. Nel 1717, durante la sua seconda visita, Ruysch vendette il suo \"archivio delle curiosit\u00e0\" a Pietro il Grande per 30.000 fiorini, incluso il \"segreto\" per suo misterioso liquore: sangue di maiale rappreso, blu di Prussia e ossido mercurico. Ruysch si rifiut\u00f2 di prestare aiuto quando tutto il materiale dovette essere confezionato ed etichettato. Ci\u00f2 impegn\u00f2 Albertus Seba per pi\u00f9 di un mese. I cento imballaggi non furono inviati immediatamente, ma, a causa della Grande Guerra del Nord dell'anno seguente, vennero divisi in due navi. La collezione era intatta, e le voci circa i marinai che bevvero l'alcool erano false.\nRuysch ritorn\u00f2 immediatamente alla sua attivit\u00e0 nella sua casa nel Bloemgracht, ad Amsterdam. Ebbe Johann Christoph Bohl come suo allievo dal 1726 al 1730. Dopo la morte di Ruysch, la sua collezione fu venduta ad Augusto il Forte. Mentre alcune delle sue collezioni conservate ci sono rimaste, nessuna delle sue scene \u00e8 sopravvissuta. Esse sono note solo grazie ad una serie di incisioni, in particolare quelle di Cornelius Huyberts.\nRuysch fu ritratto dal suo genero Jurriaen Pool. Frederik Ruysch pubblic\u00f2 insieme a Herman Boerhaave.\nRiferimenti nella letteratura.\nA Ruysch \u00e8 dedicata una delle \"Operette morali\" di Giacomo Leopardi intitolata \"Dialogo di Federico Ruysch e delle sue mummie\", incentrata su cosa proverebbe l'uomo nel punto della morte.\nDi Frederik Ruysch si parla anche, e piuttosto diffusamente, ne \"I vagabondi\", romanzo della scrittrice polacca Olga Tokarczuk, premio Nobel per la letteratura 2018, edito in Italia da Bompiani."}
{"id": "2659522", "revid": "599013", "url": "https://it.wikipedia.org/wiki?curid=2659522", "title": "Massimo Gotti", "text": "Carriera.\nClub.\nCresciuto nell'Atalanta, dopo la sconfitta nella finale del campionato Primavera contro la Roma, viene acquistato dall'Udinese Calcio a titolo definitivo. Dopo un anno passato tra la Primavera friulana e le panchine in Serie A, passa in prestito secco all'Ascoli, voluto da mister Attilio Tesser che lo segu\u00ec l'anno precedente nelle file della Primavera friulana, esordendo in Serie A a San Siro contro l'Inter. A gennaio torna a Udine (visto anche l'esonero di Tesser), e agli ordini di mister Alberto Malesani colleziona altre due presenze in Serie A contro il Cagliari e l'Atalanta. Passa successivamente in prestito al Padova in Serie C1, ma questa fu un'annata sfortunato per il giocatore, a causa della rottura del quinto metatarso del piede destro. Decise di mettersi in discussione a Portogruaro, dove il primo anno la squadra ottenne la salvezza mentre l'anno successivo, guidata dal mister Alessandro Calori, conquista la promozione diretta in Serie B. L'Empoli si interessa a lui, e lo prende in prestito.\nDopo un anno torna alla base a Udine, e dopo aver svolto il ritiro precampionato con la compagine friulana, passa in compropriet\u00e0 alla Ternana in Lega Pro, debuttando in rossoverde nella gara di Coppa Italia vinta 5-0 contro il Giulianova. Il 4 settembre, nella prima giornata di campionato contro il Viareggio, realizza il gol vittoria (1-0). A fine anno conquista con la squadra rossoverde la promozione in Serie B.\nNella campagna trasferimenti 2012-2013 viene riscattato alle buste dalla Ternana. Il 15 settembre, nella quarta giornata del campionato cadetto contro il Cesena, subisce la rottura del legamento crociato anteriore.\nUna volta scaduto il contratto con la Ternana va in prova ai rivali del Perugia ma dopo una dura contestazione dei tifosi biancorossi dovuta ai suoi precedenti in rossoverde, non gli viene proposto un contratto.\nIl 19 settembre 2013 firma un contratto biennale col Grosseto. Nella stagione 2014-2015 veste la maglia del Matera. Dopo sei mesi conclude la sua esperienza in Basilicata e firma un contratto fino a giugno con L'Aquila Nella stagione 2015-2016 il giocatore approda in serie D, vestendo la maglia dell'Unione Sportiva Ciserano.\nSuccessivamente dal 2016-2017 allo Scanzorosciate Neopromossa dall'Eccellenza alla Serie D dove partecipa alla salvezza della squadra nel campionato dilettantistico.\nNazionale.\nHa ottenuto tre convocazioni con la Nazionale U-17, giocando una partita contro la Lettonia U-17, valida per le qualificazioni agli Europei di categoria.\nStatistiche.\nPresenze e reti nei club.\n\"Statistiche aggiornate al 2 maggio 2015.\""}
{"id": "2659525", "revid": "1543377", "url": "https://it.wikipedia.org/wiki?curid=2659525", "title": "Sage (estensione)", "text": "Sage \u00e8 un'estensione per Mozilla Firefox che permette di leggere direttamente nel browser i feed RSS, XML ed Atom.\nL'estensione \u00e8 stata sviluppata da Peter Andrews ed Erik Arvidsson. L'attuale versione stabile di Sage \u00e8 la versione 1.4.3, pubblicata il 13 luglio 2009, ed \u00e8 compatibile con Mozilla Firefox 3.5.\nSage ha vinto il premio \"Most Innovative\" nell'edizione 2006 della competizione \"Extend Firefox\"."}
{"id": "2659529", "revid": "7969", "url": "https://it.wikipedia.org/wiki?curid=2659529", "title": "San Renato di Sorrento", "text": ""}
{"id": "2659530", "revid": "7969", "url": "https://it.wikipedia.org/wiki?curid=2659530", "title": "San Renato di Angers", "text": ""}
{"id": "2659532", "revid": "226458", "url": "https://it.wikipedia.org/wiki?curid=2659532", "title": "Carta italiana del restauro (1932)", "text": "La Carta italiana del restauro fu redatta nel 1932 dal Consiglio superiore per le antichit\u00e0 e belle arti, riprendendo la struttura e i contenuti della carta di Atene redatta l'anno precedente.\nStruttura.\nQuesto documento fu redatto allo scopo di conservare e preservare la grande quantit\u00e0 di opere d'arte architettoniche e non, presenti sul territorio nazionale, che rappresentano, e rappresentavano anche 80 anni fa, un patrimonio ineguagliabile nel mondo.\nQuesto \u00e8 il primo passo della carta che sotto l'influenza di Gustavo Giovannoni, cerca di dare forza a questo primo documento attingendo a concetti densi di valori storici ed estetici che gli organi della \"cultura ufficiale\" del regime fascista sfruttano e sanciscono nel documento.\nRiassumendo, la \"carta\" si prefigge la conservazione attenta e minuziosa degli edifici storici, e detta alcune norme e principi da adottare in essa:\nFinalit\u00e0 del restauro.\nSono quindi quelle di conservare i monumenti come documenti d'arte e storia tradotti in pietra. Per questo si rifiutano proposte di ripristino, limitandosi a ristabilire solo l'unit\u00e0 di linea (cio\u00e8 le sagome, i volumi, non i dettagli e i particolari stilistici) di un edificio. L'accento \u00e8 posto anche sull'importanza della manutenzione, che pu\u00f2 permettere di rimandare il restauro vero e proprio rinviandolo al pi\u00f9 tardi possibile.\nGiovannoni non ha fiducia nelle possibilit\u00e0 dell'architettura moderna, \u00e8 convinto che nel restauro sia preclusa ogni possibilit\u00e0 d'incontro tra antico e nuovo; quando pensa all'aggiunta, quindi, prende in considerazione un intervento neutro, distinto dall'originale per materiale e lavorazione.\nNonostante lo sforzo di Giovannoni il documento rimase allo stato di semplice circolare amministrativa, incapace di agire sulle azioni dello stesso ministero con il potere/dovere sulla tutela del patrimonio."}
{"id": "2659535", "revid": "1714743", "url": "https://it.wikipedia.org/wiki?curid=2659535", "title": "Piazza Giulio Cesare (Palermo)", "text": "Piazza Giulio Cesare \u00e8 una piazza di Palermo situata appena fuori dal centro storico.\nLa piazza venne edificata nel 1886 insieme alla nuova Stazione di Palermo Centrale che vi si affaccia, la piazza \u00e8 anche l'inizio della Via Roma. Al centro di essa \u00e8 presente una statua equestre raffigurante Vittorio Emanuele II coeva alla piazza, la statua si trova al centro di una piccola area verde. Sul fronte di via Roma \u00e8 presente l'ingresso monumentale edificato tra il 1924 ed il 1936. "}
{"id": "2659539", "revid": "125019101", "url": "https://it.wikipedia.org/wiki?curid=2659539", "title": "Garamond (editore)", "text": "Garamond \u00e8 stata una casa editrice italiana con sede a Roma, che ha operato dal 1989 a met\u00e0 degli anni '10 del XXI secolo rivestendo nel mercato italiano un ruolo di precursore nel settore dell'editoria digitale scolastica.\nStoria.\nL'editrice Garamond era stata fondata a Roma nel 1989, richiamando nel nome uno dei caratteri (il Garamond) di pi\u00f9 lunga tradizione tipografica. Il tema centrale delle proprie opere era stato l'uso didattico delle allora nascenti tecnologie multimediali. Altro filone era il tema dell'innovazione.\nA fianco della produzione di libri cartacei e digitali l'editrice aveva sempre curato il rapporto con i docenti, anche con iniziative di ricerca e sperimentali. In particolare aveva curato un notiziario inviato per via email.\nLa rilevanza conseguita dalla Garamond nel settore dell'editoria digitale scolastica attir\u00f2 l'attenzione Rizzoli Corriere della Sera che voleva interessarsi del settore, e che nel 2003 decise di rilevare la quota di partecipazione del 50%. Durante tale joint venture, una delle iniziative pi\u00f9 rilevanti fu nel 2005 l'organizzazione con l'Universit\u00e0 della Tuscia di un il Master \u201ceLearning: progettazione e Learning Object\u201d. La collaborazione con RCS Group cess\u00f2 dopo quattro anni. Dopo quattro anni la collaborazione fu interrotta e Garamond cess\u00f2 di essere una partecipata di RCS Group.\nLa Garamond continu\u00f2 ad essere particolarmente attiva nell'organizzare convegni sulla tematica dell'introduzione degli e-book nel campo didattico, utilizzado anche la denominazione \"Wikiscuola\".\nIl catalogo presentava 420 titoli indirizzati specialmente alle materie \"italiano\" e \"matematica\" per le scuole medie superiori.\nLa sua uscita nel 2011 dall'Associazione degli editori, motivata dal superamento, almeno negli ambiti specializzati scolastci, del copyright a favore delle licenze Creative Commons, suscit\u00f2 clamore.\nL'editore Garamond ha cessato la sua attivit\u00e0 nel 2014 anche se i testi del suo catalogo risultano ancora elencati nei cataloghi dei siti specializzati.\nSettore dell'editoria musicale.\nNel settore dell'editoria musicale la Garamond aveva predisposto materiale didattico, collaborato con la BMG Ricordi per il \"catalogo di musica contemporanea\" ed anche con alcune prestigiose organizzazioni quali:\nWikiscuola.\nIl costante impegno di trovare forme innovative nel campo didattico aveva portato la Garamond a lanciare un progetto Wikiscuola per anni rimasto allo stato embrionale e poi rilanciato nell'autunno del 2014.\nOmonimie.\nUn omonimo Editore Garamond compare nel romanzo del 1988 \"Il pendolo di Foucault\" di Umberto Eco."}
{"id": "2659540", "revid": "123817056", "url": "https://it.wikipedia.org/wiki?curid=2659540", "title": "Vito Bruschini", "text": "Biografia.\nHa lavorato come sceneggiatore e aiuto regista in alcuni film degli anni settanta e ha diretto e sceneggiato il film \"Zanna Bianca e il grande Kid\" del 1977, che ha vinto il premio della giuria al Giffoni Film Festival. Negli anni ottanta ha scritto documentari e trasmissioni culturali per la televisione e video didattici per diverse collane editoriali. Ha inoltre insegnato regia presso l'accademia Rosebud, scuola privata di cinema e televisione e ha realizzato programmi televisivi per la piattaforma Sky.\nCome giornalista ha diretto la rivista \"Quark Magazine\" e il mensile di ecoturismo \"Geos\". Ha creato una societ\u00e0 di servizi editoriali, con la quale ha realizzato inserti e allegati culturali per diverse testate editoriali e ha lavorato per la rivista di moda \"Audrey\", per l'edizione cartacea del quotidiano \"Il Globo\" e per il mensile di orologi \"Kronos\".\nHa diretto la pubblicazione interna delle Ferrovie dello Stato \"Diario delle ferrovie d'Italia (1839-2000): dalla Napoli-Portici all'ETR500\" Edizioni Efeso, 2000. Ha scritto e diretto \"Sotto un cielo di bombe\", proiezione di un documentario sul bombardamento di San Lorenzo intervallato dalle storie raccontate da 10 attori, rappresentato nell'ambito del \"Festival del documentario storico\", manifestazione romana del 2009. Ha pubblicato nel 2009 il romanzo \"The Father - Il padrino dei padrini\". Nel 2011 \"Vallanzasca\"; nel 2012, \"La strage. Il romanzo di piazza Fontana\"; nel 2013, \"Educazione criminale\"; nel 2014 \"I segreti del club Bilderberg. Il romanzo del potere; nel 2015 I cospiratori del Priorato,\" tutti con Newton Compton Editori.\nNel 2016, mentre Pietro Orlandi si rivolge a Papa Francesco per acquisire gli atti dell'inchiesta sulla scomparsa della sorella Emanuela Orlandi, Bruschini pubblica \"La verit\u00e0 sul caso Orlandi\" dal quale sar\u00e0 liberamente tratto il film \"La verit\u00e0 sta in cielo\" di Roberto Faenza."}
{"id": "2659546", "revid": "124808", "url": "https://it.wikipedia.org/wiki?curid=2659546", "title": "Federico Ruysch", "text": ""}
{"id": "2659551", "revid": "1677399", "url": "https://it.wikipedia.org/wiki?curid=2659551", "title": "Paris Open 1991", "text": "Il Paris Masters 1991 \u00e8 stato un torneo di tennis che si \u00e8 giocato sul Sintetico indoor. \u00c8 stata la 19\u00aa edizione del Paris Masters, che fa parte della categoria Super 9 nell'ambito dell'ATP Tour 1991. Il torneo si \u00e8 giocato nel Palais omnisports de Paris-Bercy di Parigi in Francia, dal 28 ottobre al 4 novembre 1991.\nCampioni.\nSingolare.\n Guy Forget ha battuto in finale Pete Sampras, 7\u20136(3), 6\u20133, 3\u20136, 6\u20133\nDoppio.\n John Fitzgerald / Anders J\u00e4rryd hanno battuto in finale Kelly Jones / Rick Leach, 3\u20136, 6\u20133, 6\u20132"}
{"id": "2659553", "revid": "124808", "url": "https://it.wikipedia.org/wiki?curid=2659553", "title": "Tubercoli di Darwin", "text": ""}
{"id": "2659555", "revid": "278830", "url": "https://it.wikipedia.org/wiki?curid=2659555", "title": "Guerrillero Heroico", "text": " \nGuerrillero Heroico \u00e8 una celebre fotografia che ritrae Ernesto \"Che\" Guevara, scattata il 5 marzo 1960 a L'Avana dal fotografo cubano Alberto D\u00edaz Guti\u00e9rrez, meglio noto come Alberto Korda.\nGenesi della foto.\nIl 4 marzo 1960 due grosse deflagrazioni nel porto di L'Avana avevano provocato l'esplosione de \"La Coubre\", una nave mercantile francese il cui carico era composto da un arsenale di munizioni provenienti dal Belgio: l'arrivo di tale carico aveva ricevuto una forte opposizione da parte degli Stati Uniti, e per tale ragione Fidel Castro accus\u00f2 la CIA della responsabilit\u00e0 dell'attentato.\nI morti nell'esplosione furono circa 100 e i feriti circa 200. Il giorno successivo Fidel Castro decise di organizzare una cerimonia di commemorazione delle vittime, alla quale prese parte Che Guevara, all'epoca Ministro dell'Industria del governo cubano. Korda era presente in qualit\u00e0 di fotografo personale di Fidel Castro.\nKorda us\u00f2 una Leica M2 con lenti di 90 mm e con pellicola Kodak \"Plus-X\", che ospitava gi\u00e0 fotogrammi di Jean-Paul Sartre, Simone de Beauvoir e Fidel Castro, tutti presenti alla cerimonia. Korda riusc\u00ec a scattare due fotografie al comandante Guevara, la prima in orizzontale e la seconda in verticale. Disse il fotografo: \u00abL'ho guardato attraverso la Leica e ho scattato due foto: una orizzontale, mentre stava chiudendo la zip del giubbotto, una verticale, pi\u00f9 bella.\u00bb\nNel primo scatto, orizzontale, Che Guevara venne ritratto nel mezzo tra alcune foglie di palma e il giornalista argentino Jorge Jos\u00e9 Ricardo Masetti Blanco (di origini bolognesi, noto anche come \"Comandante Segundo\", fu fondatore e primo direttore di \"Prensa Latina\" a Cuba, poi desaparecido in Argentina nel 1964). In seguito, nel corso del processo di stampa della foto, lo stesso Korda decise di isolare la figura del \"Che\" tramite un'operazione di \"cropping\", e di pubblicare solamente il primo piano del rivoluzionario argentino.\nVicende successive.\nLa fotografia fu subito pubblicata su qualche giornale cubano, ma poi rimase praticamente semisconosciuta per i successivi sette anni.\nNel giugno 1967 l'editore milanese Giangiacomo Feltrinelli si rec\u00f2 a L'Avana, di ritorno dalla Bolivia: fu proprio a Cuba che incontr\u00f2 Alberto Korda, con il quale si ferm\u00f2 nel suo studio a parlare del \"Che\". Il fotografo gli regal\u00f2 due copie della sua foto, senza volere alcun compenso.\nTornato in Italia, Feltrinelli scelse proprio il ritratto del \"Che\" realizzato da Korda come copertina del \"Diario in Bolivia\" di Ernesto Guevara. Decise anche di stampare numerosi poster con la stessa immagine, tappezzando Milano dopo la morte del comandante.\nLo scatto di Korda da allora \u00e8 divenuto una delle fotografie pi\u00f9 celebri e pi\u00f9 riprodotte della storia. Diffusa dapprima in ambito politico e successivamente nel circuito artistico, nel corso degli anni l'immagine \u00e8 stata reinterpretata e riprodotta nei pi\u00f9 vari settori: \"design\", moda, cinema, pubblicit\u00e0.\nNonostante questo, il suo autore non ha mai reclamato i diritti n\u00e9 ha ricevuto alcun compenso da Giangiacomo Feltrinelli. Korda ha per\u00f2 dichiarato: \u00abAnche se non mi ha mai dato danaro per l'uso che ha fatto della mia foto, io lo perdono perch\u00e9 cos\u00ec facendo mi ha reso famoso\u00bb.\nNel 2000 Korda intraprese una battaglia legale contro l'azienda russa Smirnoff, rea di aver utilizzato la foto del Che per pubblicizzare la propria vodka. La vicenda si \u00e8 conclusa con un accordo extra-giudiziale, che ha comportato l'esborso di 50\u00a0000 dollari da parte dell'azienda, che il fotografo ha utilizzato per l'acquisto di medicinali in favore dei bambini cubani.\nAltre riproduzioni.\nDi seguito, alcune riproduzioni derivate dall'opera originale di Alberto Korda."}
{"id": "2659557", "revid": "76963", "url": "https://it.wikipedia.org/wiki?curid=2659557", "title": "Arthur Sambon", "text": "Biografia.\nArthur Sambon, figlio del numismatico e mercante d'arte Jules Sambon, \u00e8 stato anche lui un antiquario ed un numismatico.\nSambon \u00e8 stato presidente della \"Chambre des experts d'art\" di Parigi.\nNel 1903 pubblic\u00f2 \"Les Monnaies antiques de l'Italie ... \u00c9trurie, Ombrie, Picenum, Samnium, Campanie (Cumes et Naples)\" nel quale cerc\u00f2 di enumerare tutti i tipi di monete conosciute.\nNel suo lavoro fiss\u00f2 la datazione della monetazione etrusca alla met\u00e0 del V secolo sulla base delle caratteristiche stilistiche e del piede monetario impiegato. Era dell'opinione che gli Etruschi avessero origini persiane.\nHa scritto anche molti interventi sulla Rivista italiana di numismatica firmandoli con il nome in italiano, Arturo Sambon.\nNel 2015 \u00e8 stata rinvenuta una sua opera inedita di interesse scientifico, sulla monete medievali dell'Italia meridionale, pubblicata per cura di Luca Lombardi."}
{"id": "2659558", "revid": "1714743", "url": "https://it.wikipedia.org/wiki?curid=2659558", "title": "Piazza Vittorio Veneto (Palermo)", "text": "Piazza Vittorio Veneto \u00e8 una piazza di Palermo, situata al termine di via Libert\u00e0, comunemente detta \"La Statua\".\nEssa \u00e8 nota per la presenza del \"Monumento al cinquantenario della liberazione di Palermo\" successivamente dedicato ai caduti della prima guerra mondiale, attorno alla quale \u00e8 presente un'esedra di colonne, aggiunte successivamente.\nStoria.\nL'idea di erigere un monumento per commemorare l'unit\u00e0 d'Italia, nacque il 27 maggio 1910 esattamente a 50 anni dall'insurrezione di Palermo.\nOriginariamente il luogo prescelto per la sua realizzazione, fu all'incrocio tra Via Lincoln e corso dei Mille, ma alla fine si opt\u00f2 per la costruzione all'inizio del Viale della Libert\u00e0, alla quale ancora mancava l'ultimo troncone.\nLa costruzione del monumento fu commissionata all'architetto palermitano Ernesto Basile, il monumento fu tirato su in meno di tre mesi ed ebbe un costo complessivo di 228.000 lire."}
{"id": "2659565", "revid": "1935652", "url": "https://it.wikipedia.org/wiki?curid=2659565", "title": "Francesco Giovanni Brugnaro", "text": "Biografia.\nNasce a San Don\u00e0 di Piave, in provincia di Venezia e diocesi di Treviso, il 16 marzo 1943.\nFormazione e ministero sacerdotale.\nDopo aver studiato presso i padri salesiani a Este e al liceo Tito Livio di Padova, si laurea in filosofia presso l'Universit\u00e0 degli Studi di Padova nel 1966. Dopo una breve carriera accademica, nel 1980 entra nel seminario di Venegono Inferiore dell'arcidiocesi di Milano, frequentando anche la Pontificia Universit\u00e0 Gregoriana dove consegue il baccellierato in storia della filosofia moderna e il dottorato in teologia fondamentale.\nIl 18 dicembre 1982 \u00e8 ordinato presbitero, nel tempio della Pace a Padova, dall'arcivescovo Carlo Maria Martini per l'arcidiocesi di Milano.\nSuccessivamente ricopre incarichi di pastorale universitaria nell'arcidiocesi ambrosiana sia come assistente spirituale presso la cappella universitaria dell'Universit\u00e0 degli Studi di Milano che come docente universitario presso ISSR di Milano. Completato dunque il mandato e sortendo dalle proprie competenze una ideale apertura accademica, viene chiamato alla Congregazione per le Chiese orientali a Roma a svolgere un incarico di elevato peso specifico, che gli permette di controllare, esercitando funzioni ausiliarie, alcuni degli snodi di mediazione internazionale. Mantiene l'incarico fino alla nomina episcopale. Il 31 gennaio 2005 \u00e8 nominato osservatore permanente della Santa Sede presso l'organizzazione mondiale del turismo.\nMinistero episcopale.\nIl 3 settembre 2007 papa Benedetto XVI lo nomina arcivescovo di Camerino-San Severino Marche; succede ad Angelo Fagiani, dimessosi per motivi di salute. Il 29 settembre successivo riceve l'ordinazione episcopale, nella basilica di San Pietro in Vaticano, con gli arcivescovi Gianfranco Ravasi, Tommaso Caputo e Mieczys\u0142aw Mokrzycki, e i vescovi Vincenzo Di Mauro e Sergio Pagano, per imposizione delle mani dello stesso pontefice, coconsacranti i cardinali Tarcisio Bertone e Marian Jaworski. Il 28 ottobre prende possesso dell'arcidiocesi.\nIl 27 luglio 2018 papa Francesco accoglie la sua rinuncia al governo pastorale dell'arcidiocesi, presentata per raggiunti limiti di et\u00e0; gli succede Francesco Massara, del clero di Mileto-Nicotera-Tropea. Rimane amministratore apostolico dell'arcidiocesi fino all'ingresso del successore, avvenuto il 21 ottobre seguente.\nGenealogia episcopale.\nLa genealogia episcopale \u00e8:"}
{"id": "2659566", "revid": "121385225", "url": "https://it.wikipedia.org/wiki?curid=2659566", "title": "Edgar Allan Poe (Eric Woolfson)", "text": "Edgar Allan Poe \u00e8 un album del musicista britannico Eric Woolfson, del 2009, tratto dal musical \"Edgar Allan Poe\"."}
{"id": "2659567", "revid": "125741452", "url": "https://it.wikipedia.org/wiki?curid=2659567", "title": "Forze armate dell'Iran", "text": "Le forze armate dell'Iran (in persiano: \u0646\u064a\u0631\u0648\u0647\u0627\u06cc \u0645\u0633\u0644\u062d \u062c\u0645\u0647\u0648\u0631\u06cc \u0633\u0644\u0627\u0645\u06cc \u0627\u06cc\u0631\u0627\u0646) sono costituite da tre branche (o armi), l\u2019Esercito (in persiano: \u0627\u0631\u062a\u0634 \u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u06cc\u0631\u0627\u0646), le Guardie della Rivoluzione Islamica (in farsi: \u0633\u067e\u0627\u0647 \u067e\u0627\u0633\u062f\u0627\u0631\u0627\u0646 \u0627\u0646\u0642\u0644\u0627\u0628 \u0627\u0633\u0644\u0627\u0645\u06cc) e dalle forze di polizia (in farsi: \u0646\u064a\u0631\u0648\u06cc \u0627\u0646\u062a\u0638\u0627\u0645\u06cc \u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u06cc\u0631\u0627\u0646) a loro volta costituite dalle varie componenti operative.\nIl totale delle forze militari nel 2006 ammontava a circa 945.000 unit\u00e0 attive (cifre che non includono le forze di polizia iraniane).\nTutte le branche delle forze armate iraniane sono sottoposte al Comando del quartier generale delle Forze armate (\u0633\u062a\u0627\u062f \u06a9\u0644 \u0646\u06cc\u0631\u0648\u0647\u0627\u06cc \u0645\u0633\u0644\u062d). Il Ministero della difesa e delle Forze armate \u00e8 responsabile della pianificazione logistica e del finanziamento delle forze armate e non \u00e8 coinvolto nel comando operativo sul campo.\nComposizione delle Forze armate dell'Iran.\nForze armate.\nLe forze armate iraniane sono composte da tre branche, a loro volta suddivise in componenti operative. Secondo le stime le forze armate regolari hanno 820.000 effettivi:\nGuardiani della Rivoluzione Islamica.\nIl Corpo delle guardie della rivoluzione islamica, noto anche come \"Pasdaran\" o Guardiani della Rivoluzione, ha circa 125.000 unit\u00e0 combattenti, divise in cinque branche:\nQuella dei Basij \u00e8 una forza paramilitare, composta da volontari, controllata dalle Guardie della Rivoluzione Islamica. L'entit\u00e0 numerica, l'addestramento, e la motivazione di queste forze sono fatti controversi. Fonti iraniane dichiarano che essa \u00e8 composta da 12,6 milioni di persone, includendo donne, tra questi attorno a 3 milioni sarebbero da considerare abili al combattimento.\nL'Iran dichiara possedere 2.500 battaglioni e di questi alcuni sono personale a tempo pieno. La \"Globalsecurity\" menziona uno studio del 2005 eseguito dal CSIS (\"Center for Strategic and International Studies\") che calcola 90.000 membri uniformati a tempo pieno, 300.000 riservisti, e un totale di 1 milione di uomini che possono essere mobilitati se necessario.\nL'esercito dell'Iran \u00e8 stato considerato dal generale John Abizaid come quello pi\u00f9 potente del Medio Oriente. Questo generale era a capo dello \"United States Central Command\" (Comando Centrale degli Stati Uniti). Comunque il generale Abizaid disse che non metteva nel computo le \"Israel Defense Forces\" dal momento che non si trovavano nella sua area di competenza.\nStoria moderna.\nQuando la Dinastia Pahlavi conquist\u00f2 il potere nel 1925, in seguito ad anni di guerra contro la Russia, le forze armate persiane che resistevano erano praticamente inesistenti. Il nuovo governante, autoproclamatosi Reza Shah Pahlavi, prontamente avvi\u00f2 lo sviluppo di nuove forze armate. In parte, questo comport\u00f2 l'invio di centinaia di ufficiali ad accademie militari europee e nord-americane. Inoltre fece arrivare istruttori stranieri per poter riaddestrare alla guerra moderna le residue milizie esistenti in Iran. In questo periodo venne stabilita la Iranian Air Force e vennero poste le basi fondative per una nuova marina iraniana.\nCon scopi opposti di dominazione, durante la seconda guerra mondiale i britannici e i sovietici invasero l'Iran nel 1941. Dopo la II Guerra Mondiale, 1500 soldati iraniani aiutarono il Sultano dell'Oman contro la Dhofar Rebellion dal al 1962-1975. Nel 1971, le forze iraniane assediarono Abu Musa e le isole Tunb.\nL'Iran dello Shah Mohammad Reza Pahlavi form\u00f2 parte delle forze di pace ONU nel Congo (ONUC) negli anni sessanta, e 10 anni dopo, truppe iraniane formano parte del contingente UNDOF nella Alture del Golan.\nNel 1980 l'Iran post-rivoluzionario venne attaccato a sorpresa dalle forze dell'Iraq comandate da Saddam Hussein durante la Guerra Iran-Iraq del 1980-1988. Durante questo conflitto, vi furono alcune scaramucce ed episodi tragici con gli Stati Uniti, tra questi l'abbattimento di un volo di linea iraniano (Volo Iran Air 655, un Airbus A300), da parte dell'incrociatore lanciamissili americano USS Vincennes.\nDal 1987, lo United States Central Command si incaric\u00f2 di affondare le navi posamine iraniane che cercavano di bloccare le sea lane nel Golfo Persico (Operazione Prime Chance). L'operazione si svolse fino al 1989. Il 18 aprile del 1988, gli U.S.A. eseguirono azioni belliche in risposta al danneggiamento della fregata USS Samuel B. Roberts (FFG-58) da parte di mine iraniane (Operazione Praying Mantis).\nL'Iran non ha mai lanciato una guerra di aggressione nella storia moderna, ed i suoi leader formalmente aderiscono ad una dottrina che prescrive \"no alla guerra preventiva.\" Gli stanziamenti militari pro-capite del paese sono i minori nella regione del Golfo Persico, se prescindiamo di quelli degli Emirati Arabi Uniti.\nIndustria della difesa.\nNel 1973 furono costituite la Iran Electronics Industries (IEI). La compagnia venne stabilita nel tentativo di organizzare per la prima volta l'assemblaggio, aggiornamento e riparazione delle armi importate. La Sasadjah (Sazemane Sanaye Defa) iraniana, \u00e8 stata la prima struttura islamica ad aver intrapreso passi nel costituire un'industria militare autonoma servendosi di reingegnerizzazione applicata alle armi sovietiche come i razzi anticarro RPG-7, le katiuscia BM-21 \"Grad\", e i missili antiaerei portatili \"Strela\" gi\u00e0 nel lontano 1979.\nBuona parte degli armamenti iraniani sono stati importati dagli Stati Uniti e dall'Europa prima della Rivoluzione iraniana del 1979. Tra il 1971 e il 1975, lo Shah intraprese una sostenuta campagna di acquisti, ordinando armamenti per circa 8 miliardi di dollari dell'epoca soltanto dagli Stati Uniti. Questo mise in allerta il Congresso degli Stati Uniti, che nel 1976 rese pi\u00f9 stretta una legge del 1968 che vincolava le esportazioni di armi, rinominandola \"Arms Export Control Act\". Gli USA continuarono a vendere enormi quantitativi di armi all'Iran, fino al 1979.\nDopo la rivoluzione islamica, l'Iran rimase fortemente isolato e in carenza di esperienza tecnologica. A causa delle sanzioni economiche e dell'embargo d'armi esercitato dagli Stati Uniti (e dai paesi della NATO), l'Iran dovette ricorrere alla propria industria per costruire armamenti e parti di ricambio (molti di fabbricazione americana) dato che vi erano pochi paesi disposti a commerciare con l'Iran. Molti sostengono che durante gli anni novanta Israele abbia venduto all'Iran parti di ricambio di F-14 Tomcat, di altri aerei (F-4 Phantom) e altri tipi di armi.\nAl Corpo delle Guardie della rivoluzione islamica venne dato l'incarico di creare quello che oggi \u00e8 l'industria militare iraniana. Sotto il loro comando l'industria militare si espanse enormemente, ed assieme agli enormi stanziamenti del Ministero della difesa iraniano versati all'industria missilistica, l'Iran presto accumuler\u00e0 un vasto arsenale di missili.\nDal 1992, l'Iran ha cominciato a produrre i propri tank, APC, sistemi radar, missili guidati, sottomarini, navi e velivoli da combattimento.\nNegli anni recenti, alcuni annunci ufficiali hanno messo in evidenza lo sviluppo di armamenti come i sistemi missilistici Fajr-3 e Fajr-5 (razzi a breve gittata), Hoot, Kowsar, Zelsal, Fateh-110 (SRBM), Shahab-3 (MRBM), Ghadr-110 (MRBM) costruiti in Iran con l'aiuto di ditte e ingegneri russi e nordcoreani, ed una variet\u00e0 di velivoli robotici UAV da spionaggio, che Israele dichiara spesso impiegati contro il proprio territorio. Nel 2006, uno UAV iraniano riusc\u00ec ad individuare e ad inseguire la portaerei americana USS Ronald Reagan per 25 minuti, senza essere rilevato, ritornando poi indenne alla sua base.\nProgrammi di missili balistici.\nIl 2 novembre del 2006, l'Iran inizi\u00f2 una serie di esercitazioni militari, durate 10 giorni, che culminarono col lancio di molti missili senza testata di guerra. La televisione di stato iraniana rifer\u00ec il lancio di \"dozzine di missili che includevano i Shahab-2, Shahab-3 e Ghadr-110. I missili percorsero traiettorie da 300 km fino a 1 300 km. Esperti iraniani hanno apportato alcune modifiche ai missili Shahab-3, installando testate a grappolo con la capacit\u00e0 di portare 1 400 submunizioni.\" Questi lanci vennero eseguiti poco dopo gli esercizi militari eseguiti nel Golfo Persico dagli Stati Uniti ed i suoi alleati il 30 ottobre del 2006, che avevano uno scopo addestrativo per bloccare il trasporto di qualsiasi arma di distruzione di massa.\nAlcuni analisti pensano che l'Iran abbia iniziato lo sviluppo di un progetto per missili ICBM/IRBM , noto come Shahab-4 con una gittata di 3000\u00a0km; il programma avviene in parallelo con lo sviluppo di un lanciatore satellitare noto come IRIS.\nArmi di distruzione di massa iraniane.\nArmi nucleari.\nAnche se l'Iran ha firmato il Trattato di non proliferazione nucleare, il governo di Israele, basandosi su informazioni dei suoi servizi segreti, ha affermato che l'Iran sta sviluppando armi nucleari. L'Agenzia internazionale per l'energia atomica delle Nazioni Unite, nel suo rapporto del febbraio 2006 sul programma nucleare iraniano, afferm\u00f2 che non aveva evidenza di questo.\nNel 2007 gli Stati Uniti d'America rilasciarono un rapporto dell'intelligence che affermava che la Repubblica Islamica dell'Iran non stava sviluppando un ordigno a detonazione nucleare. L'Iran possiede impianti (da lungo tempo noti) per l'arricchimento dell'Uranio nei pressi di Natanz, ed altri recentemente scoperti nei pressi di una montagna vicina a Qom. Non \u00e8 mai stata riscontrata traccia di uranio arricchito oltre il 5%, fatto che rende assai poco probabile l'utilizzo di questo elemento per armi come la bomba sporca. Questo uranio (al 5%) potr\u00e0 essere utilizzato in un reattore nucleare a fissione, e soltanto dopo qualche anno, con processi di separazione chimica, si potr\u00e0 estrarre il plutonio da esso trasmutato, per fabbricare vere bombe nucleari; comunque, in quei centri dell'Iran dove gli impianti di centrifugazione dell'esafluoruro di uranio sono attivamente ispezionati, si pu\u00f2 escludere che essi vengano usati per costruire una bomba.\nNel luglio del 2008, il leader delle guardie rivoluzionarie Mohammad Ali Jafari,\nafferm\u00f2 che avrebbero vendicato qualsiasi attacco contro le installazioni nucleari iraniane con la chiusura dello Stretto di Hormuz, attraverso il quale passa pi\u00f9 del 20% del petrolio prodotto nel mondo. Afferm\u00f2 che le sue forze avrebbero usato \u201ctattiche da blitzkrieg\u201d nel Golfo Persico, se l'Iran venisse attaccato.\nArmi chimiche.\nNel 1997 l'Iran ratifica la Convenzione Internazionale sulle armi chimiche. Sia le truppe iraniane che i civili lamentarono migliaia di decessi a causa delle armi chimiche utilizzate dall'Iraq di Saddam Hussein durante la Guerra Iran-Iraq del 1980-88. Come risultato, l'Iran ha manifestato pubblicamente la sua opposizione contro l'uso di armi chimiche, facendo numerosi commenti al vetriolo contro Hussein ed i suoi sostenitori americani dell'epoca, illustrando in molti convegni internazionali l'ampio utilizzo da parte dell'Iraq di queste armi.\nAncora oggi, pi\u00f9 di 18 anni dopo la fine della guerra con l'Iraq, circa 30.000 iraniani stanno soffrendo e morendo a causa dei danni causati dalle armi chimiche usate dall'Iraq. La necessit\u00e0 di gestire la terapia di un cos\u00ec gran numero di vittime ha reso gli specialisti medici iraniani all'avanguardia nello sviluppo di regimi terapeutici efficaci per le vittime di armi chimiche, particolarmente per quelli affetti da lesioni causate dall'esposizione a gas mostarda.\nArmi biologiche.\nNel 1973 l'Iran ratificava la Convenzione Internazionale sulle armi biologiche. Nonostante questo, l'Iran possiede avanzati programmi di ricerca microbiologici e di ingegneria genetica che servono a sostenere un'industria in grado di produrre vaccini di buona qualit\u00e0 che vengono utilizzati sia all'interno del paese che esportati all'estero, producendo ulteriori risorse."}
{"id": "2659569", "revid": "76963", "url": "https://it.wikipedia.org/wiki?curid=2659569", "title": "Darris Love", "text": "Da quando la serie si \u00e8 conclusa nel 1998, Darris \u00e8 apparso in serie come \"Buffy l'ammazzavampiri\", \"E.R. - Medici in prima linea\" e \"Senza Traccia\".\nHa inoltre preso parte al video musicale della canzone di Janet Jackson \"Someone to Call My Lover\".\nHa inoltre recitato in \"Gang Tapes\" (2001), \"Sucker Free City\" (2004), e \"Janky Promoters\" (2009)"}
{"id": "2659574", "revid": "709565", "url": "https://it.wikipedia.org/wiki?curid=2659574", "title": "Moonstone (personaggio)", "text": "Moonstone, il cui vero nome \u00e8 Karla Sofen, \u00e8 un personaggio dei fumetti creato da Marv Wolfman (testi) e Frank Robbins (disegni), pubblicata dalla Marvel Comics. \u00c8 una supercriminale, con la peculiare caratteristica di essere dottoressa in psicologia, qualit\u00e0 che sfrutta per i suoi scopi.\nNata come antagonista di Hulk prima e dei Vendicatori poi, negli ultimi anni ha avuto un rilancio prima nella serie dei Thunderbolts e recentemente negli Oscuri Vendicatori scritti da Brian Michael Bendis.\nBiografia.\nKarla Sofen era figlia di un maggiordomo che lavorava per un ricco produttore di Hollywood. Alla morte del padre, sua madre fece tre diversi lavori pur di riuscire a pagare gli studi alla figlia. Giurando di non finire come lei, dopo che si laure\u00f2 in psichiatria, entr\u00f2 nel redditizio mondo della criminalit\u00e0, inizialmente come assistente del \"Maestro della mente umana\", il malvagio Dottor Faustus.\nIn seguito Karla convinse uno dei suoi pazienti, l'ex supercriminale Lloyd Bloch, a rinunciare alla Pietra Lunare, un potente gioiello alieno fonte di suoi poteri, in modo da impossessarsene e diventare la nuova Moonstone.\nI Signori del male.\nNegli anni Karla ha affrontato diversi giustizieri, come Capitan America e Falcon, l'Uomo Ragno e persino l'incredibile Hulk.\nVenne poi reclutata nei Signori del male dal criminale Testa d'Uovo (\"Egghead\") nel suo piano per distruggere Henry Pym e in seguito ha affrontato i Vendicatori in diverse occasioni, al Progetto Pegasus o sotto la guida del Barone Zemo, quando questi riusc\u00ec a conquistare la loro base.\nIn entrambe le occasioni, Karla tent\u00f2 di manipolare la mente del potente ma instabile criminale \"Blackout\", capace di controllare la \"forza oscura\", un'energia extradimensionale.\nI Thunderbolts.\nMoonstone prese parte alla prima incarnazione dei Thunderbolts, sempre agli ordini di Zemo, ma in seguito si ribell\u00f2 contro di lui, cercando di usurpare la sua leadership.\nRimase nel team anche quando alla guida arriv\u00f2 l'ex vendicatore Occhio di Falco, che voleva realmente riabilitare questi ex criminali, ma Karla tent\u00f2 pi\u00f9 volte di sedurlo e manipolarlo.\nDurante l'ennesimo scontro con Zemo, Karla venne privata della sua pietra lunare e cadde in coma. La \"Commissione sulle Attivit\u00e0 Superumane\" ha portato il suo corpo alla loro base, dove lei e Songbird sono state mentalmente collegate attraverso il potere della pietra lunare; in questo modo, Karla \u00e8 uscita dal suo coma, e ha nuovamente possesso dei suoi poteri.\nDopo \"Civil War\", Norman Osborn la mise come leader sul campo dei nuovi Thunderbolts, entrando in conflitto per i suoi sistemi violenti con Songbird e l'Uomo Radioattivo, che preferivano metodi d'arresto non letali.\nDark Reign: Oscuri Vendicatori.\nAl termine di \"Secret Invasion\", che vede l'ascesa al potere di Norman Osborn, il neodirettore di H.A.M.M.E.R. propone a Karla di unirsi ai suoi Vendicatori, divenendo la nuova Ms. Marvel al posto della ribelle Carol Danvers.\nDurante la sua permanenza negli Oscuri Vendicatori di Osborn, Karla inizia una sorta di manipolazione della squadra: dopo aver avuto un rapporto con Noh-Varr, le sfugge il fatto che l'intero team \u00e8 composto da supercriminali e pertanto lo spinge a lasciare il team. In seguito tenta anche di psicanalizzare Daken, anche se viene in malo modo respinta e spaventata, ed infine tenta di adescare Bullseye.\nDurante la saga \"Utopia\" ella partecipa agli scontri a San Francisco, mettendo fuori combattimento Karima Shapandar e Nekra nei pressi di un cinema in fiamme. Poi, nello scontro finale, viene presa in consegna da Bling! e le stesse Shapandar e Nekra, che riescono a ferirla gravemente. Infine riesce a convincere Norman Osborn a fuggire, in parte perch\u00e9 gli X-men guidati da Ciclope erano riusciti a sottometterli.\nIn seguito, Norman Osborn inserisce nella sua lista Bruce Banner e suo figlio, poi manda Karla e Victoria Hand a contaminarlo con dei raggi gamma. Durante lo scontro Skaar \u00e8 sul punto di uccidere Victoria, ma Bruce viene lo stesso contaminato e riesce a fuggire con il figlio.\nDurante uno scontro con l'Uomo Molecola, ella viene tramutata in pietra. Dopo che Sentry riusc\u00ec a sconfiggerlo, Karla si offre di aiutarlo con delle sedute psichiatriche.\nSuccessivamente, poco prima dell'assedio di Asgard, Moonstone viene sorpresa da Victoria Hand con Bullseye e pertanto arrestata da parte della stessa Hand, che l'accusa di star manipolando la squadra.\nDurante l'assedio riesce a mettere fuori combattimento Thor assieme ad Osborn e agli U-Foes, per poi riuscire a sconfiggere Ms.Marvel (anche se solo grazie all'aiuto di Iron Patriot, che la colpisce alle spalle). Viene comunque arrestata e portata al Raft, la prigione per supercriminali, al termine dello scontro.\nPoteri e abilit\u00e0.\nKarla Sofen \u00e8 in grado, attraverso l'utilizzo delle Pietre di Luna, di manipolare a piacimento la gravit\u00e0, aumentandola per schiacciare i nemici a terra, oppure annullandola per potersi alzare in volo oppure per rendere inermi i propri avversari. Dopo aver perso la sua seconda Pietra di Luna e rimanendo in possesso di unicamente una di esse, sembra aver perso questa capacit\u00e0.\nInoltre, \u00e8 in grado di assorbire l'energia luminosa dell'ambiente circostante per aumentare la propria forza fisica (pu\u00f2 sollevare fino a 25 tonnellate in questo modo), la propria resistenza (\u00e8 stata in grado di resistere quasi senza danno ad un pugno di Rogue dopo che aveva assorbito i poteri di Ares) oppure emettere l'energia sotto forma di scariche, globi, raggi o dardi percussivi.\nInfine, diminuendo in modo drastico il suo peso specifico, \u00e8 in grado di rendersi intangibile. In questo modo diviene immune ai colpi avversari, alle scariche energetiche, ai proiettili ed altre sollecitazioni esterne di svariati tipi. Gli unici attacchi in grado di arrecarle danno mentre \u00e8 in questa forma sono stati quelli dello skrull che impersonava Capitan Marvel (Khn'nr) e, anche se in modo molto lieve, quello generato da Hope Abbot (alias Trance), mentre era nella sua forma astrale.\nL'unione di queste capacit\u00e0, comunque, rendono Karla Sofen uno dei supereroi pi\u00f9 letali in battaglia, in quanto intoccabile ed allo stesso tempo avente una potenza di fuoco micidiale."}
{"id": "2659575", "revid": "834", "url": "https://it.wikipedia.org/wiki?curid=2659575", "title": "Argo (citt\u00e0)", "text": ""}
{"id": "2659578", "revid": "154893", "url": "https://it.wikipedia.org/wiki?curid=2659578", "title": "Antifaschistische Schutzwall", "text": ""}
{"id": "2659580", "revid": "339392", "url": "https://it.wikipedia.org/wiki?curid=2659580", "title": "Al Hudud ash Shamaliyah", "text": ""}
{"id": "2659581", "revid": "46291", "url": "https://it.wikipedia.org/wiki?curid=2659581", "title": "Orchis pauciflora", "text": "Orchis pauciflora \u00e8 una pianta appartenente alla famiglia delle Orchidacee, endemica del bacino del Mediterraneo.\nDescrizione.\n\u00c8 una pianta erbacea con fusto alto 10\u201330\u00a0cm. \nL'apparato radicale \u00e8 formato da due rizotuberi tondeggianti.\nLe foglie sono ovate, con apice acuminato, inguainanti il fusto, di colore verde chiaro, privo di maculature. Le brattee sono piccole e di colore giallastro.\nI fiori, biancastri, sono riuniti in infiorescenze pauciflore, da cui l'epiteto specifico. I sepali laterali sono eretti, il mediano congiunto ai petali, pi\u00f9 piccoli, ripiegati verso la base del labello; quest'ultimo \u00e8 trilobato, con margine crenulato, di colore giallo finemente macchiettato di bruno nella parte mediana. Lo sperone \u00e8 cilindrico, arcuato, ascendente.\nFiorisce da marzo agli inizi di giugno.\nIl numero cromosomico di \"Orchis pauciflora\" \u00e8 2n=42.\nSpecie simili.\n\u00c8 molto somigliante a \"Orchis provincialis\" da cui si distingue per le foglie non maculate.\nDistribuzione e habitat.\n\u00c8 una specie con areale mediterraneo la cui presenza \u00e8 limitata a Corsica, Italia centro-meridionale, Dalmazia, Albania, Grecia e Creta.\nProspera su suoli calcarei rocciosi, prati magri, cespuglieti e radure di macchia, da 0 a 1800 m di altitudine."}
{"id": "2659583", "revid": "647919", "url": "https://it.wikipedia.org/wiki?curid=2659583", "title": "Makkah", "text": ""}
{"id": "2659584", "revid": "339392", "url": "https://it.wikipedia.org/wiki?curid=2659584", "title": "Cavo ascellare", "text": ""}
{"id": "2659585", "revid": "24823", "url": "https://it.wikipedia.org/wiki?curid=2659585", "title": "Difesa (football americano)", "text": ""}
{"id": "2659586", "revid": "24823", "url": "https://it.wikipedia.org/wiki?curid=2659586", "title": "Attacco (football americano)", "text": ""}
{"id": "2659589", "revid": "1305772", "url": "https://it.wikipedia.org/wiki?curid=2659589", "title": "Arley", "text": ""}
{"id": "2659592", "revid": "31360", "url": "https://it.wikipedia.org/wiki?curid=2659592", "title": "Forze armate iraniane", "text": ""}
{"id": "2659593", "revid": "88740", "url": "https://it.wikipedia.org/wiki?curid=2659593", "title": "Ashland", "text": ""}
{"id": "2659599", "revid": "228587", "url": "https://it.wikipedia.org/wiki?curid=2659599", "title": "Calera", "text": ""}
{"id": "2659600", "revid": "1305772", "url": "https://it.wikipedia.org/wiki?curid=2659600", "title": "Camp Hill", "text": ""}
{"id": "2659601", "revid": "88740", "url": "https://it.wikipedia.org/wiki?curid=2659601", "title": "Carbon Hill", "text": ""}
{"id": "2659602", "revid": "438678", "url": "https://it.wikipedia.org/wiki?curid=2659602", "title": "Cardiff (disambigua)", "text": ""}
{"id": "2659604", "revid": "287204", "url": "https://it.wikipedia.org/wiki?curid=2659604", "title": "Carolina (film)", "text": ""}
{"id": "2659605", "revid": "339392", "url": "https://it.wikipedia.org/wiki?curid=2659605", "title": "Al Madinah", "text": ""}
{"id": "2659607", "revid": "33689", "url": "https://it.wikipedia.org/wiki?curid=2659607", "title": "Al Qasim", "text": ""}
{"id": "2659608", "revid": "729019", "url": "https://it.wikipedia.org/wiki?curid=2659608", "title": "Aeroporto Internazionale di Pittsburgh", "text": "L'Aeroporto Internazionale di Pittsburgh \u00e8 un aeroporto situato a 30\u00a0km dalla citt\u00e0 di Pittsburgh nello Stato di Pennsylvania, negli Stati Uniti d'America."}
{"id": "2659610", "revid": "339392", "url": "https://it.wikipedia.org/wiki?curid=2659610", "title": "Ar Riyad", "text": ""}
{"id": "2659612", "revid": "1305772", "url": "https://it.wikipedia.org/wiki?curid=2659612", "title": "Anicova", "text": "Anicova (anche \"Anicova Corada\", in sloveno Anhovo) \u00e8 un insediamento di 85 abitanti del comune di Canale d'Isonzo, posto sulla sponda destra del fiume Isonzo, nella Regione goriziana.. \nIl paese \u00e8 noto per la fabbrica di cemento idraulico, costruita nel 1921.\nLa chiesa parrocchiale di Anicova, eretta nella zona dell'Alta Dolina (\"Gorenje polje\"), \u00e8 consacrata a San Michele Arcangelo e appartiene attualmente alla Diocesi Cattolica di Capodistria.\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; nel 957 la Carniola pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nIn seguito il Ducato di Carinzia pass\u00f2, come ricompensa per i servigi resi all'imperatore Rodolfo I contro Ottocaro II di Boemia, a Mainardo II di Tirolo-Gorizia; il territorio di Anicova quindi entr\u00f2 nella Contea di Gorizia e in seguito della Contea di Gorizia e Gradisca.\nCon la Convenzione di Fontainebleau del 1807, Anicova pass\u00f2, per un breve periodo fino al 1814, nel Regno d'Italia napoleonico, trovandosi sul confine con le terre austriache, sotto il Dipartimento di Passariano.\nCol Congresso di Vienna nel 1815 rientr\u00f2 in mano austriaca sotto il Regno d'Illiria; pass\u00f2 nel 1849 sotto il profilo amministrativo al Litorale austriaco come comune autonomo.\nTra le due guerre mondiali fu comune autonomo col nome di Anicova Corada della Provincia del Friuli e comprendeva gli insediamenti (\"naselja\") di Plava (\"Plave\") e Ucagne (\"Ukanje\") per poi passare, nel 1927, alla ricostituita Provincia di Gorizia.\nNel 1928 il comune di Anicova Corada venne fuso con quello di Descla, formando il nuovo comune di Salona d'Isonzo.\nDopo la seconda guerra mondiale pass\u00f2 alla Iugoslavia e quindi alla Slovenia, attualmente facendo parte del comune di Canale d'Isonzo."}
{"id": "2659613", "revid": "599013", "url": "https://it.wikipedia.org/wiki?curid=2659613", "title": "Fides Romanin", "text": "Fu la prima donna portabandiera della nazionale olimpica italiana e, insieme a Ildegarda Taffra, la prima donna italiana a partecipare a una gara olimpica di sci di fondo.\nBiografia.\nAttiva per lo Sci Cai Monte Coglians dal 1950 al 1959, in carriera prese parte a due edizioni dei Giochi olimpici invernali, (17\u00aa nella 10\u00a0km) e (31\u00aa nella 10\u00a0km, 8\u00aa nella staffetta), e a una dei Campionati mondiali, Falun 1954 (39\u00aa nella 10\u00a0km, 6\u00aa nella staffetta). Si ritir\u00f2 nel 1959. Ebbe quattro figli e mor\u00ec nell'autunno del 2019."}
{"id": "2659614", "revid": "767487", "url": "https://it.wikipedia.org/wiki?curid=2659614", "title": "Paradiso (film 1932)", "text": "Paradiso \u00e8 un film italiano del 1932 diretto da Guido Brignone"}
{"id": "2659621", "revid": "339392", "url": "https://it.wikipedia.org/wiki?curid=2659621", "title": "Ash Sharqiyah", "text": ""}
{"id": "2659623", "revid": "6923", "url": "https://it.wikipedia.org/wiki?curid=2659623", "title": "Faro di Portland Bill", "text": "Il faro di Portland Bill (\"Portland Bill lighthouse\", in inglese) \u00e8 situato sull'estremit\u00e0 dell'omonimo promontorio, che costituisce l'estremo meridionale dell'Isola di Portland, nella contea del Dorset, in Inghilterra. Il promontorio fu teatro di molti naufragi tra le navi che tentavano di raggiungere Portland passando tra la costa ed un pericoloso banco di sabbia, detto \"Shambles\", circa 3 miglia a sud-est; lo scontro tra le onde di marea in questo punto rende le acque costantemente turbolente.\nIl faro, amministrato da Trinity House (l'Autorit\u00e0 britannica per i fari), costituisce un'importante guida per le imbarcazioni dirette a Weymouth e Portland attraverso queste acque pericolose, ma \u00e8 anche un punto di riferimento per le navi che percorrono il canale della Manica.\nSull'isola, oltre al faro attivo, sono presenti altri segnalamenti marittimi ottici: i due fari dismessi, l'obelisco e tre fanali sulla diga foranea del porto.\nStoria.\nGi\u00e0 nel 1669 tale sir John Clayton ricevette l'incarico di costruire un faro a Portland Bill, ma il progetto fall\u00ec. Agli inizi del XVIII secolo, il capitano William Holman, sostenuto da alcuni armatori e dalla \"Corporazione di Weymouth\", sottoscrisse una petizione a Trinity House per chiedere la installazione di un faro. Inizialmente Trinity House respinse la richiesta, motivando che un segnale in quel punto sarebbe stato privo di utilit\u00e0 e la sua manutenzione sarebbe stata troppo onerosa per le possibilit\u00e0 economiche degli armatori locali.\nLa popolazione di Weymouth continuarono la petizione e finalmente il 26 maggio 1716 il Sovrano Giorgio I di Gran Bretagna concesse il brevetto per la costruzione del faro alla Corporazione di Trinity House, che a sua volta cedette l'appalto ad un consorzio privato.\nI primi due fari: 1716.\nIl consorzio costru\u00ec nello stesso anno due fari in pietra, uno sulla costa est del promontorio, e l'altro sulla scogliera a ovest, note rispettivamente come \"Low Light\" (\"luce bassa\", in inglese) e \"High Light\" (\"luce alta\", sempre in inglese) a causa della differente elevazione del piano focale sul livello del mare. La gestione dei segnali non fu per\u00f2 ottimale: la manutenzione era carente, spesso le luci venivano accese in ritardo o a volte non venivano accese del tutto. Nel 1752 due ispettori della Trinity House effettuarono un sopralluogo dal mare per verificare che le luci venissero accese, e scrissero nella loro relazione che \"era gi\u00e0 notte da due ore prima che una qualsiasi luce apparisse in uno dei due fari\".\nTuttavia il Consorzio continu\u00f2 ad amministrare i fari fino alla scadenza, nel 1777, dei 61 anni della concessione, dopodich\u00e9 i fari tornarono ad essere amministrati da Trinity House.\nNell'agosto 1788 venne sostituita la sorgente luminosa sulla luce alta (quella ad est) e vennero installate 14 lampade \"Argand\" disposte su due file, alimentate a petrolio e dotate di specchio riflettente. Quello di Portland fu il primo faro in Inghilterra ad utilizzare questo tipo di lampada, che era stata recentemente inventata dal chimico svizzero Fran\u00e7ois Ami Argand. La lampada di Argand produceva una luce bianca pi\u00f9 intensa e stabile rispetto alle lampade utilizzate in precedenza.\nIl terzo faro: 1789.\nNel 1789 Trinity House diede incarico a tale William Johns, costruttore edile di Weymouth, di demolire una delle due torri, quella ad est (la \"Low Light\") e costruirne una nuova per la cifra di 2000 sterline. Esso venne situato in modo da essere visibile sia di giorno che di notte, sia come riferimento per le navi che transitavano nel Canale della Manica che per indicare un percorso libero dalle sabbie di Shambles e dalle turbolente acque (dette \"The Race\") di Portland Bill alle navi in arrivo. Sulla porta d'ingresso una targa in marmo con la scritta \"Anno 1789.\" ricordava l'anno di costruzione.\nLa luce era generata da 6 lampade \"Argand\" su cui vennero testate le lenti di Thomas Rogers per aumentare l'intensit\u00e0 del fascio di luce.\nNel 1798 furono installati presso il faro due cannoni in conseguenza della minaccia napoleonica di invasione.\nNel 1844 Trinity House fece erigere, come ulteriore ausilio alla navigazione, un obelisco di pietra sull'estremo sud del promontorio, per segnalare alle navi la presenza di alcuni scogli pericolosi per la navigazione.\nI due nuovi fari del 1869.\nNel 1869 furono ultimati due nuovi fari in sostituzione di quelli precedenti. Entrambi i fari sono ancora esistenti e pressoch\u00e9 inalterati, sebbene decomissionati.\nIl faro attuale.\nAgli inizi del XX secolo Trinity House annunci\u00f2 l'intenzione di costruire un nuovo faro, in sostituzione dei due in uso, che entr\u00f2 in servizio nel 1906, mentre i precedenti fari cessarono l'attivit\u00e0. Il faro fu presidiato fino al 1996, anno in cui fu automatizzato.\nStruttura.\nL'attuale faro consiste in una torre a base circolare in pietra arenaria alta 41 metri, dipinta di bianco con una banda orizzontale rossa; all'interno una scala con 153 gradini porta alla sommit\u00e0 ove si trova la lanterna. Quest'ultima \u00e8 metallica, protetta da una grata in ferro a maglie romboidali e schermata da una lamiera in direzione dell'entroterra. Intorno alla lanterna si trova un balcone, o \"galleria\", da cui parte un'ulteriore scala a pioli che porta in cima alla cupola di copertura.\nAi piedi della torre due edifici dipinti di bianco ospitavano gli alloggi dei guardiani e il magazzino del combustibile e delle attrezzature.\nLa luce \u00e8 generata da una lampada elettrica da 1000 watt, l'ottica \u00e8 composta da lenti catadiottriche fisse di 1\u00ba ordine; l'intensit\u00e0 del fascio luminoso \u00e8 di 635.000 cd.\nIl piano focale si trova 43 metri sul livello del mare ed il segnale luminoso ha una portata di 25 miglia nautiche.\nIl faro \u00e8 interamente automatizzato e controllato a distanza dal centro di controllo di Trinity House ad Harwich.\nCaratteristica.\nLa caratteristica del segnale, peculiarit\u00e0 assai inusuale in un faro, \u00e8 variabile a seconda del punto di osservazione. Infatti un particolare sistema ottico fa s\u00ec che il segnale cambi gradualmente da un singolo lampo a una sequenza di quattro lampi tra il rilevamento 221\u00b0 e 224\u00b0, e passi di nuovo da quattro lampi ad un lampo singolo tra il rilevamento 117\u00b0 e 141\u00b0. Il periodo, ovvero il tempo dopo il quale si ripete la sequenza, \u00e8 sempre di 20 secondi.\nIl segnale da nebbia emette un suono di 3,5 secondi ogni 30 secondi.\nIl \"faro alto\" e il \"faro basso\".\nNei pressi dell'attuale faro di Portland Bill esistono ancora i due fari costruiti nel 1869, rimasti pressoch\u00e9 inalterati fino ai giorni nostri sebbene decommissionati nel 1906.\nSono noti come \"\"High Light\" o \"Higher Lighthouse\"\" (\"luce alta\" o \"faro alto\", in inglese) e \"\"Low Light\" o \"Lower Lighthouse\"\" (\"luce bassa\" o \"faro basso\", sempre in inglese), in riferimento alla elevazione del piano focale sul livello del mare.\n\"Old Lower Lighthouse\".\nCoordinate: \nIl \"vecchio faro basso\" si trova circa 0,8\u00a0km a nord-est dell'attuale faro.\n\u00c8 una torre in pietra a base rotonda dipinta di bianco, alta circa 25 metri, detto \"luce bassa\" perch\u00e9 dei due era quello che aveva un'elevazione (altezza del segnale sul livello del mare) inferiore. La lanterna \u00e8 dotata di \"galleria\", ovvero una balconata percorribile per la pulizia dei vetri; adiacenti al faro ci sono due fabbricati accessori mentre l'abitazione del guardiano, una costruzione a due piani, \u00e8 staccata.\nCostruito nel 1869, venne decommissionato nel 1906 quando entr\u00f2 in servizio il faro attuale. La lanterna originale venne rimossa, e per un certo periodo la casa del guardiano ospit\u00f2 una \"tearoom\". Nel 1961 la struttura venne riaperta come osservatorio per l'avifauna e l'ambiente. Venne installata una nuova \"lanterna\", pi\u00f9 bassa dell'originale, con la funzione di punto di osservazione per gli uccelli, che nel periodo delle migrazioni tendono a concentrarsi sul promontorio di Portland Bill. L'osservatorio \u00e8 gestito da \"Portland Bird Observatory and Field Centre\".\n\u00c8 possibile soggiornare nel faro e nella ex-casa del guardiano.\n\"Old Higher Lighthouse\".\nCoordinate: \nIl \"vecchio faro alto\" si trova circa 1 km a nord dell'attuale faro.\n\u00c8 una torre in pietra a base rotonda dipinta di bianco, pi\u00f9 tozza della prima, alta circa 12 metri. Pur essendo pi\u00f9 bassa dell'altra torre, era detta \"luce alta\" poich\u00e9, essendo situata su una scogliera, la sua elevazione era maggiore rispetto all'altro faro. \nLa lanterna \u00e8 dotata di \"galleria\", ovvero una balconata percorribile per la pulizia dei vetri; adiacenti alla torre ci sono due case ad un piano per i guardiani.\nCostruito nel 1869, venne decommussionato nel 1906 quando entr\u00f2 in servizio il faro attuale e venduto ad un privato per 400 sterline.\nNel 1923 fu acquistato dalla dottoressa Marie Stopes, famosa per i suoi studi sul controllo delle nascite, alla quale rest\u00f2 fino al 1958. Dopo un periodo di abbandono e decadenza durato 15 anni, nel 1981 il faro \u00e8 stato acquistato dall'attuale propriet\u00e0 che ha avviato lavori di restauro. La lanterna originale \u00e8 stata sostituita ed ora ospita un punto di osservazione.\nL'obelisco di Portland Bill.\nCoordinate: \nSi tratta di un dromo in forma di obelisco di pietra bianca alto 7 metri, eretto nel 1844 da Trinity House sull'estremit\u00e0 meridionale del promontorio di Portland Bill, per segnalare alle imbarcazioni il pericolo consistente in una striscia di rocce basse che si estende in mare per trenta metri in direzione sud. Questo tipo di manufatti prende il nome di segnalamenti diurni, in quanto non emettono segnali luminosi.\nNel 2002 Trinity House propose la rimozione, ma la popolazione si oppose e l'obelisco \u00e8 rimasto al suo posto; \u00e8 tuttavia in pericolo per l'erosione della scogliera.\nFanali portuali.\nIl porto di Portland \u00e8 protetto da dighe foranee note come \"Portland breakwater\", ovvero un complesso di sbarramenti costruiti per smorzare il moto ondoso.\nSu di essa sono installati tre fanali che guidano le imbarcazioni all'imboccatura del porto, gestiti direttamente dall'Autorit\u00e0 Portuale di Portland (\"Portland Harbour Authority\").\nSi tratta di due fanali a luce rossa e verde che, come in tutti i porti, indicano l'imboccatura del porto, pi\u00f9 un terzo fanale sul segmento di nord-ovest della barriera.\nSbarramento di nord-ovest.\nCoordinate: \nAll'estremit\u00e0 meridionale di questo segmento della diga foranea nel 1905 \u00e8 stato installato un piccolo faro metallico prefabbricato alto circa 22 metri, costituito da una colonna centrale circondata da una struttura reticolare a base ottagonale, sormontata da una lanterna metallica dotata di \"galleria\" percorribile. \u00c8 l'unico esemplare sopravvissuto in Inghilterra di questo tipo di fari prefabbricati, un tempo abbastanza comune.\nTrovandosi su una barriera non collegata con la terraferma, \u00e8 accessibile solo via mare.\nSostituisce un precedente faro in pietra costruito nel 1851 e demolito quando la diga foranea \u00e8 stata estesa.\nFanale rosso.\nCoordinate: \nCollocato all'estremit\u00e0 settentrionale dello sbarramento di nord-ovest del porto, \u00e8 una piccola torre quadrata in cemento alta 8 metri sormontata da una struttura metallica, l'altezza focale \u00e8 di 11 metri. La luce rossa \u00e8 intermittente con un'eclissi ogni 15 secondi. \u00c8 gestito da \"Portland Harbour Authority\", l'Autorit\u00e0 portuale di Portland ed censito nell'elenco fari dell'Admiralty al n\u00b0 A0320.\nFanale verde.\nCoordinate: \nCollocato all'estremit\u00e0 meridionale dello sbarramento nord del porto, \u00e8 una piccola torre quadrata in cemento alta 8 metri sormontata da una struttura metallica, l'altezza focale \u00e8 di 11 metri. La luce verde \u00e8 intermittente con un'eclissi ogni 15 secondi. \u00c8 gestito da \"Portland Harbour Authority\", l'Autorit\u00e0 portuale di Portland ed censito nell'elenco fari dell'Admiralty al n\u00b0 A0322.\nCollegamenti esterni.\nFanali portuali di Portland.\nda \"Leuchtfeuer-Homepage\":"}
{"id": "2659629", "revid": "223320", "url": "https://it.wikipedia.org/wiki?curid=2659629", "title": "Sexy Bitch", "text": ""}
{"id": "2659631", "revid": "214753", "url": "https://it.wikipedia.org/wiki?curid=2659631", "title": "Trofeo Rally Asfalto 2010", "text": "La stagione 2010 del Trofeo Rally Asfalto si \u00e8 disputata su 7 prove anche se inizialmente il calendario prevedeva due ulteriori gare che sono state annullate.\nVi hanno gareggiato tutte le vetture dalla WRC, S2000, S1600, gruppo N e A\nCalendario.\nPer il TRA 2010, erano previste 9 prove. Tra esse il Rally del Ciocco e il Targa Florio uscite per un anno dal giro del Campionato Italiano"}
{"id": "2659633", "revid": "599013", "url": "https://it.wikipedia.org/wiki?curid=2659633", "title": "Annamaria Samassa", "text": "Biografia.\nOriginaria di Collina di Forni Avoltri, gareggi\u00f2 per lo Sci club Sappada dal 1959 al 1971. Dopo aver vinto due titoli juniores nel 1959 e nel 1960, in carriera si \u00e8 aggiudicata quattro titoli italiani individuali e cinque in staffetta; si \u00e8 ritirata dalle gare nel 1971. Non prese mai parte n\u00e9 a Giochi olimpici invernali, n\u00e9 a Campionati mondiali."}
{"id": "2659634", "revid": "767487", "url": "https://it.wikipedia.org/wiki?curid=2659634", "title": "Arquitectura ef\u00edmera", "text": "Arquitectura ef\u00edmera \u00e8 un album del gruppo musicale spagnolo Fangoria, pubblicato dalle etichette DRO e Warner Music il 26 aprile 2004.\nI brani estratti come singoli per la promozione dell'album sono stati \"Retorciendo palabras\", \"Miro la vida pasar\", \"La mano en el fuego\" e \"Entre mil dudas\", mentre la traccia dodici \"Hoy aqu\u00ed, ma\u00f1ana vete\" \u00e8 una cover del brano \"Here Today, Gone Tomorrow\" dei Ramones.\nNel 2005 l'album \u00e8 stato ripubblicato con una versione CD+DVD con il titolo Arquitectura ef\u00edmera deconstruida.\nHa raggiunto la posizione numero 55 della classifica spagnola degli album.\nTracce.\nTracce DVD.\nNella versione del 2005, al disco audio \u00e8 stato aggiunto un DVD contenente le seguenti tracce."}
{"id": "2659635", "revid": "775372", "url": "https://it.wikipedia.org/wiki?curid=2659635", "title": "Unione Russia-Bielorussia", "text": "Lo Stato dell'Unione di Russia e Bielorussia, o semplicemente Stato dell'Unione (in russo: \u0421\u043e\u044e\u0437\u043d\u043e\u0435 \u0433\u043e\u0441\u0443\u0434\u0430\u0440\u0441\u0442\u0432\u043e - \"Sojuznoe gosudarstvo\"; in bielorusso: \u0421\u0430\u044e\u0437\u043d\u0430\u044f \u0434\u0437\u044f\u0440\u0436\u0430\u0432\u0430 - \"Sajuznaja dzjar\u017eava\"), \u00e8 un'entit\u00e0 sovranazionale ed intergovernativa formata dalla Russia e dalla Bielorussia.\nCreazione.\nLa comunit\u00e0 Russia-Bielorussia \u00e8 stata fondata ufficialmente il 2 aprile 1996. Il nome \u00e8 stato cambiato in \"Unione Russia-Bielorussia\" il 2 aprile 1997 con la firma del \"Trattato di unione tra Russia e Bielorussia\". Numerosi altri accordi sono stati firmati il 25 dicembre 1998 con l'obiettivo di integrare i sistemi politici, economici e sociali dei due paesi.\nLa natura di questa originale entit\u00e0 politica resta comunque molto vaga. Sotto la pressione degli oppositori politici, che spingevano per l'unificazione dei due paesi, e del presidente bielorusso Aljaksandr Luka\u0161\u0117nka, interessato ad appoggiare la debole economia del suo paese a quella russa, l'allora presidente russo Boris El'cin avvi\u00f2 le procedure per la creazione dell'Unione al fine di armonizzare le differenze politiche ed economiche tra i due paesi. Una simile proposta era gi\u00e0 stata avanzata dal presidente kazako Nursultan Nazarbayev nel 1994 per la creazione di un'Unione Euro-Asiatica, ma la sua proposta non era mai stata seriamente considerata. Il \"Trattato di creazione dello Stato dell'Unione di Russia e Bielorussia\" \u00e8 stato firmato l'8 dicembre 1999. L'intenzione era di creare una federazione sul modello dell'Unione Sovietica con presidente, parlamento, bandiera, stemma, inno, costituzione, esercito, cittadinanza e moneta comuni. Il trattato \u00e8 stato ratificato dalla Duma il 22 dicembre 1999 e dall'Assemblea Nazionale Bielorussa il 26 gennaio 2000, data in cui il Trattato e l'Unione sono ufficialmente entrati in vigore.\nIstituzioni e quadro legale.\nCon la ratifica del Trattato sono state istituite le seguenti istituzioni.:\nCiascuno stato mantiene la propria sovranit\u00e0 e rappresentanza estera: Russia e Bielorussia sono quindi ancora responsabili degli affari interni e delle relazioni internazionali. L'Unione non pu\u00f2 rappresentare i singoli stati in altri organismi internazionali o imporre loro decisioni legislative, ad eccezione dei casi stabiliti dal Trattato. L'Unione Russia-Bielorussia non \u00e8 perci\u00f2 paragonabile all'Unione europea, bens\u00ec ad altre confederazioni sovranazionali meno integrate, come l'Unione africana o l'Unione delle nazioni sudamericane.\nPavel Borodin \u00e8 l'attuale Segretario di Stato dell'Unione. \u00c8 stato nominato dal Consiglio Supremo di Stato il 26 gennaio 2000 per un mandato di quattro anni. Il mandato \u00e8 stato rinnovato nel 2004 e nuovamente nel 2008.\nSviluppi.\nPoco dopo l'inaugurazione dell'Unione, entrambi i paesi membri sembrano aver perso l'entusiasmo iniziale: i controlli doganali sulla frontiera comune sono stati ristabiliti nel 2001, ponendo di fatto fine all'unione commerciale. I progetti per l'unificazione monetaria sono stati anch'essi rimandati pi\u00f9 volte.\nGli inni nazionali di entrambi i paesi sono stati mantenuti e non \u00e8 stato scelto alcun simbolo comune per l'Unione. Una canzone intitolata \"Unione sovrana delle nazioni\" (in russo: \u0414\u0435\u0440\u0436\u0430\u0432\u043d\u044b\u0439 \u0441\u043e\u044e\u0437 \u043d\u0430\u0440\u043e\u0434\u043e\u0432; in bielorusso: \u0414\u0437\u044f\u0440\u0436\u0430\u045e\u043d\u044b \u0441\u0430\u044e\u0437 \u043d\u0430\u0440\u043e\u0434\u0430\u045e), adattata dall'inno sovietico, \u00e8 stata comunque proposta come inno ufficiale dell'Unione.\nMoneta comune.\nIl presidente bielorusso Aljaksandr Luka\u0161\u0117nka ha inizialmente promesso di introdurre la moneta comune entro il 1\u00ba gennaio 2004. La promessa non \u00e8 stata mantenuta e il termine \u00e8 stato prorogato inizialmente di un anno, poi al 2006, poi di nuovo al 2007. La Banca nazionale della Bielorussia ha poi annunciato che dal 2008 il rublo bielorusso sarebbe stato legato al dollaro statunitense invece che al rublo russo.\nCittadinanza e immigrazione.\nNonostante la mancanza di un'effettiva unione politica, l'Unione Russia-Bielorussia ha una cittadinanza comune: i cittadini russi e bielorussi hanno conservato i passaporti dei rispettivi stati, ma possono lavorare e risiedere in entrambi i paesi senza l'obbligo dei visti previsto per i cittadini stranieri.\nEsercito.\nIl 10 febbraio 2009 Russia e Bielorussia hanno fatto il primo passo per integrare i programmi di addestramento dei due eserciti. Il collettivo militare \u00e8 chiamato Gruppo di Forze Regionali di Bielorussia e Russia. L'obiettivo di queste operazioni \u00e8 garantire la coesione degli addestramenti e il raggiungimento di obiettivi militari comuni ai due paesi.\nBandiera e stemma.\nDalla fondazione dell'Unione nel 1997 nessuna bandiera e nessuno stemma sono stati ufficialmente approvati. Le proposte sono state numerose.\nDue proposte sono state avanzate per la bandiera: si tratta di modifiche fatte alla bandiera dell'Unione Sovietica per rappresentare lo Stato, non il comunismo. In entrambi i casi due stelle rosse sono poste in un angolo della bandiera a rappresentare i due stati dell'Unione. La proposta per lo stemma \u00e8 invece una variazione sull'aquila a due teste attualmente presente sullo stemma russo.\nIn entrambi i casi la scelta di un unico simbolo \u00e8 costantemente rimandata in previsione di un ulteriore sviluppo dell'Unione.\nImposta sul valore aggiunto.\nBielorussia e Russia hanno introdotto un'imposta sul valore aggiunto nel paese di origine per finanziare l'Unione. A partire dal 1\u00ba gennaio 2005 l'IVA viene pagata nel paese di destinazione, come in molti altri paesi indipendenti al mondo. Questo cambiamento ha seriamente danneggiato le operazioni commerciali tra i due paesi. Il 10 febbraio 2005 gli imprenditori privati bielorussi hanno partecipato a uno sciopero di 24 ore per protestare contro la nuova applicazione dell'IVA e la politica economica di Aljaksandr Luka\u0161\u0117nka.\nSviluppi recenti.\nIl 15 dicembre 2006 il Cremlino ha discusso gli sviluppi dell'Unione. Nel gennaio del 2007 la situazione sembra di nuovo in stallo e Luka\u0161\u0117nka dichiara: \"Il governo russo ci ha chiesto di entrare nella Federazione Russa. Questi sono i progetti della leadership russa. Io non voglio distruggere la sovranit\u00e0 e l'indipendenza della Bielorussia\". Ha poi aggiunto: \"Dopo tutte le discussioni e i confronti, ho capito che abbiamo diversi approcci e idee sulla costruzione dell'Unione\". Luka\u0161\u0117nka ha poi aggiunto che si sarebbe opposto alla possibilit\u00e0 di un'incorporazione russa della Bielorussia.\nIl 19 ottobre 2007 il Primo Ministro russo Viktor Zubkov ha annunciato che il budget per l'Unione sarebbe cresciuto di \"non meno del 10%\" nell'anno successivo. Questo ha portato gli osservatori internazionali a pensare che il governo russo avesse rinnovato il suo interesse per il progetto.\nLuka\u0161\u0117nka, Putin e il Presidente dell'Unione Pavel Borodin si sono incontrati a Minsk il 13 e 14 dicembre 2007: il meeting \u00e8 stato seguito dai media di entrambi i paesi e ha fatto nuovamente pensare a un rinnovato interesse nell'Unione da parte dei due governi. I principali argomenti discussi sono stati la funzione del Parlamento dell'Unione (che non \u00e8 mai stato realizzato) e l'ipotesi di una Costituzione che potrebbe rafforzare l'autorit\u00e0 dell'Unione. Secondo il Segretario di Stato Borodin, cinque versioni del testo sono state discusse all'incontro, ciascuna delle quali prevede un periodo di transizione variabile da 7 a 10 anni per lo sviluppo dell'Unione. Sono stati discussi anche i rapporti commerciali e le questioni energetiche.\nIl 27 maggio 2008 Luka\u0161\u0117nka, in qualit\u00e0 di presidente del Supremo Consiglio di Stato, ha nominato Vladimir Putin presidente del Consiglio dei Ministri. Questa mossa ha fatto pensare a una trasformazione politica dell'Unione in un veicolo per gli obiettivi del Primo Ministro russo Putin, a cui \u00e8 stato impedito di candidarsi per la terza volta alla carica di Presidente della Federazione Russa. Fino ad ora, la carica pi\u00f9 importante dell'Unione \u00e8 il segretario di Stato, che ne dirige le attivit\u00e0 quotidiane. Nello stesso incontro, il Segretario di Stato dell'Unione Borodin ha annunciato che il budget del 2009 sarebbe stato di complessivi 6 o 7 miliardi di rubli russi (82.1 o 95.8 Mio EUR), con un aumento di oltre 2 miliardi (27.3 Mio EUR) rispetto al 2008.\nIl Consiglio Supremo si \u00e8 riunito nuovamente il 3 febbraio 2009 a Mosca per discutere una politica economica comune di fronte alla crisi.\nI rapporti economici tra i due paesi sono successivamente migliorati e l'Unione ha fatto importanti passi avanti:\nIl 19 febbraio 2009, l'Assemblea Parlamentare dell'Unione si \u00e8 riunita. Sono stati discussi due programmi:\nPavel Borodin ha dichiarato che l'Unione Russia-Bielorussia porter\u00e0 nel lungo termine a \"una nuova unione post-sovietica\" che comprender\u00e0 molti paesi dell'ex Unione Sovietica.\nIl 16 novembre 2010 il sito internet dell'Unione ha annunciato che la Costituzione \u00e8 pronta al 99%."}
{"id": "2659637", "revid": "251304", "url": "https://it.wikipedia.org/wiki?curid=2659637", "title": "Chaghcharan", "text": "Chaghcharan \u00e8 la principale citt\u00e0 della provincia di Ghowr nell'Afghanistan centrale, cos\u00ec come delle altre province circostanti. \nDescrizione.\nLa citt\u00e0 si trova a 2.280\u00a0m s.l.m. lungo il fiume Hari Rud. Ha circa 15.000 abitanti ed \u00e8 la pi\u00f9 popolata della provincia. La maggior parte della popolazione \u00e8 di origine tagika.\nLa citt\u00e0 \u00e8 collegata ad Herat (a ovest) da una strada lunga 380 chilometri e, alla stessa distanza ma verso est, a Kabul. Tuttavia, a causa del clima assai rigido, questa via \u00e8 spesso chiusa d'inverno ed anche d'estate possono essere necessari tre giorni di guida per raggiungere Herat. Chagcharan dispone anche di un aeroporto con una pista lunga 1.800 metri.\nNel 2004 apr\u00ec una stazione radio indipendente, \u0631\u0627\u062f\u064a\u0648 \u0635\u062f\u0627\u064a \u0635\u0644\u062d (Radio Voce della Pace), la prima del genere in questa parte dell'Afghanistan.\nNel giugno 2005 l'ISAF stabil\u00ec nella citt\u00e0 un Team di ricostruzione provinciale (Provincial Reconstruction Team, PRT) a guida lituana, in cui operavano anche croati, danesi, statunitensi, ucraini e islandesi."}
{"id": "2659638", "revid": "767487", "url": "https://it.wikipedia.org/wiki?curid=2659638", "title": "Naturaleza muerta remixes", "text": "Naturaleza muerta remixes \u00e8 un album dei Fangoria che raccoglie i principali remix eseguiti da diversi artisti per le canzoni pubblicate come singolo dall'album \"Naturaleza muerta\" del gruppo spagnolo, pubblicato nel 2001.\nL'album \u00e8 stato pubblicato per l'etichetta Subterfuge."}
{"id": "2659642", "revid": "152625", "url": "https://it.wikipedia.org/wiki?curid=2659642", "title": "Arquitectura ef\u00edmera deconstru\u00edda", "text": ""}
{"id": "2659643", "revid": "1543377", "url": "https://it.wikipedia.org/wiki?curid=2659643", "title": "Rachel Ruysch", "text": "Biografia.\nNata a L'Aia, si trasfer\u00ec ad Amsterdam all'et\u00e0 di tre anni. Suo padre Frederik Ruysch, un famoso anatomista e botanico, aveva ottenuto l'incarico di professore in quella citt\u00e0. Egli cre\u00f2 una grande collezione di rarit\u00e0 nella propria abitazione. Rachel aiut\u00f2 il padre decorando gli esemplari animali, conservati con un \"liquore balsamico\", con fiori e pizzi. A quindici anni Ruysch fu apprendista di Willem van Aelst, un pittore di spicco di Delft, conosciuto per i suoi dipinti floreali. Nel 1693 spos\u00f2 il ritrattista Juriaen Pool (1666-1745), dal quale ebbe dieci figli. Sua sorella Pieternel spos\u00f2 Jan Munnicks, un giovane uomo che dipingeva fiori nell'orto botanico di Amsterdam. Ruysch era estremamente devota.\nNel 1699 Ruysch entr\u00f2 a far parte della Confrerie Pictura, la confraternita dei pittori dell'Aia, e nel 1701 della Corporazione di San Luca a L'Aia. Diversi anni dopo, Ruysch fu invitata a lavorare per la corte di D\u00fcsseldorf come pittrice per Giovanni Guglielmo del Palatinato. Il suo mecenate le concesse di poter lavorare rimanendo ad Amsterdam, anzich\u00e9 trasferirsi a D\u00fcsseldorf, affinch\u00e9 potesse accudire ai suoi numerosi figli. In cambio della sostanziosa retta annuale, Ruysch doveva produrre una tela all'anno per la corte dell'Elettore Palatino. Questi invi\u00f2 in dono a Cosimo III de' Medici le opere \"Natura morta con frutta\" e \"Natura morta con cesto pieno di fiori ed erbe con insetti\", che entrarono a far parte della collezione degli Uffizi nel 1715. Anche le opere \"Natura morta con frutta, fiori, insetti e rettili\" e \"Bouquet di fiori in vaso con melograno\" si trovano a Firenze, presso la Galleria Palatina. Alla collezione Pedriali, invece, oggi all'interno della Pinacoteca civica di Forl\u00ec, appartiene il dipinto \"Fiori\".\nRuysch rimase a lavorare per lui e sua moglie dal 1708 fino alla morte del principe nel 1716. Anche Jan Weenix e Adriaen van der Werff furono invitati a creare dei dipinti, dopo la morte di Eglon van der Neer. Nel 1723 vinse alla lotteria. Ruysch continu\u00f2 a dipingere per i suoi clienti pi\u00f9 importanti. Inoltre realizz\u00f2 dieci dipinti per ciascuno dei suoi figli.\nRuysch visse ottantacinque anni e la datazione delle sue opere dimostra che dipinse da quando era una giovane donna fino alla vecchiaia. Ci sono rimasti circa un centinaio di suoi dipinti. Gli sfondi dei suoi dipinti sono solitamente scuri. Ruysch era anche nota per i suoi dipinti raffiguranti vasi di cristallo dettagliati e realistici."}
{"id": "2659645", "revid": "213136", "url": "https://it.wikipedia.org/wiki?curid=2659645", "title": "Cicceide legitima", "text": ""}
{"id": "2659651", "revid": "767487", "url": "https://it.wikipedia.org/wiki?curid=2659651", "title": "El extra\u00f1o viaje (album)", "text": "El extra\u00f1o viaje \u00e8 un album dei Fangoria, pubblicato il 23 ottobre 2006 dalle etichette DRO e Warner Music.\nDall'album sono stati estratti come singoli tre brani; \"Criticar por criticar\", il 23 ottobre 2006, \"Ni contigo, ni sin ti\", il 13 febbraio 2007 e \"El cementerio de mis sue\u00f1os\", il 17 luglio 2007.\nHa raggiunto la seconda posizione della classifica spagnola degli album."}
{"id": "2659652", "revid": "11959", "url": "https://it.wikipedia.org/wiki?curid=2659652", "title": "Abdel Halim Hafez", "text": ""}
{"id": "2659659", "revid": "287204", "url": "https://it.wikipedia.org/wiki?curid=2659659", "title": "Miguel \u00c1ngel Borrelli", "text": "Borrelli \u00e8 stato uno dei pi\u00f9 carismatici giocatori argentini insieme a Gomez e Torregiani, attualmente gioca ancora\nanche se non \u00e8 pi\u00f9 ai livelli di un tempo. In Argentina \u00e8 stato campione nazionale 7 volte.\nA livello mondiale \u00e8 stato campione del mondo nel 1983; sempre ai mondiali si \u00e8 piazzato al 2\u00ba posto nel 1985."}
{"id": "2659661", "revid": "287204", "url": "https://it.wikipedia.org/wiki?curid=2659661", "title": "\u00a1Viven!", "text": "\u00a1Viven! \u00e8 il primo album live dei Fangoria, registrato nel febbraio 2007 e pubblicato il 15 maggio dello stesso anno dall'etichetta DRO."}
{"id": "2659669", "revid": "767487", "url": "https://it.wikipedia.org/wiki?curid=2659669", "title": "El extra\u00f1o viaje revisitado", "text": "El extra\u00f1o viaje revisitado \u00e8 un album dei Fangoria, pubblicato dalle etichette DRO e Warner Music il 4 dicembre 2007 in appena 4000 unit\u00e0, come edizione limitata.\nL'album, contenente un disco audio e uno DVD, riprende le canzoni del precedente album del gruppo \"El extra\u00f1o viaje\" eseguite dagli stessi insieme ad altri artisti o sottoposte a remix.\nEl extra\u00f1o viaje revisitado (edizione messicana).\nL'edizione messicana dell'album \u00e8 totalmente diversa da quella spagnola, e si presenta come una semplice riedizione del disco, contenendo solamente due cd audio."}
{"id": "2659672", "revid": "124993188", "url": "https://it.wikipedia.org/wiki?curid=2659672", "title": "Dinastia saudita", "text": "La dinastia saudita (), istituita dal sultano del Najd \u02bfAbd al-\u02bfAziz \u0100l Sa\u02bf\u016bd, governa dal 1926 il regno arabo saudita, nato dopo la vittoriosa annessione al sultanato del regno hascemita del Hijaz.\nDefinizione e poteri.\nIl re dell'Arabia Saudita \u00e8 il capo di stato e il monarca del regno, nonch\u00e9 capo della famiglia \"saudita\". I monarchi che si sono succeduti dopo la morte del fondatore sono tutti suoi figli, in ottemperanza alla legge araba mai scritta del \"seniorato\", che prevede che alla successione di un'istituzione sia chiamato il componente pi\u00f9 anziano della famiglia.\nIn Arabia Saudita il re \u00e8 conosciuto con il titolo di \"custode delle due Sacre Moschee\" (), cio\u00e8 del \"Masjid al-Haram\" (sacra moschea) della Mecca e del \"Masjid al-Nabawi\" (moschea del Profeta) a Medina.\nLa successione al trono saudita \u00e8 regolata dall'antica legge del \"seniorato\": un'assemblea familiare decide l'erede dalla generazione del predecessore o da quella immediatamente successiva, privilegiando non tanto il figlio d'un sovrano deceduto, quanto il pi\u00f9 anziano membro della famiglia. La linea di successione non \u00e8 quindi mai decisa prima dell'ascesa al trono del principe ereditario.\nStoria.\nLa storia dell'odierna Arabia Saudita inizia pressappoco nel 1446-1447, quando il clan del Murdah si stabil\u00ec nella penisola arabica, prosegue con la fondazione prima dell'Emirato di Dir\u02bfiyya (1744), poi con quello di Najd (1818), ed infine con la fondazione del Regno dell'Arabia Saudita (1932).\nOrigini e primi secoli.\nIl primo antenato della dinastia saudita di cui si ha notizia \u00e8 M\u0101ni\u02bf ibn Rab\u012b\u02bfa al-Murayd\u012b, che si stabil\u00ec a Diriyya nel 1446-1447 con il suo clan, i Mrudah. Anche se i Mrudah erano considerati discendenti dalla confederazione tribale dei Rab\u012b\u02bfa, non \u00e8 chiaro se traccino la loro discendenza al ramo dei Ban\u016b \u1e24an\u012bfa o dei Ban\u016b \u02bfAnaza. M\u0101ni\u02bf fu invitato da un parente di nome Ibn Dir, che governava una serie di villaggi e propriet\u00e0 che costituiscono la moderna Riad. Il clan di M\u0101ni\u02bf risiedette in Arabia orientale, vicino ad al-Qa\u1e6d\u012bf, anche se non \u00e8 chiaro da quale data. Ibn Dir diede a M\u0101ni\u02bf due propriet\u00e0: al-Mulaybid e Ghusayba. M\u0101ni\u02bf e la sua famiglia si insediarono e chiamarono la regione \u201cal-Diriyya\u201d, dal nome del loro benefattore Ibn Dir.\nI Mrudah divennero sovrani di al-Diriyya, che prosper\u00f2 tra i corsi d'acqua nella Wadi Hanifa e divenne un importante insediamento nel Najd. Con la crescita del clan iniziarono le lotte per il potere, ed uno dei due rami della famiglia part\u00ec per Dhruma, mentre un altro (gli \u201c\u0100l Watban\u201d) part\u00ec per la citt\u00e0 di Az-Zubayr, nell'Iraq meridionale. La famiglia degli \u0100l Muqrin (dal nome di un certo \"shaykh\" Sa\u02bf\u016bd ibn Mu\u1e25ammad ibn Muqrin, che mor\u00ec nel 1725) divenne quindi sovrana tra i Mrudah di Diriyya.\nEmirato di Dir\u02bfiyya (o primo stato saudita).\nIl primo stato saudita venne fondato nel 1744. Questo periodo fu segnato dalla conquista delle aree circostanti e dello zelo religioso. Alla sua massima estensione il primo stato saudita includeva la maggior parte dell'odierna Arabia Saudita, ed incursioni da parte di seguaci ed alleati dei sauditi toccarono lo Yemen, l'Oman, la Siria e l'Iraq. Si ritiene che studiosi islamici, in particolare Mu\u1e25ammad ibn \u02bfAbd al-Wahh\u0101b e i suoi discendenti, abbiano avuto un'importante influenza sul governo saudita di questo periodo. I sauditi e i loro alleati si riferivano a loro stessi come \"Muwa\u1e25\u1e25id\u016bn\" o \"Ahl al-Taw\u1e25\u012bd\" (\u201ci monoteisti\u201d), mentre pi\u00f9 tardi vennero chiamati wahhabiti (dal nome del fondatore), un gruppo di sunniti particolarmente zelanti.\nIl potere della dinastia in questo periodo pass\u00f2 da padre in figlio senza incidenti. Al primo imam, Muhammad ibn Sa'ud, succedette suo figlio maggiore \u02bfAbd al-\u02bfAz\u012bz b. Mu\u1e25ammad b. Sa\u02bf\u016bd (Abdulaziz) nel 1765. Quest'ultimo, nel 1802, guid\u00f2 diecimila soldati wahhabiti in un attacco alla citt\u00e0 santa sciita di Kerbel\u0101\u02be, nell'odierno Iraq meridionale, nonch\u00e9 il luogo in cui al-\u1e24usayn b. \u02bfAl\u012b (Hussein ibn Ali), nipote di Maometto e terzo imam sciita, fu ucciso. Guidati da \u02bfAbd al-\u02bfAz\u012bz, i soldati uccisero pi\u00f9 di duemila persone, inclusi donne e bambini. I soldati poi saccheggiarono la citt\u00e0, demolendo l'imponente cupola dorata sopra la tomba di al-\u1e24usayn e caricando centinaia di dromedari con armi, gioielli, monete e altri beni di valore.\nL'attacco a Kerbel\u0101\u02be convinse ottomani ed egiziani che i sauditi erano una minaccia alla pace regionale. \u02bfAbd al-\u02bfAz\u012bz venne ucciso nel 1803, secondo alcuni da uno sciita che cercava vendetta per il sacco di Kerbel\u0101\u02be dell'anno prima. Ad \u02bfAbd al-\u02bfAz\u012bz succedette suo figlio Sa\u02bf\u016bd, sotto il quale lo stato saudita raggiunse la sua massima estensione. Quando Sa\u02bf\u016bd mor\u00ec nel 1814, suo figlio e successore \u02bfAbd All\u0101h doveva affrontare un'invasione ottomano-egiziana lanciata con lo scopo di recuperare il territorio ottomano perduto. Le truppe, soprattutto egiziane, riuscirono a sconfiggere \u02bfAbd All\u0101h, prendendo la capitale Dir\u02bfiyya nel 1818. \u02bfAbd All\u0101h venne fatto prigioniero e poco dopo decapitato dagli Ottomani a Istanbul, che misero cos\u00ec fine all'Emirato di Dir\u02bfiyya. Gli egiziani mandarono prigionieri a Istanbul e in Egitto molti membri del clan saudita, assieme ad altri appartenenti alla nobilt\u00e0 locale e rasero al suolo la capitale Dir\u02bfiyya.\nEmirato del Najd (o secondo stato saudita).\nNel 1818, alcuni anni dopo la caduta di Dir\u02bfiyya, i sauditi riuscirono a ristabilire la loro autorit\u00e0 nel Najd, fondando quello che \u00e8 conosciuto come l'Emirato del Najd o secondo stato saudita, con capitale Riad.\nRispetto all'Emirato di Dir\u02bfiyya, quello del Najd fu segnato da una minore espansione territoriale (non riconquistarono n\u00e9 Hegiaz n\u00e9 'Asir, ad esempio) e minor zelo religioso, sebbene i governanti sauditi continuassero ad usare il titolo di \"imam\" e ad avvalersi di studiosi salafiti. Il secondo stato venne anche segnato da gravi conflitti interni alla famiglia saudita, che portarono poi alla caduta della dinastia. La successione accadde sempre per assassinio o guerra civile, l'unica eccezione fu la successione da Fay\u1e63al b. Turk\u012b al figlio \u02bfAbd All\u0101h b. Fay\u1e63al b. Turk\u012b.\nIl primo saudita a tentare di riprendere il potere dopo la caduta di Dir\u02bfiyya fu Mish\u0101r\u012b ibn Sa\u02bf\u016bd, un fratello dell'ultimo sovrano di Dir\u02bfiyya. Nel 1824, Turk\u012b b. \u02bfAbd All\u0101h, un saudita che riusc\u00ec a evitare la cattura da parte degli egiziani, riusc\u00ec ad espellere le forze egiziane e i loro alleati locali da Riyad e dintorni. Turk\u012b, un nipote del primo imam saudita Muhammad ibn Sa'ud, viene generalmente indicato come fondatore della seconda dinastia saudita ed \u00e8 anche l'antenato dei re sauditi odierni. Fece di Riyad la sua capitale e si avvalse dei servizi di molti parenti che erano scappati dalla prigionia in Egitto, incluso suo figlio Fay\u1e63al.\nTurk\u012b venne assassinato nel 1834 da Mish\u0101r\u012b ibn \u02bfAbd al-Ra\u1e25m\u0101n, un lontano cugino. Mish\u0101r\u012b venne presto assediato a Riyad e poi condannato a morte da Fay\u1e63al, che divent\u00f2 il pi\u00f9 importante dei sovrani sauditi del secondo regno. Fay\u1e63al, comunque, affront\u00f2 una seconda invasione del Najd da parte degli egiziani quattro anni dopo. La popolazione locale fu riluttante a resistere, e Fay\u1e63al venne sconfitto e portato una seconda volta come prigioniero in Egitto nel 1838.\nGli egiziani insediarono Kh\u0101lid ibn Sa\u02bf\u016bd come sovrano a Riyad e lo sostennero con le loro truppe: egli era l'ultimo fratello ancora in vita dell'ultimo imam del primo stato saudita e pass\u00f2 molti anni alla corte egiziana. Nel 1840, comunque, conflitti esterni forzarono gli egiziani a ritirarsi completamente dalla penisola arabica, lasciando Kh\u0101lid con poco supporto. Visto da molti locali solamente come un governatore egiziano, Kh\u0101lid venne rovesciato poco dopo da \u02bfAbd All\u0101h ibn Thuniyyan, del ramo degli \u0100l Thuniyyan. Fay\u1e63al, per\u00f2, che venne liberato quell'anno, aiutato dal sovrano di Ha'il, riusc\u00ec a riconquistare Riyad e ad assumerne il controllo. Fay\u1e63al poi design\u00f2 suo figlio \u02bfAbd All\u0101h come principe ereditario e divise i suoi domini fra i suoi tre figli, \u02bfAbd All\u0101h, Sa\u02bf\u016bd e Mu\u1e25ammad.\nAlla morte di Fay\u1e63al nel 1865, \u02bfAbd All\u0101h assunse il governo a Riyad, ma venne presto sfidato da suo fratello Sa\u02bf\u016bd, scoppi\u00f2 quindi una guerra civile in cui si scambiarono pi\u00f9 volte la sovranit\u00e0 di Riyad. Precedentemente un vassallo dei sauditi, appartenente alla famiglia \u0100l Rash\u012bd, Mu\u1e25ammad b. \u02bfAbd All\u0101h b. Rash\u012bd di H\u0101\u02beil, colse l'opportunit\u00e0 di intervenire nel conflitto ed accrescere il proprio potere. Gradualmente, Ibn Rash\u012bd estese la propria autorit\u00e0 su tutto il Najd, inclusa la capitale Riyad. Ibn Rash\u012bd alla fine espulse l'ultimo leader saudita, \u02bfAbd al-Ra\u1e25m\u0101n b. Fay\u1e63al, dal Najd dopo la battaglia di Mulayda del 1891.\nArabia Saudita.\nDopo la sconfitta a Mulayda, \u02bfAbd al-Ra\u1e25m\u0101n ibn Fay\u1e63al and\u00f2 in esilio con la sua famiglia nel deserto dell'Arabia orientale tra i beduini di al-Murra. Poco dopo trov\u00f2 rifugio in Kuwait come ospite dell'emiro kuwaitiano Mubarak Al Sabah. Nel 1902 il figlio di \u02bfAbd al-Ra\u1e25m\u0101n, \u02bfAbd al-\u02bfAz\u012bz, si assunse il compito di ripristinare la sovranit\u00e0 saudita a Riad. Sostenuto da una dozzina di seguaci e accompagnato da alcuni fratelli e parenti, \u02bfAbd al-\u02bfAz\u012bz riusc\u00ec a prendere il forte Masmak ed uccidere il governatore l\u00ec nominato da Ibn Rash\u012bd. \u02bfAbd al-\u02bfAz\u012bz, a quanto si dice solamente con venti uomini, venne immediatamente proclamato sovrano di Riad. Come nuovo leader della dinastia saudita, \u02bfAbd al-\u02bfAz\u012bz divenne da allora noto come \u201cIbn Sa\u02bf\u016bd\u201d.\nIbn Sa\u02bf\u016bd pass\u00f2 i successivi trent'anni provando a ristabilire la sovranit\u00e0 della sua famiglia sulla penisola araba, iniziando dal natio Najd. I suoi principali rivali erano il clan \u0100l Rash\u012bd ad H\u0101\u02beil, lo sharif della Mecca in Hijaz e i turchi ottomani ad al-Hasa. Inoltre, Ibn Sa\u02bf\u016bd doveva anche lottare con quello che sarebbe poi diventato il ramo \u201cSa\u02bf\u016bd al-Kab\u012br\u201d della famiglia, ovvero i discendenti di Sa\u02bf\u016bd ibn Fay\u1e63al, zio di Ibn Sa\u02bf\u016bd, ormai scomparso, i quali ritenevano di essere i legittimi eredi al trono. Per qualche tempo Ibn Sa\u02bf\u016bd riconobbe la sovranit\u00e0 dei sultani ottomani, assumendo anche il titolo di pasci\u00e0, per allearsi poi con i britannici in contrapposizione agli stessi ottomani, i quali erano sostenuti dagli \u0100l Rash\u012bd. Con il trattato di Darin, firmato nel 1915, i territori di Ibn Sa\u02bf\u016bd diventarono ufficialmente un protettorato britannico, e tali rimasero fino al 1927.\n\u02bfAbd al-\u02bfAz\u012bz conquist\u00f2 il Najd nel 1922 e l'\u1e24ij\u0101z nel 1925. Da sultano del Najd, divent\u00f2 prima re del \u1e24ij\u0101z e Najd e poi si autoproclam\u00f2 re del Regno dell'Arabia Saudita (precedentemente ebbe vari titoli, cominciando con \u201csultano del Najd\u201d e finendo con \u201cre del Hijaz e Najd e delle loro dipendenze\u201d) nel 1932. Il padre di Ibn Sa\u02bf\u016bd, \u02bfAbd al-Ra\u1e25m\u0101n, mantenne il titolo onorario di imam. Nel 1937 vicino a Dammam, periti statunitensi scoprirono quella che poi si sarebbe confermata essere la vasta riserva petrolifera dell'Arabia Saudita. Prima della scoperta del petrolio molti dei membri della famiglia erano poveri.\nIbn Sa\u02bf\u016bd ebbe dodici figli dalle sue molte mogli ed ebbe al massimo quattro mogli alla volta. Divorzi\u00f2 e si spos\u00f2 molte volte, entrando cos\u00ec a far parte di molti clan e trib\u00f9 del suo territorio, tra cui le trib\u00f9 Ban\u016b Kh\u0101lid, Ajm\u0101n, Shammar e \u0100l al-Shaykh (discendenti di Mu\u1e25ammad ibn \u02bfAbd al-Wahh\u0101b). Inoltre organizz\u00f2 simili matrimoni per i suoi figli e parenti. Indic\u00f2 il suo figlio pi\u00f9 vecchio, Sa\u02bf\u016bd, come possibile erede, a cui sarebbe dovuto succedergli il secondo pi\u00f9 vecchio, Fay\u1e63al. La famiglia saudita divenne nota come \u201cfamiglia reale\u201d ed ogni membro, maschio e femmina, venne rispettivamente insignito del titolo di \"am\u012br\" (principe) e \"am\u012bra\" (principessa).\nIbn Sa\u02bf\u016bd consolid\u00f2 l'alleanza con gli Stati Uniti nel 1945 e mor\u00ec nel 1953. \u00c8 ancora celebrato ufficialmente come il \u201cfondatore\u201d e solo i suoi diretti discendenti possono prendere il titolo di \u201csua altezza reale\u201d. La data della riconquista di Riad nel 1902 venne scelta per celebrare il centenario dell'Arabia Saudita, che secondo il calendario lunare islamico cadde nel 1999.\nAlla morte di Ibn Sa\u02bf\u016bd, suo figlio Sa\u02bf\u016bd sal\u00ec al trono senza incidenti, ma le sue spese sconsiderate portarono ad una lotta per il potere con il nuovo principe ereditario, Fay\u1e63al. Nel 1964 la famiglia reale obblig\u00f2 Sa\u02bf\u016bd ad abdicare in favore di Fay\u1e63al, aiutata da un responso giuridico del gran mufti del paese. In questo periodo alcuni dei figli pi\u00f9 giovani di ibn Sa\u02bf\u016bd, guidati da \u1e6cal\u0101l ibn \u02bfAbd al-\u02bfAz\u012bz, abbandonarono la famiglia ed andarono in Egitto, chiamandosi \u201cprincipi liberi\u201d, chiedendo liberalizzazioni e riforme, ma vennero convinti da Fay\u1e63al a ritornare. Vennero pienamente perdonati, ma anche esclusi da futuri ruoli di governo.\nFay\u1e63al venne assassinato nel 1975 da un nipote, Fay\u1e63al ibn Mus\u0101\u02bfid, che venne immediatamente giustiziato. Un altro fratello, Kh\u0101lid, sal\u00ec allora al trono. Il principe che seguiva nella linea ereditaria in realt\u00e0 era Mu\u1e25ammad, ma questi rinunci\u00f2 in favore del fratello.\nKh\u0101lid mor\u00ec per un attacco di cuore nel 1982 e gli succedette Fahd, il pi\u00f9 vecchio dei potenti \u201csette Sudayr\u012b\u201d, cos\u00ec chiamati perch\u00e9 figli di Ibn Sa\u02bf\u016bd e \u1e24a\u1e63\u1e63a al-Sudayr\u012b. Nel 1986 Fahd elimin\u00f2 il precedente trattamento reale di \u201cSua Maest\u00e0\u201d e lo sostitu\u00ec con \u201cCustode delle Due Sacre Moschee\u201d, in riferimento alle citt\u00e0 sante di Mecca e Medina.\nUn infarto nel 1995 lasci\u00f2 Fahd fisicamente disabile ed il principe ereditario, \u02bfAbd All\u0101h, gradualmente assunse molte delle responsabilit\u00e0 del re fino alla sua morte nell'agosto del 2005. \u02bfAbd All\u0101h fu proclamato re nel giorno della morte di Fahd e subito nomin\u00f2 suo fratello pi\u00f9 giovane, Sul\u1e6d\u0101n bin \u02bfAbd al-\u02bfAz\u012bz, che era ministro della difesa e secondo vice primo ministro, come nuovo successore. Il 27 marzo 2009 \u02bfAbd All\u0101h nomin\u00f2 il principe N\u0101yef ministro degli Interni e secondo vice primo ministro e principe ereditario il 27 ottobre 2011. Sul\u1e6d\u0101n mor\u00ec nell'ottobre 2011, mentre N\u0101yef mor\u00ec a Ginevra, in Svizzera, il 15 giugno 2012. Il 23 gennaio 2015 \u02bfAbd All\u0101h, dopo nove anni di regno, mor\u00ec dopo una lunga malattia. Il principe ereditario Salm\u0101n bin \u02bfAbd al-\u02bfAz\u012bz \u0100l Sa\u02bf\u016bd fu proclamato nuovo re.\nPotere politico.\nIl capo della dinastia saudita \u00e8 il re dell'Arabia Saudita, che \u00e8 anche capo di Stato e sovrano del regno dell'Arabia Saudita. Il re detiene potere politico quasi assoluto e nomina i ministri del suo ufficio che li supervisiona in suo nome. I ministeri chiave della difesa, interni, esteri e quasi tutti i 13 posti di governatore regionale sono riservati agli Al Saud. La maggior parte dei portafogli, come quello per le finanze, lavoro, informazione, pianificazioni, affari petroliferi ed industria, tradizionalmente vengono assegnati a cittadini comuni, spesso con giovani membri della dinastia come vice. La famiglia Al Saud detiene anche la maggior parte delle cariche militari e governative importanti. Il potere supremo \u00e8 sempre rimasto in mano agli Al Saud, anche se il supporto dagli \u02bfulam\u0101\u02be, dalla comunit\u00e0 mercantile e di gran parte della popolazione sono stati fondamentali per il mantenimento dello \"status quo\" politico della famiglia.\nLe cariche di governo di lunga durata, come quelle di re Abdullah, che era comandante della Guardia Nazionale dal 1963 al 2010, dell'ex principe ereditario Sultan bin 'Abd al-'Aziz Al Sa'ud, che \u00e8 stato ministro della difesa e dell'aviazione dal 1962 alla sua morte nel 2011, dell'ex principe ereditario N\u0101yef bin \u02bfAbd al-\u02bfAz\u012bz \u0100l Sa\u02bf\u016bd, che \u00e8 stato ministro degli interni dal 1975 al 2012, del principe Mut'ib bin 'Abd al-'Aziz Al Sa'ud, che \u00e8 stato degli affari locali e rurali dal 1975 al 2009, e l'attuale re Salman, che \u00e8 stato governatore della regione di Riyad dal 1963 al 2011, hanno perpetuato la creazione di feudi dove i principi pi\u00f9 vecchi hanno spesso mescolato le loro ricchezze private con quelle dei rispettivi domini. Hanno anche nominato i loro figli a posizioni di dominio all'interno dei loro feudi. Alcuni esempi sono il principe Mut'ib bin 'Abd Allah Al Sa'ud, che \u00e8 stato vicecomandante della guardia nazionale fino al 2010, il principe Khalid bin Sultan Al Sa'ud come viceministro della difesa fino al 2013, il principe Mansour bin Mutaib come viceministro degli affari locali e rurali e il principe Mohammed bin Nayef come viceminisitro degli interni. In alcuni casi dove i portafogli avevano budget molto alti la nomina a vice di fratelli pi\u00f9 giovani si \u00e8 resa necessaria per condividere le ricchezze e le responsabilit\u00e0 di ogni feudo, come nel caso del principe 'Abd al-Rahman ibn 'Abd al-'Aziz Al Sa'ud, che era viceministro della difesa e dell'aviazione Sultan bin 'Abd al-'Aziz, o il principe Bard, vice di re Abdullah nella Guardia Nazionale.\nA differenza delle famiglie reali occidentali la monarchia saudita non ha un ordine di successione chiaramente definito. Storicamente, una volta diventato re, il sovrano designava il proprio erede al trono che faceva da principe ereditario del regno. Alla morte del re il principe ereditario diventa re e durante l'assenza di poteri del re il principe ereditario ne assume i poteri. Anche se altri membri della famiglia Al Saud detengono posizioni politiche nel governo, tecnicamente sono solo il re e il principe ereditario a costituire legalmente delle istituzioni politiche.\nOpposizione.\nOpposizione interna.\nA causa del proprio governo autoritario e teocratico la dinastia saudita ha attirato molte critiche. I suoi oppositori generalmente descrivono la monarchia saudita come totalitaria o dittatoriale. Ci sono stati numerosi incidenti, manifestazione ed altre forme di resistenza contro la dinastia, come la ribellione degli Ikhwan durante il regno di Ibn Sa\u02bf\u016bd o i numerosi colpi di stato da diversi rami dell'esercito del regno.\nIl 20 novembre 1979 il santuario alla Mecca venne violentemente occupato da 500 dissidenti pesantemente armati, soprattutto uomini della scomparsa trib\u00f9 Ikhwan degli \u02bfOtayba, ma anche da altri arabi ed alcuni egiziani che frequentavano studi islamici all'universit\u00e0 islamica di Medina. L'occupazione fu guidata da Juhayman al-Otaybi e \u02bfAbd All\u0101h al-Qa\u1e25\u1e6d\u0101n\u012b (convinto dell'imminenza dell'Apocalisse) che denunciavano la corruzione e la immorale sontuosit\u00e0 del governo saudita. al-\u02bfOtayb\u012b e il suo gruppo attaccarono come \"bid\u0101\u02be\" (perniciosa innovazione) gli elementi di modernizzazione socio-tecnologica in atto in Arabia Saudita e chiesero che il petrolio non venisse venduto agli Stati Uniti.\nAl-\u02bfOtayb\u012b ebbe uno scarso sostegno al di fuori del piccolo circolo di lavoratori e studenti di origine tribale e di lavoratori stranieri (da Egitto, Yemen e Pakistan). La famiglia saudita si rivolse agli \"\u02bfulam\u0101\u02be\" che emisero una fatw\u0101 che permetteva di assaltare il santuario. Forze armate saudite, aiutate da forze speciali francesi e pachistane, impiegarono due settimane per far uscire i ribelli dal santuario; l'uso di commando francesi fu sorprendente in quanto, ufficialmente, i non musulmani non possono entrare a La Mecca. Secondo Lawrence Wright, il commando della GIGN si sarebbe convertito (non si sa quanto in buona fede) all'Islam, anche se questa ricostruzione \u00e8 stata contraddetta da almeno altre due, fra cui quella del comandante del GIGN Christian Prouteau, il quale disse che i tre uomini del commando del CICN non presero parte all'azione e non misero piede nella moschea, sostenendo che l'operazione venne compiuta da uomini delle forze speciali pachistane.\nTutti gli uomini sopravvissuti, al-\u02bfOtayb\u012b compreso, vennero decapitati pubblicamente in quattro citt\u00e0 dell'Arabia Saudita."}
{"id": "2659673", "revid": "767487", "url": "https://it.wikipedia.org/wiki?curid=2659673", "title": "Absolutamente", "text": "Absolutamente \u00e8 un album di Fangoria, pubblicato dalla Warner Music.\nL'album ha avuto differenti date di pubblicazione a seconda dei paesi; \u00e8 stato pubblicato il 24 febbraio 2009 in Spagna, il 21 aprile 2009 in Messico e il 20 ottobre in Argentina.\nSono stati estratti come singoli i brani \"M\u00e1s es m\u00e1s\" e \"La peque\u00f1a edad de hielo\" e ne \u00e8 stata pubblicata una riedizione dell'album con contenuti pi\u00f9 ricchi intitolata \"Completamente\"."}
{"id": "2659678", "revid": "385321", "url": "https://it.wikipedia.org/wiki?curid=2659678", "title": "Boss of Bosses", "text": ""}
{"id": "2659681", "revid": "1305772", "url": "https://it.wikipedia.org/wiki?curid=2659681", "title": "Distretto di Yakawlang", "text": "Il distretto di Yakawlang \u00e8 un distretto che si trova nella parte nordoccidentale della provincia di Bamiyan, in (Afghanistan). La popolazione, prevalentemente Hazara, conta circa 80.000 persone. La capitale \u00e8 Yakawlang (2.714 m s.l.m.), che una volta aveva 60.000 abitanti, \u00e8 stata completamente distrutta dai talebani nel 2001. Diversi massacri compiuti dai talebani sono stati denunciati da associazioni di tutela dei diritti umani.\nNei pressi della citt\u00e0 vi \u00e8 un aeroporto.\nCollegamenti esterni.\nhttp://www.aims.org.af/afg/dist_profiles/unhcr_district_profiles/centra/bamyan/Yakawlang.pdf "}
{"id": "2659685", "revid": "106009330", "url": "https://it.wikipedia.org/wiki?curid=2659685", "title": "Campionato mondiale di hockey su prato femminile", "text": "Il Campionato mondiale di hockey su prato femminile (\"Women's Hockey World Cup\") \u00e8 una manifestazione internazionale di hockey su prato organizzata dalla FIH (\"International Hockey Federation\"), che si tiene con cadenza quadriennale dal 1974."}
{"id": "2659687", "revid": "65703", "url": "https://it.wikipedia.org/wiki?curid=2659687", "title": "Peter Pan", "text": "Peter Pan \u00e8 un personaggio letterario creato dallo scrittore britannico James Matthew Barrie nel 1902 che compare per la prima volta nel romanzo \"L'uccellino bianco\" e poi in altre opere dello stesso autore come la piece teatrale \"Peter Pan, il ragazzo che non voleva crescere\" (1904, che poi venne riscritta e pubblicata come romanzo nel 1911) e nel romanzo \"Peter Pan nei Giardini di Kensington\" (1906). Il personaggio appare in numerose altre produzioni di varia natura (film, cartoni animati, fumetti), e nel relativo merchandising. \nL'autore lasci\u00f2 in eredit\u00e0 i diritti del personaggio a un ospedale pediatrico londinese, il Great Ormond Street Hospital nel quartiere di Bloomsbury, dove peraltro si troverebbe la casa della famiglia Darling.\nCaratterizzazione del personaggio.\nNel romanzo \"L'uccellino bianco\" del 1902 viene accennata la prima versione del personaggio, descritto come un neonato di sette giorni; nella successiva piece teatrale del 1904, \"Peter Pan, o il ragazzo che non voleva crescere\", l'autore lo raffigura come un adolescente. Dalle due opere sarebbe stato tratto il romanzo \"Peter Pan nei Giardini di Kensington\" (1906): la popolarit\u00e0 del personaggio del bambino che non voleva crescere fu tale che l'autore si decise a ripubblicare i capitoli de \"L'uccellino bianco\" nei quali Barrie accenna la figura di Peter Pan. Il personaggio di questi due libri \u00e8 un neonato di sette giorni, mentre quello delle successive opere \u00e8 un ragazzino preadolescente. L'ultima opera di Barrie nel quale compare \u00e8 \"Peter e Wendy\" (1911).\nIn \"Peter Pan nei Giardini di Kensington\" viene raccontato che il corvo Salomone vive nell'Isola degli Uccelli dove riceve le suppliche di donne che vorrebbero diventare madri; Salomone quindi invia a queste dei volatili i quali diventeranno dei bambini una volta giunti a destinazione. Peter \u00e8 uno di questi. Accidentalmente la madre adottiva lascia una finestra aperta e lui ne approfitta per volare via per far rientro all'isola degli Uccelli dove per\u00f2 Salomone gli spiega che ormai \u00e8 a met\u00e0 strada tra uccello e bambino e quindi non pu\u00f2 pi\u00f9 tornare a essere quello che era prima; perde poi anche la capacit\u00e0 di volare e, non sapendo neppure nuotare, \u00e8 condannato a rimanere per sempre sull\u2019isola. Tuttavia Peter vorrebbe tornare nei Giardini di Kensington e, grazie all'aiuto dei tordi, riesce ad andare e venire dall'isola. Durante uno di questi viaggi impara a suonare il flauto di Pan guadagnandosi il soprannome di Peter Pan.\nNella versione della trasposizione animata della Disney venne caratterizzato come un bambino che trascorre la sua vita di eterna infanzia sull'Isola che non c'\u00e8. Qui \u00e8 capo di una banda di \"Bimbi Sperduti\", in compagnia di sirene, indiani, fate e pirati; occasionalmente incontra bambini nel mondo reale. Peter nasce in un'isola sita al centro del lago di Kensington, a Londra. I bimbi sperduti, che in origine sono \"perduti\" e non \"sperduti\" (To Lose, lost, lost = perdere) sono bambini mai nati o morti prematuramente, che Peter ha portato con s\u00e9 sull'isola.\nNel film Disney, Peter indossa un abito composto da una tunica verde a maniche corte e collant apparentemente fatti di stoffa e un berretto con una piuma rossa. Ha orecchie a punta da elfo, occhi castani e capelli rossi. Nel film Hook del 1991 \u00e8 interpretato con occhi blu e capelli castano scuro e il suo abbigliamento ricorda il vestito Disney (meno il cappello). Nel film Peter Pan del 2003 \u00e8 rappresentato con capelli biondi, occhi azzurri, piedi nudi e un costume fatto di foglie e viti."}
{"id": "2659688", "revid": "38120", "url": "https://it.wikipedia.org/wiki?curid=2659688", "title": "Mandelieu", "text": ""}
{"id": "2659689", "revid": "287204", "url": "https://it.wikipedia.org/wiki?curid=2659689", "title": "Cesare Pizzirani", "text": "Carriera.\nBuon dorsista in vasca corta, dove oltre a vincere titoli italiani tra il 2003 e il 2005 sempre ai campionati invernali nei 50 e nei 100 metri, \u00e8 stato in nazionale dove ha gareggiato nella staffetta 4\u00d7100\u00a0m mista ai campionati europei giovanili di Mosca del 1999 arrivando terzo; ha partecipato anche con la nazionale maggiore agli europei in vasca da 25 metri dal 2004 al 2006, arrivando in finale nei 100\u00a0m nel 2004 e nel 2005. Il suo pi\u00f9 grande successo lo ha ottenuto con la 4\u00d750\u00a0m mista ai campionati europei del 2006 vincendo la medaglia di bronzo con Alessandro Terrin, Rudy Goldin e Filippo Magnini.\nPalmar\u00e8s.\nCampionati italiani.\n5 titoli individuali, cos\u00ec ripartiti:\n\" nd = non disputata\""}
{"id": "2659691", "revid": "793215", "url": "https://it.wikipedia.org/wiki?curid=2659691", "title": "Amsterdams Historisch Museum", "text": "Esempio\nL'Amsterdams Historisch Museum \u00e8 un museo sulla storia di Amsterdam. Dal 1975 si trova all'interno del vecchio orfanotrofio tra Kalverstraat e Nieuwezijds Voorburgwal.\nCollezione.\nIl museo espone vari oggetti legati alla storia di Amsterdam, dal Medioevo ai nostri giorni. Sono in mostra dipinti, modelli, reperti archeologici, fotografie, ma anche oggetti pi\u00f9 inusuali come un carillon suonabile, un\"'automobile bianca\" (un veicolo \"ecologico\" degli anni sessanta) e una reale caffetteria del distretto di Jordaan."}
{"id": "2659699", "revid": "729019", "url": "https://it.wikipedia.org/wiki?curid=2659699", "title": "Battaglia di Livorno", "text": "La battaglia navale di Livorno avvenne il 14 marzo (4 marzo del calendario giuliano) 1653, nell'ambito della Prima guerra anglo-olandese, vicino a Livorno. La vittoria fu olandese sotto il comando del Commodoro Johan Van Galen che prevalse sulla flotta inglese guidata dal Capitano Henry Appleton. Rinforzi giunsero poco dopo con una flotta comandata dal Capitano Richard Badiley, che Appleton aveva tentato di raggiungere, ma era numericamente surclassata dagli Olandesi e si allontan\u00f2.\nI presupposti e i fatti.\nNel 1652 il Governo del Commonwealth, credendo a torto che gli Olandesi fossero stati sconfitti nella Battaglia di Kentish Knock, divise le sue flotte tra il Mar Mediterraneo e le acque nazionali. Questa divisione delle forze port\u00f2 a una sconfitta nella Battaglia di Dungeness nel dicembre 1652, e gi\u00e0 all'inizio del 1653 la situazione divenne critica anche nel Mediterraneo. Lo squadrone di Appleton composto da sei navi fu intrappolato a Livorno da un blocco di 16 navi olandesi, mentre la flotta di otto navi di Badiley si trovava all'Isola d'Elba.\nL'unica speranza per gli Inglesi era di combinare le loro forze, ma Appleton salp\u00f2 troppo in anticipo e ingaggi\u00f2 gli Olandesi prima che Badiley potesse arrivare in aiuto. Tre delle sue navi vennero catturate e due distrutte, soltanto la \"Mary\", pi\u00f9 veloce delle navi olandesi, riusc\u00ec a fuggire e a raggiungere Badiley, che nel frattempo prov\u00f2 a combattere ma l'inferiorit\u00e0 numerica lo costrinse alla ritirata.\nLa battaglia dette agli olandesi il controllo del Mediterraneo, compresi i traffici commerciali degli inglesi con il Levante, ma Van Galen fu ferito mortalmente, e mor\u00ec il 23 marzo. L'importanza della presenza a Livorno di fiamminghi era tale per cui gi\u00e0 dal 1622 la Nazione Olandese-Alemanna esisteva come associazione con eminenti scopi cultuali e sepolcrali, ma anche di mutua assistenza per i poveri, gli ammalati, i carcerati e i connazionali di passaggio che si fossero trovati in difficolt\u00e0.\nUno dei Capitani presenti alla battaglia era il figlio del luogotenente-ammiraglio Maarten Tromp, Cornelis, che divenne egli stesso un famoso ammiraglio.\nNavi coinvolte.\nRepubblica delle Sette Province Unite (Johan Van Galen).\n\"Vereenigde Provincien/Zeven Provincien\" (Province Unite/Sette Province) 40 (nave ammiraglia)\n\"Eendracht\" (Concordia) 40 (nave vice-ammiraglia, Jacob de Boer)\n\"Maan\" (Luna) 40 (Cornelis Tromp)\n\"Ter Goes\" 40\n\"Zon\" (Sole) 40\n\"Zutphen\" 36\n\"Maagd van Enkhuysen\" (Vergine di Enkhuysen) 34\n\"Jonge Prins\" (Giovane Principe) 28\n\"Julius Caesar\" 28 (mercantile)\n\"Witte Olifant\" (Elefante Bianco) 28 (mercantile italiano; capitano Sijbrant Janszoon Mol)\n\"Madonna della Vigna\" 28 (mercantile) - si aren\u00f2 a Nord del Porto di Livorno\n\"Susanna\" 28 (mercantile)\n\"Zwarte Arend\" (Aquila Nera) 28\n\"Salomons Oordeel\" 28 (mercantile)\n\"Roode Haes\" (Lepre Rossa) 28 (mercantile)\n\"Ster\" (Stella) 28 (mercantile)\nInghilterra.\nSquadrone di Henry Appleton\n\"Bonaventure\" 44 (Stephen Lyne) - distrutta dalla \"Province Unite\"\n\"Leopard\" 48 (flag) - catturata (dalla \"Concordia\"?)\n\"Sam(p)son\" 40 (mercantilen, Edmund Seaman) - incendiata da un brulotto\n\"Mary\" 30 (mercantile, Benjamin Fisher)\n\"Peregrine\" 30 (mercantile, John Wood) - Captured by \"Aquila Nera\"\n\"Levant Merchant\" 28/30? (mercantile, Stephen Marsh) - catturata dalla \"Vergine di Enkhuysen\"\nFlotta di Richard Badiley\n\"Paragon\" 52 (flag)\n\"Phoenix\" 36 (Owen Cox)\n\"Elizabeth\" 36 (Jonas Reeves)\n\"Constant Warwick\" 32 (Upshott)\n\"Mary Rose\" 32 (mercantile, John Turtley)\n\"Lewis\" 30 (mercantile, William Elle)\n\"William and Thomas\" 30 (mercantile, John Godolphin)\n\"Thomas Bonaventure\" 28 (mercantile, George Hughes)\n\"?\" (brulotto, Peter Whyting)\nIl brulotto \u00e8 indicato col nome di \"Charity\" nel \"Mariner's Mirror\" vol. 49, ma sempre secondo il \"Mariner's Mirror\" vol. 24 venne persa in azione vicino a Plymouth il 27 agosto 1652.\n\"(Il numero accanto ad ogni nave indica il numero di cannoni)\""}
{"id": "2659702", "revid": "566455", "url": "https://it.wikipedia.org/wiki?curid=2659702", "title": "Ottovolante (programma radiofonico)", "text": "Ottovolante \u00e8 stato un programma radiofonico di Radio Rai andato in onda sulle frequenze di Radio 2.\nLa formula della trasmissione, consisteva nell'alternare spezzoni di sketch comici dal vivo con brani musicali.\nStoria.\nProgramma \"di nicchia\", \u00e8 stato sulla breccia dal 1998, anno nel quale ha aperto i battenti portando la novit\u00e0 degli sketch comici alla radio. Hanno trovano spazio sia i cabarettisti pi\u00f9 famosi sia quelli emergenti, scoperti durante il tour che la redazione del programma comp\u00ec lungo la penisola tra i festival estivi pi\u00f9 divertenti. Fecero parte del palinsesto i \"Live Show\", in onda dalla Sala A di Via Asiago 10, dove vennero riproposti in versione pi\u00f9 ampia, a richiesta del pubblico da casa, le migliori performance dei comici pi\u00f9 conosciuti.\nIl programma, partito in sordina, raccolse sempre pi\u00f9 successo tanto che dal 4 gennaio 2010, oltre alla consueta programmazione del fine settimana condotta sin dagli inizi da Savino Zaba, si aggiunse la novit\u00e0 della fascia pomeridiana con il timone della trasmissione affidato invece a Dario Ballantini. Ci\u00f2 port\u00f2 la trasmissione a coprire totalmente l'intero arco della settimana. Da settembre 2013 a dicembre 2013, poi, il programma and\u00f2 in onda il sabato e la domenica con Savino Zaba e Dario Ballantini.\nDa gennaio 2014 il programma fu condotto solo da Savino Zaba dalle 18.00 alle 19.00, sempre il sabato e la domenica, oltre ai periodici \"Live Show\". Nelle ultime puntate della stagione, ad affiancare Savino Zaba, c'era il comico romano Massimo Bagnato. Da settembre 2014 il programma osserver\u00e0 una stagione di pausa in quanto Savino Zaba \u00e8 stato impegnato in un nuovo format dal titolo A qualcuno piace Cult in coppia con Massimo Bagnato e in onda sempre su Radio2 il sabato e la domenica mattina.\nNonostante le aspettative, il programma non \u00e8 pi\u00f9 ripartito nel palinsesto di Radio 2."}
{"id": "2659707", "revid": "767487", "url": "https://it.wikipedia.org/wiki?curid=2659707", "title": "Trust - Fidati", "text": "Trust - Fidati (\"Trust\") \u00e8 un film del 1990 diretto da Hal Hartley.\nPresentato nel 1991 al Sundance Film Festival, \u00e8 stato candidato al \"Gran premio della giuria\" ed ha vinto il premio per la miglior sceneggiatura (\"Waldo Salt Screenwriting\"), scritta dallo stesso regista.\nTrama.\nMaria, una ragazza di sedici anni, rivela ai genitori di voler lasciare la scuola perch\u00e9 incinta di un suo coetaneo; suo padre, appresa la notizia, muore d'infarto per lo shock. Matthew \u00e8 un radioperatore, tanto geniale ed intelligente quanto scontroso e ribelle; il suo carattere lo ha portato in molte occasioni a scontrarsi con il sadico padre e con i suoi datori di lavoro, perdendo o lasciando gli impiegi che occupava. Fuggiti di casa ed accomunati da un senso di oppressione e di solitudine, Maria e Matthew si incontrano, dando vita ad un rapporto platonico, basato sul rispetto e l'ammirazione, ma il carattere del ragazzo porter\u00e0 ad entrambi diversi problemi che, invece di dividerli, li avvicineranno ancora di pi\u00f9.\nProduzione.\nHal Hartley ha dichiarato di aver ideato questo film soprattutto per avere l'opportunit\u00e0 di lavorare nuovamente con Adrienne Shelly, dopo averla diretta ne L'incredibile verit\u00e0. Trust \u00e8 stato girato in soli 11 giorni a Long Island, con un limitatissimo budget di 70.000 dollari e con gran parte del cast, sia tecnico che artistico, del suo precedente film. Per la sceneggiatura di questa e di molte altre sue pellicole, il regista si \u00e8 ispirato molto al cinema di Jean-Luc Godard, dando vita a quei dialoghi incisivi e scattanti che lo hanno reso uno dei cineasti pi\u00f9 rinomati del cinema indipendente americano."}
{"id": "2659714", "revid": "1543377", "url": "https://it.wikipedia.org/wiki?curid=2659714", "title": "Yakawlang", "text": "Yakawlang (latinizzata anche come \"Yakaolang\") era una citt\u00e0 di 65.000 abitanti (stima 2000) nell'omonimo distretto afghano, di cui \u00e8 la capitale. Sorge a 2.714 m s.l.m. La citt\u00e0 \u00e8 stata distrutta significativamente dalle operazioni militari nel 2000-2001.\nStoria.\nYakawlang venne sottratta alle forze talebane dal Fronte Nazionale Unito il 28 dicembre 2000; tuttavia, all'inizio di gennaio 2001, questi la riconquistarono. In seguito vi furono arresti di massa ed esecuzioni sommarie (8 - 12 gennaio). Diverse ONG e personale delle Nazioni Unite erano tra coloro che vennero uccisi."}
{"id": "2659723", "revid": "88740", "url": "https://it.wikipedia.org/wiki?curid=2659723", "title": "Bekir \u00c7obanzade", "text": "Nel bel mezzo di una brillante carriera accademica, a 44 anni, \u00c7obanzade fu arrestato e condannato a morte dalle autorit\u00e0 sovietiche per presunte attivit\u00e0 sovversive contro lo Stato. La sua poesia continua a godere di popolarit\u00e0 tra i tatari di Crimea.\nBiografia.\n\u00c7obanzade nasce in una famiglia di umili origini in un villaggio situato nei pressi di Qarasubazar (Bilohirsk) nella penisola di Crimea. Suo padre era un pastore (\"\u00e7oban\" in tataro), e il suo cognome patronimico significa appunto \"del pastore\". Quando era ancora un ragazzino, Bekir aiutava suo padre a far pascolare la loro mandria di pecore, e queste prime esperienze in campagna hanno lasciato un'impronta indelebile sulla sensibilit\u00e0 del ragazzo. Molte delle sue poesie sono piene di descrizioni di scene pastorali ambientate in Crimea. \nBekir \u00c7obanzade ha ricevuto la sua prima educazione in Crimea e successivamente ad Istanbul. Nel 1916 si trasfer\u00ec a Budapest per iscriversi all'Universit\u00e0 Cattolica P\u00e1zm\u00e1ny P\u00e9ter, dove ottenne un dottorato nel 1919. Dopo il suo ritorno in Crimea, ha insegnato la lingua tatara di Crimea e la letteratura presso l'Istituto di Pedagogia di Sinferopoli (Aqmescit) e in seguito ha accettato la cattedra di turcologia presso l'Universit\u00e0 di Crimea nel 1922. Nei primi mesi del 1925, si trasferisce in Azerbaigian per diventare professore di turcologia all'Universit\u00e0 statale di Baku. \nNel gennaio 1937, \u00c7obanzade \u00e8 stato collocato in aspettativa senza stipendio dietro ordine dell'Accademia sovietica delle scienze e successivamente arrestato. Nel corso di un processo di 20 minuti, \u00e8 stato giudicato colpevole e condannato a morte. \u00c8 stato giustiziato il 13 ottobre 1937. \nVenti anni dopo la sua morte, in risposta a un appello dalla moglie di \u00c7obanzade, un tribunale militare dell'Unione Sovietica ha ribaltato la decisione contro di lui. La Corte ha dichiarato che le accuse contro \u00c7obanzade erano infondate e riabilitato il poeta."}
{"id": "2659736", "revid": "1590006", "url": "https://it.wikipedia.org/wiki?curid=2659736", "title": "Duane Hanson", "text": "Biografia.\nNato nel Minnesota il 17 Gennaio 1925 da una coppia svedese, Hanson crea a tredici anni la sua prima opera: \"Blue Boy\". Nel 1944 la famiglia si trasferisce a Seattle e Duane frequenta la University of Washington in cui si specializza nel campo dell'arte. Nel 1946 si laurea in lettere al Macalester College.\nNel 1951 riceve il master in belle arti alla Cranbrook Academy of Art e sposa Janice Roche. Nel '52 diventa insegnante alla Wilton Junior High School di Wilton. Nel 1953 a Monaco conosce George Grygo.\nNel 1961 ritorna negli Stati Uniti e si stabilisce ad Atlanta, nel 1963 vince un premio come miglior lavoratore artistico per condurre esperimenti con la resina poliestere. Si trasferisce cos\u00ec a Miami dove insegna arte e scultura al Miami Dade Community College. Nel 1968 Sposa Wesla Host da cui avr\u00e0 due figli. Hanson muore di cancro a Gennaio del 1996 a Boca Raton in Florida.\nCranbrook Academy of Art\nStile e tecnica.\nRiconosciuto come uno degli scultori pi\u00f9 importanti delle neoavanguardie, il suo lavoro si \u00e8 principalmente concentrato all'analisi e alla critica della \"common people\", restituendo allo spettatore un'immagine altamente stereotipata dell'americano medio. Con vari materiali fra cui resina di poliestere, fibra di vetro e bronzo, ha realizzato nel corso della sua attivit\u00e0 artistica un elevato numero di statue iperrealistiche, come \"Supermarket Lady, Young Shopper, Tourists\". \u00c8 spesso associato al movimento della Pop Art e all'iperrealismo."}
{"id": "2659740", "revid": "767487", "url": "https://it.wikipedia.org/wiki?curid=2659740", "title": "Harry Betmead", "text": "Carriera.\nClub.\nHa giocato tutta la sua carriera nel Grimsby Town, segnando 10 reti in 296 partite.\nNazionale.\nIl 20 maggio 1937 ha giocato una partita con la Nazionale inglese: fu una vittoria per 8-0 contro la Finlandia."}
{"id": "2659751", "revid": "339392", "url": "https://it.wikipedia.org/wiki?curid=2659751", "title": "Zooerastico", "text": ""}
{"id": "2659752", "revid": "767487", "url": "https://it.wikipedia.org/wiki?curid=2659752", "title": "Le signorine dello 04", "text": "Le signorine dello 04 \u00e8 un film del 1955 diretto da Gianni Franciolini.\nTrama.\nIn una centrale telefonica di Roma nella quale si smistano le telefonate interurbane ed internazionali (a cui gli utenti si rivolgono componendo appunto lo \"04\") lavorano quattro ragazze ed una capoturno.\nBruna, giovane e prorompente popolana, \u00e8 attorniata da numerosi spasimanti, ma viene oppressa dai fratelli che allontanano a pugni chiunque rivolga la parola alla sorella, salvo poi accettare come fidanzato Amleto, un suo collega di lavoro.\nVera, sposata con Guido, anche lui dipendente della societ\u00e0 telefonica, ne subisce i tradimenti ed arriva sul punto di denunciarlo alla Polizia, per poterlo sorprendere in flagrante adulterio, ma poi si pente del suo gesto; il marito torna a casa dopo una ramanzina del direttore della societ\u00e0.\nGabriella riceve la telefonata di un aspirante suicida e si precipita a casa sua per salvarlo, e cos\u00ec fa la sua conoscenza. \u00c8 uno studente di medicina, che diventa il suo fidanzato, anche se la zia della ragazza rischia, a causa del suo vizio di bere, di mandare tutto all'aria.\nMaria Teresa accetta la corte di Fernando, uno dei fratelli maneschi di Bruna, che per\u00f2 si tira indietro quando scopre che la donna \u00e8 una ragazza madre che ha avuto una figlia da una relazione extraconiugale. Ma poi ci ripensa e torna con lei.\nCarla, la capoturno, fa una corte serrata al ragioniere Dellisanti che abita nel suo stesso palazzo ed \u00e8 appena rimasto vedovo. La donna cerca di riproporre tutte le cose che faceva la defunta moglie ma l'uomo alla fine sbotta ammettendo che non ne poteva pi\u00f9 della donna.\nIl film si chiude con Gabriella che al telefono racconta alle colleghe il matrimonio appena celebrato di Maria Teresa e Fernando.\nIncassi.\nLa pellicola ebbe un buon risultato finanziario, incassando 366 milioni di lire\nCritiche e commenti.\nPer \"La Stampa\" il regista ha lavorato su un soggetto \"cogliendovi con garbato realismo delicati motivi umani\". \"\"Franciolini ha realizzato il film\" - scrive L. Chiarini su \"Panorama del Cinema Italiano 1954-1957\" - \"con garbo e scioltezza senza metterci niente di suo oltre questo impegno di serio lavoro (...) si parte insomma da un ambiente reale che potrebbe prestarsi ad una indagine di ordine umano e sociale, per creare invece un tipo di film comico sentimentale che, pur se si contrappone ai famosi telefoni bianchi, non \u00e8 detto quanto a clima gli sia molto distante.\"\"\nOltre alle opinioni dei critici professionali, il film fu anche commentato da chi davvero lavorava come telefonista. Se ne trova traccia nel numero 3/1955 della rivista \"Selezionando\", \"\u00abhouse organ\u00bb\" di Stipel-Telve-Timo, societ\u00e0 telefoniche antesignane dell'odierna Telecom. In questo caso i giudizi sono molto pi\u00f9 severi e si rimprovera al film una visione sbagliata della professionalit\u00e0 e del ruolo femminile. Vi scrive infatti A.G. :\" le telefoniste di Franciolini sono assai vicine al clich\u00e9 ormai classico dell'ochetta malata di rotocalco...il titolo pi\u00f9 logico [del film] sarebbe \u00abcaccia al marito\u00bb...[le telefoniste] hanno un'altra preparazione ed interessi pi\u00f9 vasti e meno superficiali...\". Seguono delle interviste ad alcune operatrici in cui si danno valutazioni altrettanto negative, quali, ad esempio, quello che il film \"contribuisce ad aumentare certe idee sbagliate che gli utenti, almeno in parte, nutrono nei nostri confronti...\" e si rivendica il fatto che per fare quel lavoro \"si chiede il titolo di studio di scuola media superiore\""}
{"id": "2659756", "revid": "287204", "url": "https://it.wikipedia.org/wiki?curid=2659756", "title": "Abisso Laurenziano", "text": "L'Abisso Laurenziano \u00e8 una depressione sottomarina situata di fronte alla costa del Canada nell'Oceano Atlantico. \nAnche se dal punto di vista geologico non \u00e8 propriamente un abisso, ma \u00e8 assimilabile piuttosto a una fossa oceanica, con i suoi oltre 6000\u00a0metri di profondit\u00e0 \u00e8 comunque uno dei punti pi\u00f9 profondi dell'Atlantico.\nL'abisso Laurenziano \u00e8 il prodotto degli effetti delle glaciazioni e delle correnti sottomarine provenienti dal fiume San Lorenzo.\nNella fossa si trova un sistema di sorgenti idrotermali intorno alle quali ruota un proprio ecosistema che non dipende dalla luce solare.\nL'abisso \u00e8 posto approssimativamente alle coordinate 43\u00b0N e 56\u00b0W.\nNella cultura di massa.\nL'abisso Laurenziano viene citato o compare in almeno tre pellicole cinematografiche:\nviene nominato come punto di incontro tra il sottomarino sovietico e quello statunitense nel thriller di spionaggio del 1990 \"Caccia a Ottobre Rosso\". Tuttavia il luogo non appare nel romanzo del 1984 di Tom Clancy da cui \u00e8 stato tratto il film.\nNel film \"Transformers\" del 2007, i resti di Megatron, Blackout, Brawl e degli altri Decepticon sconfitti sono gettati nell'abisso, teorizzando che l'elevata pressione e le bassissime temperature della depressione avrebbero schiacciato e congelato i malvagi robot. Nel doppiaggio italiano del film viene erroneamente detto che l'abisso \u00e8 il punto pi\u00f9 profondo sulla Terra, mentre in realt\u00e0 la profondit\u00e0 maggiore viene raggiunta nell'oceano Pacifico nell'abisso Challenger, all'interno della fossa delle Marianne, con i suoi 10994 metri di profondit\u00e0.\nIn \"Transformers - La vendetta del caduto\", s\u00e8guito del precedente, l'abisso Laurenziano viene nuovamente citato quando alcuni Decepticon raggiungono il fondale marino dove si trovano i resti di Megatron, per resuscitarlo."}
{"id": "2659764", "revid": "767487", "url": "https://it.wikipedia.org/wiki?curid=2659764", "title": "Reign of Fear", "text": "Reign of Fear \u00e8 il primo album in studio del gruppo musicale power metal tedesco Rage, pubblicato nel 1986 dalla Noise Records.\nEdizioni.\nEsistono 2 edizioni diverse di \"Reign of Fear\": l'edizione standard e quella rimasterizzata del 2002 con 5 tracce in pi\u00f9 e una copertina diversa.\nTracce.\nRemastered Bonus Tracks"}
{"id": "2659767", "revid": "94243695", "url": "https://it.wikipedia.org/wiki?curid=2659767", "title": "Affari di cuore", "text": "Affari di cuore \u00e8 stato un programma televisivo italiano andato in onda su Rai 2 dal 2000 al 2002 dal luned\u00ec al venerd\u00ec alle 14.05, con la conduzione di Federica Panicucci. La prima puntata \u00e8 andata in onda il 13 marzo 2000.\nLa trasmissione.\nIl format della trasmissione era basato sui rapporti di coppia e, in particolare, sulle tentazioni che una coppia potrebbe ricevere da parte di corteggiatori esterni. Durante ogni puntata, infatti, due fidanzati proponevano il proprio problema d'amore, per poi osservare insieme al pubblico in studio e alla conduttrice un filmato, durante il quale il rispettivo partner veniva messo alla prova da un \"provocatore\" che corrispondeva con la descrizione del suo uomo o della sua donna ideale, con il quale trascorreva del tempo insieme e doveva superare una prova di \"seduzione\", generalmente realizzata in una camera d'albergo.\nAl termine del filmato si commentava ci\u00f2 che emergeva dal filmato, cercando di capire se v'\u00e8 stato tradimento o se il partner \u00e8 rimasto fedele, e traendo le conclusioni e decidendo se la relazione sarebbe proseguita o meno.\nGli autori del programma erano Gustavo Verde e Giampaolo Trombetti.\nCollocazione in palinsesto.\nLa trasmissione fu proposto nel palinsesto di Rai 2 nella primavera del 2000, a stagione gi\u00e0 avviata, nella fascia del primo pomeriggio feriale, tra le 14.05 e le 14.30; la trasmissione faceva da traino al talk show di Alda D'Eusanio \"Al posto tuo\" e, a parte i primi mesi in cui veniva registrato a Roma, andava in onda dagli studi torinesi della RAI.\nLa trasmissione, andata in onda fino al 2002, \u00e8 stata poi sostituita da un altro format simile condotto da Federica Panicucci, \"Scherzi d'amore\".\nControversie.\nNel 2001 la trasmissione \u00e8 stata al centro dell'attenzione di un caso aperto da \"Striscia la notizia\", che sosteneva che alcuni protagonisti delle storie proposte nella trasmissione e nel programma di Alda D'Eusanio \"Al posto tuo\", in onda sempre su Rai 2 nel pomeriggio, fossero in realt\u00e0 degli attori che recitavano una parte."}
{"id": "2659769", "revid": "72396", "url": "https://it.wikipedia.org/wiki?curid=2659769", "title": "Giovanni Battista Lucini (letterato)", "text": "Biografia.\nFormatosi ad Ancona dove era nato, chierico e \"patrizio anconetano\", divent\u00f2 dottore in legge a Macerata. Trasferitosi a Roma all'et\u00e0 di 36 anni presso la Curia romana, fu nominato in seguito giudice di Rota di Roma, luogotenente civile e criminale a Fano, primo giudice collaterale di Campidoglio.\nA Roma frequent\u00f2 l'effervescente ambiente letterario della citt\u00e0. Fu Accademico Umorista, membro dell'Accademia dei Disuniti, pastore arcadico con lo pseudonimo di \"Iola Creteo\"\nIn occasione della vittoria nella celebre Battaglia di Vienna dell'esercito polacco-austro-tedesco comandato dal re polacco Jan III Sobieski contro l'esercito dell'Impero ottomano guidato dal Gran Visir Merzifonlu Kara Mustafa Pasha compose un'orazione in latino dal titolo \"Oratio de Vienna ab arctissima Turcarum obsidione liberata sub augustissimo Leopoldo Caesare\" che recit\u00f2 lui stesso all'Accademia degli Umoristi il 3 ottobre del 1683.\nUn'altra celebre orazione del Lucini fu quella che scrisse in onore del doge di Venezia Francesco Morosini, dove il Lucini esalta il ruolo nella Storia della Repubblica di Venezia che pu\u00f2 vantare \u00abtredici secoli d'illibata Libert\u00e0\u00bb.\nGiovanni Battista Lucini cur\u00f2 inoltre la traduzione in italiano del \"Trattato della Regalia\" (\"Tractatus de Regalia e Gallico latine redditus auctior, et emendatior\"), scritto dall'abbate Louis-Paul du Vaucel e pubblicato in Francia nel 1681. La traduzione di Lucini \u00e8 conservata all'Archivio Ferretti presso l'Archivio di Stato di Ancona.\nNel 1690, il Lucini scrisse il libretto del dramma in tre atti \"Gli equivoci in amore ovvero La Rosaura\" musicato dal celebre compositore Alessandro Scarlatti. Il dramma musicale debutt\u00f2 a Roma al Palazzo della Cancelleria nel dicembre del 1690, e fu pubblicato l'anno seguente.\nSi attribuisce al Lucini anche la revisione, in occasione della sua rappresentazione romana avvenuta dal 9 al 19 febbraio 1692 al Teatro Capranica, di un altro dramma in tre atti, \"Amor vince lo sdegno ovvero L'Olimpia placata\" di Aurelio Aureli, che era andato in scena a Venezia dieci anni prima con musiche di Domenico Freschi (1682). In occasione della rappresentazione romana del 1692, il libretto venne nuovamente musicato da Francesco Gasparini su una versione precedente di Alessandro Scarlatti (1685) scritta per una rappresentazione napoletana."}
{"id": "2659771", "revid": "121444269", "url": "https://it.wikipedia.org/wiki?curid=2659771", "title": "Comunit\u00e0 ebraica di Forl\u00ec", "text": "Forl\u00ec \u00e8 stata sede, per secoli, di una fiorente anche se non sempre numerosa comunit\u00e0 ebraica, in particolare nel periodo dell'autogoverno cittadino, fino al Cinquecento. Gi\u00e0 nel XIII secolo, comunque, la presenza della comunit\u00e0 ebraica era attestata.\nLa comunit\u00e0.\nLa Forl\u00ec medioevale vide la presenza di una fiorente comunit\u00e0 di Ebrei: si ha notizia dell'esistenza d'una scuola ebraica in citt\u00e0 fin dal XIII secolo, mentre la pi\u00f9 antica immagine italiana dell'araldica ebraica (1383) proviene da Forl\u00ec: si trova in un manoscritto appartenuto a un certo Daniele di Samuele, oggi al British Museum; inoltre, uno statuto civico forlivese del 1359 ci testimonia la stabilit\u00e0 della presenza degli Ebrei e dei loro banchi. Anche il cognome della famiglia ebrea Buzecchi (con le sue tante varianti) proviene dalla localit\u00e0 forlivese di Bussecchio.\nInsomma, Forl\u00ec fu un importante centro di affari e di vita culturale ebraica. Anzi, nel Medioevo, gli Ebrei a Forl\u00ec potevano possedere terreni e fabbricati. Col Cinquecento, per\u00f2, la possibilit\u00e0 si restrinse ai soli fabbricati, anche a causa del passaggio della citt\u00e0 al dominio diretto dello Stato della Chiesa.\nIl Congresso del 1418.\nDa segnalare, a tal proposito, l'importante congresso dei delegati delle comunit\u00e0 ebraiche di Padova, di Ferrara, di Bologna, delle citt\u00e0 della Romagna e della Toscana, nonch\u00e9 di Roma, che fu convocato a Forl\u00ec il 18 maggio 1418: vi si presero decisioni sul comportamento (etico e sociale) che gli Ebrei avrebbero dovuto tenere e si invi\u00f2 una delegazione al Papa Martino V per la conferma degli antichi privilegi e la concessione di nuovi.\nManoscritti.\nA ulteriore riprova della significativa presenza ebraica nella Forl\u00ec medioevale, sono conservati, nell'Archivio di Stato di Forl\u00ec, dei registri dei secoli XVI e XVII avvolti con manoscritti medioevali ebraici in pergamena."}
{"id": "2659776", "revid": "767487", "url": "https://it.wikipedia.org/wiki?curid=2659776", "title": "Execution Guaranteed", "text": "Execution Guaranteed \u00e8 il secondo album in studio del gruppo musicale power metal tedesco Rage, pubblicato nel 1987 dalla Noise Records.\nEdizioni.\nEsistono 2 edizioni diverse di \"Execution Guaranteed\": l'edizione standard e quella rimasterizzata del 2002 con 6 tracce in pi\u00f9 e una copertina diversa.\nTracce.\nRemastered Bonus Tracks"}
{"id": "2659787", "revid": "46291", "url": "https://it.wikipedia.org/wiki?curid=2659787", "title": "Liparis loeselii", "text": "La liparide di Loesel (Liparis loeselii ) \u00e8 una piccola e rara pianta erbacea dai delicati fiori, appartenente alla famiglia delle Orchidacee.\nEtimologia.\nIl termine generico (\"Liparis\") \u00e8 latino e deriva dal greco \"liparos\" che significa \u201cgrasso, sontuoso\u201d.\nIl termine specifico (\"loeselii\") vuole ricordare il medico e botanico tedesco Johannes Loesel (1607-1655), professore di medicina a K\u00f6nigsberg.\nIl binomio scientifico di questa pianta inizialmente era \"Ophrys loeselii\", proposta dal botanico e naturalista svedese Carl von Linn\u00e9 (1707 - 1778) in una pubblicazione del 1753, modificato successivamente in quello attualmente accettato (\"Liparis loeselii\"), proposto dal botanico francese Rich. (1754 \u2013 1821) nella pubblicazione dal titolo \"\u201dDe Orchideis Europaeis Annotationes\u201d\" del 1817.\nIn lingua tedesca questa pianta si chiama \"Zwiebelorchis\" oppure \"Torf-Glanzkraut\" oppure \"Glanzstendel\"; in francese si chiama \"Liparis de Loesel\"; in lingua inglese si chiama \"Fen Orchid\".\nDescrizione.\nL'altezza di queste piante va da 5 a 25\u00a0cm, non sono piante molto appariscenti e sono inoltre piuttosto gracili. La forma biologica \u00e8 geofita rizomatosa (G rhiz), sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi; dei fusti sotterranei dai quali, ogni anno, si dipartono radici e fusti aerei. Le orchidee \u201cLiparide\u201d possono essere considerate piante epifite in quanto si sviluppano su tappeti di muschi e sfagni o nelle torbiere. \nRadici.\nLe radici sono secondarie da rizoma e sono di tipo fibroso. \nFoglie.\nLe foglie sono due basali a forma bislungo-lanceolata oppure oblanceolato-spatolata con apice appuntito e abbraccianti il fusto nella parte basale. Sono provviste di molte nervature parallele. Il colore \u00e8 verde lucido. Le foglie inferiori sono ridotte a delle squame. Dimensioni delle foglie: larghezza 1 \u2013 2\u00a0cm; lunghezza 4 \u2013 8\u00a0cm.\nInfiorescenza.\nL'infiorescenza \u00e8 un racemo terminale, di tipo spiciforme e lasso, ossia composto da pochi (3 \u2013 5, raramente fino a 12) piccoli fiori portati da diritti e sottili pedicelli. Questi partono all'ascella di brattee squamiformi di colore verde giallastro. I fiori sono resupinati (non completamente in questa specie), ruotati sottosopra tramite torsione dell'ovario; in questo caso il labello \u00e8 volto in basso. Lunghezza dell'infiorescenza: 2 \u2013 10\u00a0cm. Dimensione delle brattee: larghezza 1\u00a0mm; lunghezza 2\u00a0mm. Lunghezza dei pedicelli: 3 \u2013 5\u00a0mm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore dei fiori \u00e8 verdognolo-giallastro tendente al bianco. Dimensione del fiore: 10 \u2013 12\u00a0mm.\nFrutti.\nIl frutto \u00e8 una capsula pedicellata con diverse coste e deiscente per alcune di queste. La capsula pu\u00f2 essere alata. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio. Lunghezza del pedicello: 3 \u2013 7\u00a0mm. Dimensione delle capsule: larghezza 3 \u2013 6\u00a0mm; lunghezza 9 \u2013 13\u00a0mm.\nBiologia.\nLa riproduzione in questa pianta pu\u00f2 avvenire in due modi diversi: \nDistribuzione e habitat.\nLa specie ha un ampio areale circumboreale che si estende in Nord America ed Eurasia.\nIn Italia \u00e8 presente sull'arco alpino, nelle province di Bergamo, Bolzano, Trento e Udine. In altre zone delle Alpi si trova in Francia (dipartimenti di: Is\u00e8re, Savoia e Alta Savoia), nella Svizzera (cantoni: Berna e Grigioni), nell'Austria (L\u00e4nder: Tirolo settentrionale, Salisburgo, Carinzia e Stiria) e nella Slovenia. Sugli altri rilievi europei si trova nel Massiccio del Giura, nella Foresta Nera, nei Monti Balcani e nei Carpazi. Si trova anche nell'America del Nord.\nIl suo habitat tipico sono i prati umidi e torbosi e le plaudi, ma la si pu\u00f2 trovare anche presso le sorgenti e cadute d'acqua. Il substrato preferito \u00e8 sia calcareo che calcareo/siliceo con pH neutro (o indifferentemente acido \u2013 basico), su terreno a bassi valori nutrizionali, ma molto bagnato.\nQueste piante si possono trovare fino a 600 o poco pi\u00f9 oltre (massima altitudine rilevata 1015 ); frequentano quindi i seguenti piani vegetazionali: collinare e montano.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl numero cromosomico di \"Liparis loeselii\" \u00e8: 2n =26, 32\nSpecie simili.\nDiverse orchidee si presentano con infiorescenze poco appariscenti e colorazioni tendenti al verde, e quindi confondibili una con l'altra. Qui, brevemente, elenchiamo alcune di queste specie:\nConservazione.\nLa Lista rossa IUCN classifica \"Liparis loeselii\" come specie prossima alla minaccia di estinzione (\"Near Threatened\").\nLa specie \u00e8 protetta su scala europea in base alla Direttiva Habitat 97/62 CEE.Il \"Libro rosso delle piante d'Italia\" la classifica come specie in pericolo (EN)."}
{"id": "2659789", "revid": "31789", "url": "https://it.wikipedia.org/wiki?curid=2659789", "title": "Giovanni Gervasoni", "text": "Biografia.\nDurante la Prima Guerra d'Indipendenza, nel 1849 era ad Ancona con il grado di capitano per difenderla dall'assedio austriaco. Aveva la responsabilit\u00e0 del forte della Lunetta di Santo Stefano. Consapevole della netta inferiorit\u00e0 delle forze difensive, tent\u00f2 per questo una difficile sortita in campo nemico, convinto che questo fosse l'unico modo per ottenere un qualche successo. Durante la spedizione perse la vita. \u00c8 ricordato da un monumento eretto nel luogo della coraggiosa spedizione fuori dalle mura, a Monte Marino.\nLa citt\u00e0 di Ancona ha dedicato a lui una via, sempre nel quartiere di Monte Marino. e cos\u00ec anche Crema, nella zona dei bastioni."}
{"id": "2659790", "revid": "199745", "url": "https://it.wikipedia.org/wiki?curid=2659790", "title": "Liparide", "text": ""}
{"id": "2659793", "revid": "1929898", "url": "https://it.wikipedia.org/wiki?curid=2659793", "title": "Pseudo-Seneca", "text": "Lo Pseudo-Seneca \u00e8 un busto romano in bronzo della fine del I secolo a.C. scoperto a Ercolano nel 1754 e conservato presso il museo archeologico nazionale di Napoli. Si tratta del pi\u00f9 bell'esempio rinvenuto tra le circa due dozzine di busti raffiguranti lo stesso soggetto. \nInizialmente si credeva che rappresentasse Lucio Anneo Seneca, il famoso filosofo romano del I secolo d.C., tuttavia, gli studiosi moderni concordano che sia probabilmente un ritratto immaginario, presumibilmente di Esiodo, anche se sussiste altres\u00ec l'ipotesi che possa trattarsi di Lucrezio. \nProbabilmente il busto originale era un bronzo greco perduto del 200 a.C. circa.\nStoria.\nIl busto \u00e8 stato identificato come un \"vero e proprio\" ritratto contemporaneo di Seneca da Gallaeus (Theodor Galle) da una pubblicazione ad Anversa dell'opera di Fulvio Orsini \"Imagines et Elogia Virorum illustrium et Eruditor(um) ex Antiquis lapidibus et Nomismatib(us)...\" in un momento in cui si badava pi\u00f9 alla qualit\u00e0 e al carattere che l'opera d'arte stessa incarnava che al soggetto. \nSeguendo l'esempio di Cicerone, che aveva decorato il suo studio con diversi busti, o dell'\"immagina illustrium\" che popolavano la villa di Sorrento di Pollio Felice, descritta da Stazio, le importanti personalit\u00e0 dei secoli XVI e XVII miravano al possedimento di ritratti a busti di grandi scrittori dell'epoca classica. Per questo motivo si ipotizza che il busto potesse essere appartenuto ad una persona di cultura della citt\u00e0 romana. \nAncora, nella versione ercolanese dello \"Pseudo-Seneca\" l'eccellente qualit\u00e0 fu subito riconosciuta da Johann Joachim Winckelmann, seppur inizialmente fu messa in dubbio il soggetto ritratto. Una menzione del busto \u00e8 stata pubblicata nella magnifica serie di libelli, comparsi sotto il patronato reale di Ferdinando I delle Due Sicilie.\nNell'occasione del ritrovamento, furono rinvenute circa una dozzina di copie dello \"Pseudo-Seneca\". Altri tre esemplari invece furono ritrovati qualche anno prima a Roma e entrarono a far parte della collezione Farnese. Tutti questi pezzi sono esposti sempre al museo archeologico di Napoli.\nUna versione del XVII secolo, in marmo, oggi al Ashmolean Museum, era invece di propriet\u00e0 del pittore Pieter Paul Rubens."}
{"id": "2659808", "revid": "39900", "url": "https://it.wikipedia.org/wiki?curid=2659808", "title": "Kristin Stoermer Steira", "text": ""}
{"id": "2659810", "revid": "983767", "url": "https://it.wikipedia.org/wiki?curid=2659810", "title": "Robert W. Kearns", "text": "\u00c8 noto soprattutto per l'invenzione del tergicristallo a intermittenza usato su molte automobili dal 1969 ad oggi. Il suo primo brevetto per l'invenzione \u00e8 stato presentato il 1\u00ba dicembre 1964. Kearns vinse una delle pi\u00f9 conosciute cause sulla violazione dei brevetti contro la Ford. Avendo inventato e brevettato il meccanismo di tergicristallo a intermittenza, (che era utile durante una pioggia leggera o in presenza di umidit\u00e0), cerc\u00f2 di interessare le 3 fabbriche di automobili pi\u00f9 conosciute del Nord America, dette anche Big Three, ad utilizzare la sua tecnologia. Essi rifiutarono la sua proposta, eppure iniziarono a installare il tergicristallo a intermittenza sulle loro auto a partire dal 1969.\nInizi carriera.\nKearns nacque a Gary, Indiana, ma crebbe nei pressi di un grandissimo stabilimento Ford a River Rouge nel Michigan, che era un quartiere operaio di Detroit. Suo padre lavorava per un'azienda metallurgica la \"Great Lakes Steel Corporation\".\nEccelleva nella corsa campestre durante le scuole superiori, era un violinista talentuoso, e giovanissimo divenne un ufficiale del servizio segreto, quando serv\u00ec nelle forze armate. Kearns era un membro del Office of Strategic Services, il precursore della CIA, durante la Seconda guerra mondiale.\nOttenne la laurea di Ingegneria all'universit\u00e0 di Detroit e alla \"Wayne State University\" e il dottorato dal \"Case Institute of Technology\" predecessore del \"Case Western Reserve University\".\nTergicristallo a intermittenza.\n\u00c8 riportato che l'ispirazione di questa invenzione sia dovuta a un incidente durante la notte di nozze nel 1953, mentre stappava una bottiglia di champagne il turacciolo gli fin\u00ec sul suo occhio sinistro, che quasi lo rese cieco. Circa un decennio dopo, nel 1963, Kearns stava guidando la sua autovettura, una Ford Galaxie, c'era una pioggia leggera e il costante movimento del tergicristallo irritava la sua vista gi\u00e0 problematica. Modell\u00f2 il meccanismo del suo tergicristallo sulla base dell'occhio umano, che batte ogni pochi secondi invece che battere continuamente.\nPi\u00f9 tardi Kearns minimizz\u00f2 la sua storia sull'ispirazione e ne fece un processo inventivo pi\u00f9 cosciente e deliberato.\nCaso legale.\nKearns cit\u00f2 la Ford nel 1978 e la Chrysler nel 1982 per violazione di brevetti. Il caso Ford ebbe il processo nel 1990 e ci furono due processi. Ford perse, sebbene la Corte ritenne che la violazione del brevetto non era intenzionale (cio\u00e8 che il danno per violazione non sarebbe stato aumentato). Ford si accord\u00f2 con Kearns pagando 10,1 milioni di dollari e il patto di non proseguire la causa con ulteriori appelli.\nDopo l'accordo con Ford, Kearns ebbe il processo contro la Chrysler e ag\u00ec come avvocato di se stesso, ponendosi domande al banco dei testimoni. Il verdetto del caso Chrysler fu deciso nel 1992, e fu una vittoria per Kearns. Alla Chrysler fu imposto il pagamento di 18,7 milioni di dollari con gli interessi.\nChrysler si appell\u00f2 ma la Corte d'Appello Federale degli Stati Uniti lasci\u00f2 il giudizio immutato.\nEntro il 1995, dopo aver speso 10 milioni di dollari in spese legali, Kearns ricevette approssimativamente 30 milioni di dollari in compenso per la violazione di brevetti da parte della Chrysler.\nLa Chrysler era difesa da Harness Dickey and Pierce, che erano alcuni dei primi avvocati a cui Kearns si rivolse quando pensava di citare la Ford alla fine degli anni settanta. Sicuramente, d'accordo con suo figlio Dennis Kearns, volle far cambiare avvocato alla Chrysler per conflitto d'interessi, ma non riusc\u00ec a convincere il suo avvocato a chiedere la mozione per rimuovere Harness Dickey. Cos\u00ec decise di difendersi da solo con l'aiuto della sua famiglia.\nTuttavia, questa strategia sembra non aver funzionato bene nei processi successivi contro la GM e la Mercedes poich\u00e9 queste imprese sono state in grado di rendere il contenzioso cos\u00ec difficile che le affermazioni Kearns erano sostanzialmente respinte dalla Corte.\nFine carriera.\nAlla fine degli anni novanta, ha fatto parte del Consiglio di Amministrazione della \"Office of Strategic Services and the General \"William Joseph Donovan\" Fund\".\nMorte.\nKearns mor\u00ec il 9 febbraio 2005 di cancro al cervello, con complicazione dovuta alla malattia di Alzheimer, a Baltimora, Maryland. La storia della sua invenzione e della querela contro la Ford formano le basi del film \"Flash of Genius\". Robert Kearns e sua moglie Phyllis erano divorziati. Ebbero due figlie, quattro figli e al momento della sua morte sette nipoti.\nArgomentazioni giuridiche del settore automobilistico contro la validit\u00e0 del brevetto di Kearns.\nLe argomentazioni giuridiche che l'industria automobilistica ha usato in sua difesa \u00e8 basata sul fatto che un'invenzione si supponga rispetti determinati parametri di originalit\u00e0 e novit\u00e0. Uno di questi parametri \u00e8 \"che non sia ovvio\".\nFord sostenne che il brevetto non era valido perch\u00e9 il tergicristallo a intermittenza di Kearns era composto da componenti gi\u00e0 in uso.\nKearns ha giustamente osservato che la sua invenzione era come un romanzo con una combinazione non ovvia di parti. La posizione di Kearns trov\u00f2 un inequivocabile sostegno dalla Corte d'Appello e dalla Corte Suprema degli Stati Uniti. \"Vedi, e.g., Reiner v. I. Leon Co.,\" 285 F.2d 501, 503 (2d Cir. 1960) (\u201cIt is idle to say that combinations of old elements cannot be inventions; substantially every invention is for such a \u2018combination\u2019: that is to say, it consists of\nformer elements in a new assemblage.\u201d) (Hand., J.) (cited with approval in \"KSR Int'l Co. v. Teleflex, Inc.,\" 550 U.S. 398 (2007)).\nAltri inventori in dispute legali similari.\nCi sono stati molti altri inventori che hanno combattuto a lungo battaglie per far valere i propri brevetti, come fece Kearns. Tra questi:"}
{"id": "2659812", "revid": "197761", "url": "https://it.wikipedia.org/wiki?curid=2659812", "title": "M2TS", "text": ""}
{"id": "2659818", "revid": "287204", "url": "https://it.wikipedia.org/wiki?curid=2659818", "title": "Giovanni Battista Lucini", "text": ""}
{"id": "2659821", "revid": "110157", "url": "https://it.wikipedia.org/wiki?curid=2659821", "title": "Lingue filippine centrali", "text": "Le lingue filippine centrali sono un sottogruppo delle lingue filippine centrali maggiori, parlato nelle Filippine, nelle isole Filippine di Luzon, Visayas, Mindanao e Sulu.\nFanno parte di questo gruppo le principali lingue delle Filippine fra cui la lingua nazionale, il filippino, e la lingua originale della regione, il tagalog.\nClassificazione.\nLe lingue filippine centrali maggiori appartengono alla famiglia linguistica delle lingue austronesiane, gruppo delle lingue maleo-polinesiache, sottogruppo delle lingue filippine.\nSecondo la classificazione 2009 riportata su \"Ethnologue\" (SIL International) la famiglia \u00e8 composta da 47 lingue tra vive ed estinte, ed \u00e8 il principale gruppo per numero di lingue fra le lingue filippine. Le lingue/gruppi componenti la famiglia sono:"}
{"id": "2659822", "revid": "7077", "url": "https://it.wikipedia.org/wiki?curid=2659822", "title": "Capitoli de I Cavalieri dello zodiaco - The Lost Canvas - Il mito di Ade", "text": "Questa \u00e8 la lista dei capitoli del manga \"I Cavalieri dello zodiaco - The Lost Canvas - Il mito di Ade\", scritto e disegnato da Shiori Teshirogi e pubblicato da Akita Shoten su \"Shonen Champion\" dal 2006 al 2011. L'opera fa parte della serie \"I Cavalieri dello zodiaco\" creata da Masami Kurumada.\nNella lista sono compresi i volumi della serie di storie extra (nota come \"Saint Seiya - The Lost Canvas - Meioh Shinwa gaiden\" o \"Saint Seiya - The Lost Canvas - The Myth of Hades - Anecdotes\") dedicata ai personaggi dei Cavalieri d'Oro apparsi nell'opera. Nel 2009 fu pubblicato sulla rivista \"Princess Gold\" un capitolo extra dedicato al personaggio del Cavaliere d'Argento Yuzuriha dal titolo , a cui nel 2014 s\u00ec \u00e8 aggiunto un capitolo speciale disegnato dalla Teshirogi per i quarant'anni di carriera di Kurumada (intitolato \"Special Side Story\"): tali capitoli non hanno ancora avuto una pubblicazione tank\u014dbon."}
{"id": "2659824", "revid": "297059", "url": "https://it.wikipedia.org/wiki?curid=2659824", "title": "Cefalea oftalmica", "text": ""}
{"id": "2659825", "revid": "110157", "url": "https://it.wikipedia.org/wiki?curid=2659825", "title": "GNOME Panel", "text": "GNOME Panel \u00e8 un'utilit\u00e0 per il desktop environment GNOME, che svolge le funzionalit\u00e0 di lanciatore (\"launcher\") e barra delle applicazioni (\"taskbar\"). Costituisce una parte fondamentale del desktop GNOME ed \u00e8 altamente configurabile.\nAspetto.\nPer impostazione predefinita, fino alla versione 2 di GNOME conteneva due pannelli, uno in alto e l'altro sul fondo, che si estendevano per tutta la larghezza dello schermo.\nIl pannello superiore conteneva di solito menu di navigazione con le etichette \"Applicazioni\", \"Risorse\", e \"Sistema\", in questo ordine. Questi menu servono rispettivamente ad eseguire le applicazioni comuni, le aree del file system e le preferenze di sistema e utilit\u00e0 di amministrazione. Il pannello superiore contiene di solito anche un orologio/calendario e un'area di notifica.\nIl pannello inferiore invece di default era vuoto, a parte la presenza di alcuni pulsanti per navigare tra i desktop e un pulsante per minimizzare tutte le finestre e mostrare il desktop, e serve a navigare tra le finestre attive.\nPersonalizzazione.\nI pannelli possono essere popolati con altri men\u00f9 e bottoni completamente personalizzabili, inclusi nuovi menu, caselle di ricerca e icone (chiamate \"launchers\") che svolgono funzioni analoghe alla funzione di avvio rapido della barra delle applicazioni di Microsoft Windows.\nAltre applicazioni possono anche essere attaccate ai pannelli ed i pannelli sono altamente configurabili."}
{"id": "2659827", "revid": "1442080", "url": "https://it.wikipedia.org/wiki?curid=2659827", "title": "Biographical Directory of the United States Congress", "text": "Il Biographical Directory of the United States Congress \u00e8 un dizionario biografico di tutti i membri presenti e passati del Congresso degli Stati Uniti e del suo predecessore, il Congresso Continentale. Include anche i delegati dei territori degli Stati Uniti e del Distretto di Columbia, cos\u00ec come i Delegati residenti delle Filippine e di Porto Rico.\nL'edizione consultabile \"online\" include anche una lista di istituzioni dove sono archiviate le opere, la corrispondenza e altri oggetti dei membri del Congresso, nonch\u00e9 un'estesa bibliografia di opere che li riguardano.\nStoria.\nIl primo a creare una raccolta di biografie di membri del Congresso fu Charles Lanman, scrittore, giornalista e in precedenza segretario di Daniel Webster, che nel 1859 pubblic\u00f2 il \"Dictionary of Congress\"; il suo obiettivo era di redigere un'opera dove trovare informazioni sui membri attuali del Congresso, in modo simile all'odierna \"Congressional Directory\". Una versione aggiornata dell'opera di Lanman fu ripubblicata nel 1864 dal United States Government Printing Office, fondato nel 1860; verso la fine del decennio il Congresso offr\u00ec a Benjamin Perley Poore, un giornalista, il compito di preparare una \"Congressional Directory\" con il tipo di informazioni presenti nell'opera di Lanman.\nIn previsione del centenario dell'indipendenza americana, e cercando di presentare un'opera diversa da quella di Poore, Lanman prepar\u00f2 i \"Biographical Annals of the Civil Government of the United States\", pubblicati a Washington nel 1876 da James Anglim, in cui combinava le biografie del \"Dictionary of Congress\" con dati su altri ufficiali governativi dal 1776. Poore, nel 1878, pubblic\u00f2 un concorrente \"Political Register and Congressional Directory\".\nL'ultima revisione dell'opera di Lanman pubblicata privatamente apparve nel 1887, curata da Joseph M. Morrison. Nel 1903 il Congresso autorizz\u00f2 la pubblicazione di \"A Biographical Congressional Directory, 1774 to 1903\", compilata sotto la direzione di O. M. Enyart, che comprendeva informazioni sia dall'opera di Poore che da quella di Lanman. Una seconda edizione, pubblicata dieci anni dopo, fu la prima in cui vi fu uno sforzo serio per verificare le informazioni contenute nelle opere ottocentesche. Negli anni venti vi fu la pi\u00f9 completa e sistematica revisione delle voci, che fu condotta chiedendo notizie ai discendenti, setacciando i giornali e anche cercando le lapidi; tuttavia la fiducia accordata alle leggende familiari introdusse nell'opera alcune informazioni dubbie. Le voci di questa edizione sono rimaste quasi inalterate nelle successive tre revisioni e aggiornamenti (nel 1950, 1961 e 1971).\nLa creazione dell'ufficio storico del Senato nel 1975 e dell'ufficio per il Bicentenario nel 1983 fu la prima opportunit\u00e0 per gli storici professionisti di rivedere e ampliare il \"Biographical Directory\", andando oltre le poche informazioni presenti in precedenza, che spesso si limitavano alle date in cui avevano prestato servizio al Congresso. Dopo l'edizione del bicentenario ne fu pubblicata un'altra nel 1996, ma a causa dell'alto costo non ebbe grande circolazione.\nLo sviluppo di Internet negli anni novanta port\u00f2 alla creazione di siti per la Camera dei Rappresentanti e per il Senato; l'edizione \"online\" del \"Biographical Directory\" fu inaugurata il 9 novembre 1998. La tecnologia informatica ha permesso ai curatori di aggiornare quotidianamente questa edizione; pu\u00f2 inoltre beneficiare di informazioni messe a disposizione da studiosi, librai, genealogisti e membri delle famiglie. Include anche un'estesa bibliografia e una guida per i ricercatori. L'edizione del 2005 \u00e8 stata la prima ad essere costruita interamente a partire da file \"machine-readable\", cio\u00e8 analizzabili automaticamente."}
{"id": "2659830", "revid": "767487", "url": "https://it.wikipedia.org/wiki?curid=2659830", "title": "Jagadish Chandra Bose", "text": "Biografia.\nNato in Bengala (attualmente Bangladesh) durante il governo del Raj britannico, era figlio di un magistrato. A nove anni venne mandato a studiare a Calcutta. Ebbe come insegnanti il padre gesuita Eug\u00e8ne Lafont, che ebbe un ruolo importante per sviluppare il suo interesse per le scienze naturali, e il figlio di Charles Darwin, Francis Darwin. Dopo essersi laureato nel 1879, nel 1880 si rec\u00f2 in Inghilterra, dove si iscrisse alla facolt\u00e0 di medicina dell'Universit\u00e0 di Londra. Problemi di salute, in particolare crisi di malaria, lo costrinsero ad interrompere gli studi. L'anno successivo le sue condizioni migliorarono e si iscrisse al Christ's College di Cambridge per studiare fisica. Ebbe tra i suoi insegnanti nomi prestigiosi come John Rayleigh, James Dewar, Michael Foster e Francis Darwin.\nDopo aver ottenuto un diploma a Cambridge ritorn\u00f2 a Calcutta, dove ottenne un incarico di insegnante al \"Presidency College\", che mantenne per trent'anni. Ebbe tra i suoi allievi Satyendranath Bose, che diventer\u00e0 in seguito famoso per le sue scoperte di fisica nucleare.\nDal 1894 al 1900 Bose condusse una serie di esperimenti sulla propagazione delle onde elettromagnetiche. Nel novembre 1894 fece la prima dimostrazione della trasmissione pratica di tali onde, facendo suonare una sveglia a distanza e causando l'esplosione di una carica esplosiva con un segnale radio. Guglielmo Marconi far\u00e0 il suo primo esperimento pubblico nel 1897 in Inghilterra. Durante i suoi esperimenti Bose produsse onde corte di 5\u00a0mm, studiandone la riflessione, diffrazione e polarizzazione. Utilizz\u00f2 la galena per costruire un diodo semiconduttore primitivo, che utilizz\u00f2 come captatore delle onde radio.\nSir Nevill Francis Mott, Premio Nobel per la fisica nel 1977, scrisse che Chandra Bose era in anticipo di 60 anni rispetto al suo tempo e, di fatto, realizz\u00f2 i primi semiconduttori di tipo-P e tipo-N.\nDopo il 1900 Bose cambi\u00f2 i suoi interessi di ricerca, indirizzandosi verso la fisiologia vegetale. In tale campo produsse lavori pionieristici sulla crescita delle piante e sulle loro reazioni in presenza di campi elettromagnetici. Cre\u00f2 uno strumento chiamato \"crescograph\", che us\u00f2 per valutare esattamente il tasso di crescita dei vegetali, capace di ampliare fino a 10.000 volte le variazioni di crescita riscontrate.\nLo scienziato scozzese Patrick Geddes, altro inventore e pioniere in teoria e pratica dell'ecologia, scrisse la sua biografia nel 1920.\nRicevette numerosi riconoscimenti, tra cui nel 1903 il \"Companionship of the British Empire\" (C.B.E.) e nel 1915 il \"Companionship of the Stars of India\" (C.S.I.). Si ritir\u00f2 dall'insegnamento nel 1915, ma ebbe per altri cinque anni il titolo di \"Professore emerito\". Nel 1916 gli fu attribuito dal governo britannico il titolo di \"Sir\"."}
{"id": "2659835", "revid": "203463", "url": "https://it.wikipedia.org/wiki?curid=2659835", "title": "J.C. Bose", "text": ""}
{"id": "2659839", "revid": "1632387", "url": "https://it.wikipedia.org/wiki?curid=2659839", "title": "Demonica", "text": "Demonica \u00e8 un box set del gruppo death metal polacco Behemoth pubblicato nel 2006 da Regain Records.\nIl disco.\nIl box set include dei demo pi\u00f9 del materiale inedito e mai pubblicato dell'era black metal dei Behemoth.\nIl boxset \u00e8 stato prodotto in edizione limitata di 10,000 copie ed \u00e8 accompagnato da un digibook di 44 pagine in formato A5 contenente immagini rare e testi. Inoltre esiste anche un'edizione speciale con doppio vinile, limitata a 525 copie.\nTutte le tracce sono state rimasterizzate da Grzegorz Piwkowski agli High-End Studio, nel settembre del 2005.\nLe tracce dalla 1 alla 8 provengono dal demo \"The Return of the Northern Moon\". Per quanto riguarda il primo disco: le tracce 9-10 sono state registrate durante le sessioni di registrazione dell'album \"Sventevith (Storming Near the Baltic)\"; le tracce 9 e 11 precedentemente non sono mai state pubblicate; le tracce 10 e 11 sono tracce registrate nuovamente; la traccia 11 \u00e8 presa dall'EP \"And the Forests Dream Eternally\", ed \u00e8 stata registrata nuovamente durante le sessioni di registrazione dell'album Demigod.\nNel secondo disco: le tracce dalla 1 alla 7 sono prese dal demo \"...From the Pagan Vastlands\"; le tracce dalla 8 alla 10 sono versioni alternative; le tracce dalla 8 alla 11 provengono dalle sezioni di pre-produzione del demo \"...From the Pagan Vastlands\"; le tracce dalla 8 alla 12 sono tracce mai pubblicate; la traccia 12 originariamente appare nell'album \"Grom\", ed \u00e8 stata riregistrata durante le sessioni di registrazione dell'album \"Demigod\""}
{"id": "2659848", "revid": "404338", "url": "https://it.wikipedia.org/wiki?curid=2659848", "title": "Omosessualit\u00e0 e Buddhismo", "text": ""}
{"id": "2659859", "revid": "1566286", "url": "https://it.wikipedia.org/wiki?curid=2659859", "title": "Chelo Alonso", "text": "Biografia.\nSoubrette dalle gambe slanciate, \u00e8 ricordata per la sua partecipazione a spettacoli televisivi di variet\u00e0 e ad alcuni film italiani, fra cui \"Gastone\" del 1960, diretto da Mario Bonnard e girato con Vittorio De Sica, Annamaria Ferrero ed Alberto Sordi.\nOriginaria di Central Lugareno, Camaguez, di padre cubano e madre messicana, si avvicin\u00f2 al mondo dello spettacolo attraverso la danza, come \"vedette\" del Teatro Nazionale di Cuba dell'Avana.\nNel cinema fu interprete, in Italia, di diversi b-movie e di film di genere peplum. Sul mercato cinematografico statunitense - dove venne soprannominata la \"bomba H\" cubana - fu considerata una delle ultime eroine e sex symbol del cinema anni sessanta, in ragione dei ruoli interpretati di \"femme fatale\" dal temperamento fiero e, soprattutto, per le sensuali scene di danza. Ha interpretato s\u00e9 stessa in \"Western, Italian Style\", un documentario televisivo sullo spaghetti western prodotto nel 1968.\nSposata al produttore discografico Aldo Pomilia fond\u00f2 con lui la casa discografica Aris. Dopo la morte del marito si stabil\u00ec a Siena e poi a Mentana, nel Lazio. Abbandon\u00f2 lo spettacolo per dedicarsi all'attivit\u00e0 di imprenditrice nel settore della cura degli animali e della ricettivit\u00e0 turistica."}
{"id": "2659860", "revid": "7", "url": "https://it.wikipedia.org/wiki?curid=2659860", "title": "Chelo Alonzo", "text": ""}
{"id": "2659862", "revid": "1494169", "url": "https://it.wikipedia.org/wiki?curid=2659862", "title": "Champions Trophy", "text": ""}
{"id": "2659863", "revid": "38120", "url": "https://it.wikipedia.org/wiki?curid=2659863", "title": "Champions trophy", "text": ""}
{"id": "2659876", "revid": "834", "url": "https://it.wikipedia.org/wiki?curid=2659876", "title": "Ossi duri", "text": ""}
{"id": "2659888", "revid": "729019", "url": "https://it.wikipedia.org/wiki?curid=2659888", "title": "Megacolon tossico", "text": "Il megacolon tossico \u00e8 la complicanza pi\u00f9 importante della rettocolite ulcerosa, una malattia infiammatoria cronica intestinale, caratterizzata da un'abnorme distensione del colon che causa il danneggiamento del plesso mioenterico di Auerbach. Con il danno dei plessi nervosi collocati nella parete dell'organo questo perde la coordinazione motoria con accumulo e ristagno di feci e metaboliti tossici, nonch\u00e9 aumento della flora microbica. Il colon in questa condizione patologica pu\u00f2 raggiungere dimensioni considerevoli.\nEziologia.\nCome gi\u00e0 specificato, il megacolon tossico \u00e8 l'evoluzione di un quadro di rettocolite ulcerosa (2-13% dei casi di RCU) o, pi\u00f9 raramente, della malattia di Crohn (2-6%). Nei paesi in via di sviluppo, \u00e8 a volte complicanza di dissenteria bacillare o di colite pseudomembranosa. Le cause principali, sebbene non ancora ben note alla medicina, sembrano risiedere in una diffusione del processo infiammatorio a tutti gli strati della parete intestinale, oltre che in un calo della kaliemia e dei tassi di altri elettroliti presenti nel flusso ematico.\nClinica.\nL'esordio pu\u00f2 avvenire in maniera rapida o lenta ed \u00e8 sempre accompagnato da diarrea ematica ingravescente, dolore addominale, nausea, vomito, tossicosi, febbre, tachicardia, disidratazione e possibile stato confusionale.\nDiagnosi.\nLa diagnosi \u00e8 prettamente radiologica, segnalata da un aumento del diametro del colon e spesso dalla presenza di aria libera nel peritoneo, derivata da una perforazione intestinale silente.\n\u00c8 sempre sconsigliabile in questi casi l'utilizzo della colonscopia come mezzo di diagnosi, al fine di scongiurare la perforazione del viscere (la cui parete, a causa della patologia, \u00e8 ovviamente fragile), evento che potrebbe provocare uno pneumoperitoneo e/o peritonite.\nTrattamento.\nNelle prime 48 ore la terapia \u00e8 esclusivamente medica. Anche in caso di miglioramento temporaneo, viene quasi sempre eseguita una colectomia totale, con un'ileostomia definitiva o, alternativamente, un'anastomosi ileo-rettale o ileo-anale con pouch.\nPrognosi.\nSe il megacolon tossico si perfora, il quadro generale degenera in una peritonite. In questo caso la prognosi pu\u00f2 essere infausta, con una mortalit\u00e0 che raggiunge il 30% dei casi."}
{"id": "2659898", "revid": "648716", "url": "https://it.wikipedia.org/wiki?curid=2659898", "title": "Festival (Santana)", "text": "Festival \u00e8 un album dei Santana del 1977 arrivato in nona posizione in Austria. \u00c8 stato il pi\u00f9 grande successo studio del gruppo."}
{"id": "2659903", "revid": "599013", "url": "https://it.wikipedia.org/wiki?curid=2659903", "title": "Magal\u00ec Noel", "text": ""}
{"id": "2659911", "revid": "1632387", "url": "https://it.wikipedia.org/wiki?curid=2659911", "title": "Esperimento di Rutherford", "text": "Gli esperimenti di Geiger e Marsden (impropriamente detto esperimento di Rutherford della lamina d'oro) sono stati una serie storica di esperimenti per mezzo dei quali gli scienziati scoprirono che ogni atomo ha un nucleo dove sono concentrate tutta la sua carica positiva e la maggior parte della sua massa. Dedussero ci\u00f2 misurando come un fascio di particelle alfa viene disperso quando colpisce una sottile lamina metallica. \nQuesti esperimenti sono stati effettuati dal 1908 al 1913 da Hans Geiger e Ernest Marsden sotto la direzione di Ernest Rutherford nei laboratori di fisica dell'Universit\u00e0 di Manchester. L'unico esperimento di scattering compiuto dallo stesso Rutherford avvenne,infatti, nel 1906 e sfruttava,come rivelatore di particelle diffuse, una lastra fotografica. Il precedente modello di Thomson fu quindi accantonato. Il nuovo modello, chiamato modello atomico di Rutherford, per\u00f2, contrastava con quanto previsto dalle leggi dell'elettrodinamica classica e pose le basi per la costruzione da parte di Niels Bohr del suo modello atomico spiegabile attraverso la meccanica quantistica, contribuendo, pertanto, alla creazione della cosiddetta vecchia teoria dei quanti.\nRiassunto.\nTeorie sulla struttura atomica dell'epoca.\nLa teoria pi\u00f9 nota sulla struttura atomica al tempo dell'esperimento di Rutherford era il \"modello a panettone\". Questo modello fu ideato da Lord Kelvin e ulteriormente sviluppato da J. J. Thomson, lo scienziato che scopr\u00ec l'elettrone. Thomson credeva che l'atomo fosse una sfera di carica positiva all'interno della quale fossero distribuiti gli elettroni, un po' come l'uvetta nel panettone. All'epoca non erano ancora stati scoperti n\u00e9 i protoni n\u00e9 i neutroni. Era noto che gli atomi erano molto piccoli (Rutherford assumeva che avessero un raggio nell'ordine dei 10\u22128 m). Questo modello si basava interamente sulla fisica classica (newtoniana); il modello attualmente accettato si basa sulla meccanica quantistica.\nIl modello di Thomson non era universalmente accettato neanche prima degli esperimenti di Rutherford. Thomson stesso non riusc\u00ec mai a sviluppare un modello completo e stabile della sua idea. Lo scienziato giapponese Hantaro Nagaoka rifiut\u00f2 il modello di Thomson sulla base del fatto che le cariche opposte non si possono penetrare a vicenda. Ipotizz\u00f2 invece che gli elettroni orbitassero intorno alla carica positiva come gli anelli intorno a Saturno.\nImplicazioni del modello a panettone.\nUna particella alfa \u00e8 una particella di carica positiva. Secondo il modello di Thomson, se una particella alfa dovesse collidere con un atomo, ci passerebbe attraverso risultandone deflessa al massimo per una frazione di grado. Questo perch\u00e9, su scala atomica, il concetto di \"impenetrabilit\u00e0\" della materia non ha significato e la particella alfa non rimbalzerebbe sull'atomo come se fosse una biglia ma verrebbe influenzata solo dal campo elettrico degli atomi. In questo quadro il modello di Thomson prediceva che il campo elettrico in un atomo fosse troppo debole per influenzare il moto di una particella alfa (le particelle alfa tendono a muoversi molto velocemente). All'interno dell'atomo di Thomson sia le cariche positive sia quelle negative sono diffuse su tutto il volume dell'atomo. Secondo la legge di Coulomb, se la carica elettrica fosse concentrata in un punto il modulo del campo elettrico da essa generato diventerebbe infinito avvicinandosi al punto; se invece la stessa carica \u00e8 distribuita in modo omogeneo all'interno di una sfera, il modulo del campo elettrico da essa generato assume un valore massimo che \u00e8 raggiunto sulla superficie.\nCome esempio, si consideri una particella alfa che passa tangenzialmente a un atomo d'oro, dove subisce il massimo valore del campo elettrico e pertanto la massima deflessione formula_1. Siccome gli elettroni sono molto leggeri se comparati alle particelle alfa, la loro influenza pu\u00f2 essere trascurata e l'atomo, nel modello di Thomson, pu\u00f2 essere considerato come una sfera pesante di carica positiva. Si hanno i seguenti valori:\nUsando la fisica classica, la variazione laterale della quantit\u00e0 di moto formula_14 della particella alfa pu\u00f2 essere approssimata usando la definizione di impulso e l'espressione della forza di Coulomb:\nIl calcolo di cui sopra non \u00e8 altro che un'approssimazione di quello che succede quando una particella alfa si avvicina a un atomo di Thomson, ma \u00e8 chiaro che la deflessione sia al massimo dell'ordine di una piccola frazione di grado. Se una particella alfa attraversasse una lamina d'oro spessa circa 0,0004 cm (2410 atomi) e se, da parte di tutti gli atomi di oro incontrati nel suo percorso, la particella subisse la deflessione massima possibile sempre nella stessa direzione (sequenza di eventi molto improbabile), all'uscita dalla lamina la deflessione complessiva rispetto alla traiettoria d'ingresso sarebbe comunque piccola.\nL'esito degli esperimenti.\nSotto la guida di Rutherford, Geiger e Marsden effettuarono una serie di esperimenti nei quali puntarono un fascio di particelle alfa verso una sottile lamina di metallo e misurarono la figura dello scattering usando uno schermo fluorescente. Osservarono che le particelle alfa venivano deflesse dalla lamina in tutte le direzioni, alcune all'indietro verso la sorgente. Questo dovrebbe essere impossibile secondo il modello di Thomson; le particelle alfa avrebbero dovuto attraversare la lamina imperturbate. Ovviamente, quelle particelle hanno incontrato una forza elettrostatica molto maggiore di quella prevista dal modello di Thomson, che quindi ha portato a pensare che la carica positiva dell'atomo sia concentrata in un volume molto pi\u00f9 piccolo di quello immaginato da Thomson.\nGeiger e Marsden notarono che solo una piccola frazione delle particelle alfa era deflessa di pi\u00f9 di 90\u00b0. La maggior parte \u00e8 passata dritta attraverso la lamina. Questo fatto sugger\u00ec che quelle piccole sfere di intensa carica positiva fossero separate da vasti spazi vuoti. \nRutherford quindi bocci\u00f2 il modello dell'atomo di Thomson, e invece propose un modello nel quale l'atomo \u00e8 costituito in maggioranza da spazio vuoto, con la carica positiva concentrata nel suo centro in un volume molto piccolo, circondata da una nube di elettroni.\nCronistoria.\nContesto.\nErnest Rutherford era Professore Langsworthy di fisica alla Victoria University of Manchester (ora Universit\u00e0 di Manchester). Aveva gi\u00e0 ricevuto numerosi riconoscimenti per i suoi studi sulla radiazione. Aveva scoperto l'esistenza dei raggi alfa, raggi beta e raggi gamma, e aveva dimostrato che questi erano la conseguenza della disintegrazione degli atomi. Nel 1906, ricevette una visita da un fisico tedesco chiamato Hans Geiger, e fu talmente colpito che chiese a Geiger di rimanere per aiutarlo nelle sue ricerche. Ernest Marsden era uno studente di fisica undergraduate sotto la direzione di Geiger.\nLe particelle alfa sono particelle piccole e positivamente cariche che vengono spontaneamente emesse da certe sostanze come l'uranio e il radio. Rutherford li scopr\u00ec nel 1899. Nel 1908, cercava di misurare precisamente il rapporto carica-massa. Per fare ci\u00f2, per prima cosa aveva bisogno di conoscere quante particelle alfa venivano emesse dal suo campione di radio (dopodich\u00e9 avrebbe misurato la carica totale e dividere l'una per l'altra). Le particelle alfa sono troppo piccole per essere viste con un microscopio, ma Rutherford sapeva che le particelle alfa ionizzano le molecole d'aria, e se l'aria \u00e8 all'interno di un campo elettrico, gli ioni producono una corrente elettrica. In base a questo principio, Rutherford e Geiger progettarono un semplice dispositivo di conteggio che consisteva di due elettrodi in un tubo di vetro. Ogni particella alfa che attraversa il tubo crea un impulso di elettricit\u00e0 che pu\u00f2 essere conteggiato. Era una versione primitiva del contatore Geiger.\nIl contatore che costruirono Geiger e Rutherford si rivel\u00f2 inaffidabile perch\u00e9 le particelle alfa venivano deflesse troppo fortemente dai loro urti con le molecole di aria all'interno della camera di rivelazione. Il fatto delle traiettorie altamente variabili delle particelle alfa significa che non tutte generano lo stesso numero di ioni nell'attraversamento del gas, producendo cos\u00ec letture imprevedibili. Questo stup\u00ec Rutherford perch\u00e9 pensava che le particelle alfa fossero troppo pesanti per essere deflesse cos\u00ec fortemente. Rutherford chiese a Geiger di indagare solo quanta materia pu\u00f2 disperdere i raggi alfa.\nGli esperimenti ideati comportavano il bombardamento di una lamina metallica con particelle alfa per osservare come la lamina le disperdeva in relazione allo spessore e al tipo di materiale. Usarono uno schermo fluorescente per misurare le traiettorie delle particelle. Ciascun impatto delle particelle alfa sullo schermo produceva un piccolo lampo di luce. Geiger lavor\u00f2 in un laboratorio al buio per ore senza sosta, contando queste piccole scintillazioni con un microscopio. Rutherford lasci\u00f2 questo lavoro ai suoi colleghi pi\u00f9 giovani perch\u00e9 non aveva la resistenza necessaria. Per la lamina metallica, hanno provato con una variet\u00e0 di metalli, ma preferivano l'oro perch\u00e9 potevano fare una lamina molto sottile, dato che l'oro \u00e8 molto malleabile. Come sorgente di particelle alfa, la sostanza scelta da Rutherford fu il radon, molti milioni di volte pi\u00f9 radioattivo dell'uranio.\nL'esperimento del 1908.\nUn articolo di Geiger del 1908, \"On the Scattering of \u03b1-Particles by Matter\", descrive il seguente esperimento. Costru\u00ec un lungo tubo di vetro, quasi di due metri. A un estremo del tubo, vi era una quantit\u00e0 di \"emanazione di radio\" (radon-222, indicato con R nella figura) che fungeva da sorgente di particelle alfa. L'estremo opposto del tubo fu coperto da uno schermo fosforescente (Z). A met\u00e0 del tubo c'era una fenditura larga . Le particelle alfa da R attraversavano la fenditura e creavano una macchia luminosa sullo schermo. Un microscopio (M) veniva usato per contare le scintillazioni sullo schermo e per misurare la loro dispersione. Geiger aspir\u00f2 tutta l'aria dal tubo cosicch\u00e9 le particelle alfa sarebbero andate imperturbate, e lasciarono sullo schermo un'immagine netta che corrispondeva alla forma della fenditura. Quindi Geiger fece entrare un po' di aria nel tubo e la figura luminosa si fece pi\u00f9 diffusa. Allora Geiger aspir\u00f2 nuovamente l'aria e posizion\u00f2 una pellicola di oro sopra la fenditura a AA. Anche questo caus\u00f2 una figura sullo schermo pi\u00f9 diffusa. Questo esperimento dimostr\u00f2 che sia l'aria sia la materia solida pu\u00f2 evidente diffondere le particelle alfa. L'apparato, tuttavia, poteva solo osservare deflessioni di piccoli angoli. Rutherford voleva sapere se le particelle alfa venivano diffuse con angoli ancora pi\u00f9 grandi\u2014magari maggiori di 90\u00b0.\nL'esperimento del 1909.\nIn un articolo del 1909, \"On a Diffuse Reflection of the \u03b1-Particles\", Geiger e Marsden descrivono l'esperimento con il quale dimostrarono che le particelle alfa possono effettivamente essere deflesse di un angolo maggiore di 90\u00b0. Nel loro esperimento, preparano un piccolo tubo conico in vetro (AB) contenente \"emanazione di radio\" (radon), \"radio A\" (il vero radio), e \"radio C\" (bismuto-214); l'estremit\u00e0 aperta \u00e8 stata sigillata con la mica. Questo era il loro emettitore di particelle alfa. In seguito misero una lastra di piombo (P), dietro alla quale collocarono uno schermo fluorescente (S). Il tubo veniva tenuto dal lato opposto della lastra, in modo tale che le particelle alfa emesse non colpissero direttamente lo schermo. Notarono poche scintillazioni sullo schermo poich\u00e9 alcune particelle alfa aggirarono la lastra rimbalzando su molecole d'aria. Collocarono poi una lamina di metallo (R) sul lato della lastra di piombo. Puntarono il tubo verso la lamina per vedere se le particelle alfa rimbalzassero e colpissero lo schermo dall'altro lato della lastra, e osservarono un aumento del numero delle scintillazione sullo schermo. Contando le scintillazioni, osservarono che i metalli con massa atomica pi\u00f9 alta, come l'oro, rifletterono pi\u00f9 particelle alfa rispetto ai pi\u00f9 leggeri come l'alluminio.\nGeiger e Marsden volevano poi stimare il numero totale di particelle alfa che erano state riflesse. L'apparato non era adatto a questo perch\u00e9 il tubo conteneva molte sostanze radioattive (radio e i suoi prodotti di decadimento) e quindi le particelle alfa emesse avevano range diversi, e perch\u00e9 era difficile per loro accertarsi a quale tasso il tubo stava emettendo particelle alfa. Questa volta, collocarono una piccola quantit\u00e0 di radio C (bismuto-214) sulla piastra di piombo, che rimbalzarono da un riflettore di platino (R) e sullo schermo. Trovarono che solo una piccola frazione delle particelle alfa che colp\u00ec il riflettore rimbalz\u00f2 sullo schermo (in questo caso, 1 in 8000).\nL'esperimento del 1910.\nUn articolo del 1910 di Geiger, \"The Scattering of the \u03b1-Particles by Matter\", descrive un esperimento per mezzo del quale cerc\u00f2 di misurare come l'angolo pi\u00f9 probabile attraverso cui una particella \u03b1 viene deflessa varia con il materiale che attraversa, lo spessore di suddetto materiale, e la velocit\u00e0 delle particelle. Costru\u00ec un tubo di vetro dal quale aspir\u00f2 l'aria. A un'estremit\u00e0 c'era un bulbo (B) contenente \"emanazione di radio\" (radon-222). Grazie al mercurio, il radon in B fu pompato lungo lo stretto tubo di vetro la cui estremit\u00e0 in A fu chiusa con della mica. All'altra estremit\u00e0 del tubo vi era uno schermo fluorescente di solfuro di zinco (S). Il microscopio che utilizz\u00f2 per contare le scintillazioni sullo schermo fu applicato a una scala millimetrica verticale con un calibro, che permise a Geiger di misurare precisamente dove i lampi di luce apparirono sullo schermo e quindi calcolare gli angoli di deflessione delle particelle. Le particelle alfa emesse da A furono collimate da un piccolo foro circolare a D. Geiger colloc\u00f2 una lamina metallica lungo il cammino dei raggi a D e a E per osservare come cambia le zone dei lampi. Egli poteva anche variare la velocit\u00e0 delle particelle alfa collocando strati extra di mica o alluminio a A.\nDalle misurazioni che fece, Geiger arriv\u00f2 alle seguenti conclusioni:\nRutherford modellizza matematicamente la figura di scattering.\nConsiderando i risultati dei risultati di cui sopra, Rutherford pubblic\u00f2 un articolo storico nel 1911 intitolato \"The Scattering of \u03b1 and \u03b2 Particles by Matter and the Structure of the Atom\" nel quale propose che l'atomo contiene al suo centro un volume di carica elettrica che \u00e8 molto piccola e intensa (di fatto, Rutherford la tratta come una carica puntiforme nei suoi calcoli). Per lo scopo dei suoi calcoli assunse che questa carica centrale sia positiva, ma ammise che non pot\u00e9 provare perch\u00e9 e che doveva aspettare altri esperimenti per sviluppare la sua teoria.\nRutherford svilupp\u00f2 un'equazione matematica che modellizz\u00f2 come la lamina dovrebbe deflettere le particelle alfa se tutta la carica positiva e la maggior parte della massa atomica fosse concentrata in un singolo punto al centro di un atomo.\ndove:\nDai dati dello scattering, Rutherford stim\u00f2 che la carica centrale formula_2 sia di circa +100 unit\u00e0 (vedere la voce sul modello atomico di Rutherford).\nConclusioni.\nRutherford interpret\u00f2 i risultati sperimentali in un lavoro del 1911 intitolato \"The Scattering of \u03b1 and \u03b2 Particles by Matter and the Structure of the Atom\" (\"La diffusione di particelle \u03b1 e \u03b2 e la struttura dell'atomo\").\nSi scopr\u00ec che la grandissima maggioranza delle particelle attraversava la lamina senza subire deviazioni, ma un certo numero di esse subiva deviazioni pi\u00f9 o meno consistenti, tra 1\u00b0 e 90\u00b0, e circa 1 su 10.000 venivano deflesse con angoli maggiori di 90\u00b0. Pertanto dichiar\u00f2 che:\nNell'articolo Rutherford rigett\u00f2 definitivamente il \"modello a panettone\" di Thomson, dato che secondo quel modello n\u00e9 le particelle con carica negativa, ossia gli elettroni, n\u00e9 la distribuzione di carica positiva che doveva contenerli sarebbero stati in grado di produrre deflessioni cos\u00ec marcate. Inoltre dimostr\u00f2 l'esistenza del nucleo atomico, teorizzato da Hantar\u014d Nagaoka nel suo \"modello saturniano\", pur confutando la stabilit\u00e0 di un eventuale anello di elettroni in orbita attorno ad esso. Tuttavia il nucleo era estremamente piccolo rispetto a quanto teorizzato fino quel momento, essendo circa 100.000 volte pi\u00f9 piccolo dell'atomo stesso, facendo risultare l'atomo essenzialmente vuoto.\nRutherford us\u00f2 per i suoi calcoli le leggi della meccanica classica, dato che a quell'epoca non era disponibile la teoria quantistica. Quest'esperimento, e la successiva incompatibilit\u00e0 del modello atomico di Rutherford con la teoria classica dell'elettromagnetismo, portarono alla formulazione da parte di Bohr di un nuovo modello atomico che costitu\u00ec la base delle prime teorie quantistiche. Attraverso calcoli basati sulla teoria quantistica si ottiene lo stesso risultato trovato da Rutherford."}
{"id": "2659918", "revid": "599013", "url": "https://it.wikipedia.org/wiki?curid=2659918", "title": "Zoran Primorac", "text": ""}
{"id": "2659923", "revid": "132406", "url": "https://it.wikipedia.org/wiki?curid=2659923", "title": "Giovanni Battista Lucini (pittore)", "text": "Biografia.\nGiovanni Battista Lucini (anche Giovan Battista o Giambattista) nacque a Vaiano, piccola localit\u00e0 nei pressi di Crema da Girolamo Lucini e Laura Fogarola. Il padre, che risulta eletto nel 1626 tra i componenti del consiglio dei nobili della citt\u00e0 di Crema, mor\u00ec nel 1645, pochi anni dopo la nascita di Giovan Battista. Oltre a Giovan Battista, la famiglia Lucini era composta anche dai due fratelli dell'artista, Vincenzo e Antonio, e da una sorella, Maddalena.\nLucini ebbe come maestro Giovanni Battista Botticchio, suo concittadino nonch\u00e9 uno dei pi\u00f9 importanti pittori del Seicento in ambito lombardo. Alla morte del Botticchio il Lucini visse per qualche periodo a Genova, a Milano e in Veneto, per terminare il suo apprendistato. Di questa fase iniziale rimangono impresse le influenze genovesi e venete nelle sue prime tele.\nIn questi anni dipinse la \"Madonna con Caterina degli Uberti\", il \"San Giovanni decollato con i Santi Maria, Filippo e Giacomo\", la \"Morte di San Giuseppe\". Nel 1675 Lucini dipinse la \"Liberazione di San Pietro dal carcere\" per la chiesa di San Bernardino degli Osservanti a Crema, dipinto che \u00e8 considerato uno dei capolavori del pittore lombardo.\nCon il passare degli anni la pittura del Lucini diventa pi\u00f9 vivace, ariosa e meno cupa. Questo passaggio cromatico \u00e8 ben rappresentato dal \"Riposo nella fuga in Egitto\" e in particolar modo da due opere dell'artista lombardo, i \"Santi Pietro d'Alc\u00e1ntara e Bernardino da Feltre\", conservato anch'esso nella chiesa di San Bernardino di Crema, e il \"Miracolo di San Pietro d'Alcantara\", considerati entrambi due capolavori del pittore.\nTra il 1681 e il 1684 Lucini dipinse alcune enormi tele per il presbiterio del Duomo di Crema dedicate ai \"Miracoli dell'Eucaristia\" che anticiparono il ciclo del \"Santissimo Sacramento\" realizzata nel 1700 per il Duomo di Milano.\nLucini mor\u00ec a Crema tra il 14 e il 15 settembre del 1686. Venne sepolto nella chiesa di Santa Caterina dei Carmelitani a Crema, chiesa che oggi risulta scomparsa."}
{"id": "2659925", "revid": "1677399", "url": "https://it.wikipedia.org/wiki?curid=2659925", "title": "Paris Open 1990", "text": "Il Paris Masters 1990 \u00e8 stato un torneo di tennis che si \u00e8 giocato sul Sintetico indoor. \u00c8 stata la 18\u00aa edizione del Paris Masters, che fa parte della categoria Super 9 nell'ambito dell'ATP Tour 1990. Il torneo si \u00e8 giocato nel Palais omnisports de Paris-Bercy di Parigi in Francia, dal 29 ottobre al 5 novembre 1990.\nCampioni.\nSingolare.\n Stefan Edberg ha battuto in finale Boris Becker che si \u00e8 ritirato sul punteggio di 3\u20133\nDoppio.\n Scott Davis / David Pate hanno battuto in finale Darren Cahill / Mark Kratzmann, 7\u20136, 7\u20136"}
{"id": "2659927", "revid": "228587", "url": "https://it.wikipedia.org/wiki?curid=2659927", "title": "Marcus Clarke", "text": "Ha vissuto e studiato nel sobborgo londinese di Highgate, poi ha deciso di emigrare in Australia per tentare di far fortuna come lo zio James, giudice nel Victoria. Ha iniziato scrivendo racconti per l\u2019\"Australian Magazine\", poi per il \"Melbourne Argus\". Ha scritto \"For the Term of His Natural Life\" in seguito ad un breve viaggio in Tasmania e l'ha pubblicato a puntate sull\"'Australasian Journal\" tra il 1870 e il 1872, riscuotendo un grande successo grazie anche all'interessamento del critico Richard Henry Horne: per questo ha deciso di darlo alle stampe due anni dopo. Ha poi lavorato presso la Biblioteca Pubblica di Melbourne. Ha fondato lo Yorick Club, al quale si sono iscritti intellettuali del calibro dei poeti Adam Gordon, Victor Daley, Henry Kendall e George McCrae. Nel 1973 le poste australiane, riconoscendone i meriti letterari, gli hanno dedicato un francobollo\n\u00c8 disponibile il testo completo del romanzo \"For the Term of His Natural Life\" sotto Marcus Clarke in Wikisource.org."}
{"id": "2659931", "revid": "7", "url": "https://it.wikipedia.org/wiki?curid=2659931", "title": "Film polizieschi", "text": ""}
{"id": "2659934", "revid": "599013", "url": "https://it.wikipedia.org/wiki?curid=2659934", "title": "Ronald Maul", "text": "In carriera ha ricoperto sia il ruolo di centrocampista che di terzino, solitamente a sinistra."}
{"id": "2659935", "revid": "1677399", "url": "https://it.wikipedia.org/wiki?curid=2659935", "title": "Paris Open 1989", "text": "Il Paris Open 1989 \u00e8 stato un torneo di tennis che si \u00e8 giocato sul Sintetico indoor. \u00c8 stata la 17\u00aa edizione del Paris Open, che fa parte del Nabisco Grand Prix 1989. Il torneo si \u00e8 giocato nel Palais omnisports de Paris-Bercy di Parigi in Francia, dal 30 ottobre al 6 novembre 1989.\nCampioni.\nSingolare.\n Boris Becker ha battuto in finale Stefan Edberg 6\u20134, 6\u20133, 6\u20133\nDoppio.\n John Fitzgerald / Anders J\u00e4rryd hanno battuto in finale Jakob Hlasek / \u00c9ric Winogradsky 7\u20136, 6\u20134"}
{"id": "2659936", "revid": "1347902", "url": "https://it.wikipedia.org/wiki?curid=2659936", "title": "GOELRO", "text": ""}
{"id": "2659940", "revid": "123207160", "url": "https://it.wikipedia.org/wiki?curid=2659940", "title": "Ileana di Romania", "text": "Infanzia e giovent\u00f9.\nNacque a Bucarest, quinta dei sei figli della coppia reale di Romania, bench\u00e9 il fratello minore, il principe Mircea, mor\u00ec all'et\u00e0 di soli tre anni. Ileana fu l'organizzatrice e la presidente del Movimento Rumeno delle Guide, delle Giovani Riserve della Croce Rossa e della prima scuola di Lavoro Sociale in Romania. Fu inoltre una navigatrice provetta: ottenne la licenza nautica e per molti anni possedette e guid\u00f2 la \"Isprava\". In seguito la Principessa venne coinvolta nell'associazione Ragazze Guide Austriache e divenne presidente di questo gruppo dal 1935 fino a quando lo scautismo ed il guidismo non vennero vietati nel 1938 in seguito all'\"Anschluss\".\nPrima dell'abdicazione di re Michele.\nIl 26 luglio 1931, a Sinaia, Ileana spos\u00f2 l'arciduca Antonio d'Asburgo, principe di Toscana, figlio dell'arciduca Leopoldo Salvatore d'Austria-Toscana (1863 - 1931) e sua moglie l'Infanta spagnola Blanca di Borbone (1868-1949); questo matrimonio venne fortemente incoraggiato dal fratello di Ileana, re Carlo II, geloso della popolarit\u00e0 in Romania della sorella, che per tale motivo voleva allontanare. Dopo la cerimonia nuziale Carlo afferm\u00f2 che nessun rumeno avrebbe tollerato che un Asburgo vivesse in terra rumena e, su queste basi, rifiut\u00f2 ai novelli sposi il permesso di vivere in Romania.\nDopo che il marito venne arruolato nella \"Luftwaffe\", Ileana istitu\u00ec un ospedale per i soldati rumeni feriti all'interno del proprio castello, a Sonneburg, attorno a Vienna. Nel 1944 lei ed i suoi figli si trasferirono in Romania dove presero residenza nel castello di Bran, vicino a Bra\u0219ov. L'arciduca Antonio li raggiunse, ma venne posto agli arresti domiciliari dall'Armata Rossa. Ileana nel frattempo costitu\u00ec e inizi\u00f2 a lavorare in un altro ospedale nel villaggio di Bran e battezz\u00f2 l'istituto con il nome di \"Ospedale del Cuore della Regina\", in memoria della sua amata madre, la regina Maria.\nEsilio.\nA seguito dell'abdicazione di re Michele I di Romania, Ileana e la sua famiglia vennero esiliati dal nuovo regime comunista; si stabilirono inizialmente in Svizzera, poi in Argentina e, nel 1950, lei ed i figli si trasferirono nel Stati Uniti d'America, dove acquist\u00f2 una casa a Newton, nel Massachusetts.\nGli anni tra il 1950 ed il 1961 vennero trascorsi dalla principessa Ileana tenendo conferenze contro il comunismo e lavorando con la Chiesa ortodossa rumena negli USA e scrivendo due libri: \"I Live Again\", il diario del suo ultimo anno in patria, e \"Hospital of the Queen's Heart\", che descriveva la fondazione e la gestione dell'ospedale.\nIl 29 maggio 1954 Ileana ed Antonio divorziarono ufficialmente ed il 20 giugno dello stesso anno essa spos\u00f2 il dottor Stefan Nikolas Issarescu (Turnu-Severin, 5 ottobre 1906 \u2013 Providence, 21 dicembre 2002), da cui non ebbe figli.\nNel 1961 la principessa Ileana di Romania entr\u00f2 nel monastero ortodosso della Protezione della Madre di Dio, a Bussy, in Francia; il suo secondo matrimonio fin\u00ec con il divorzio, ottenuto nel 1965. Con la tonsura monacale, nel 1967, suor Ileana cambi\u00f2 il proprio nome in madre Alexandra. Fece ritorno quindi negli Stati Uniti e fond\u00f2 il monastero ortodosso della Trasfigurazione a Ellwood City, in Pennsylvania, presso il quale serv\u00ec come badessa fino al suo ritiro nel 1981. Rest\u00f2 in convento fino alla sua morte.\nVisit\u00f2 la Romania nel 1990, all'et\u00e0 di ottantuno anni, assieme alla figlia Sandi.\nNel gennaio 1991 si ruppe un'anca in una caduta avvenuta la notte prima del suo ottantaduesimo compleanno, e, mentre si trovava in ospedale, venne colta da due gravi infarti. Mor\u00ec quattro giorni dopo che vennero poste le fondamenta per un allargamento del monastero da lei fondato.\nStoria familiare.\nDubbi sulla paternit\u00e0.\nSono sorti alcuni dubbi circa la vera paternit\u00e0 di Ileana: secondo alcuni, il padre biologico della Principessa sarebbe stato il principe Barbu \u0218tirbey, ma queste, secondo la biografia ad opera di Hannah Pakula della regina Maria, sarebbero soltanto voci.\nFigli.\nIleana ebbe sei figli dal primo matrimonio:\nIl figlio maggiore, Stefano, nel 1959 venne colpito da una malattia debilitante che richiedeva cure premurose, offerte dalla moglie e dalla madre, la principessa Ileana.\nLa figlia maggiore, Maria Ileana, con il marito rimasero uccisi in un incidente aereo in Brasile, assieme al loro secondo figlio, di cui Maria Ileana era incinta.\nIl figlio Domenico nel maggio 2006 si vide restituire il castello di Bran dalle autorit\u00e0 romene come parte dell'eredit\u00e0 materna."}
{"id": "2659942", "revid": "1677399", "url": "https://it.wikipedia.org/wiki?curid=2659942", "title": "Paris Open 1988", "text": "Il Paris Open 1988 \u00e8 stato un torneo di tennis che si \u00e8 giocato sul Sintetico indoor. \u00c8 stata la 16\u00aa edizione del Paris Open, che fa parte del Nabisco Grand Prix 1988. Il torneo si \u00e8 giocato nel Palais omnisports de Paris-Bercy di Parigi in Francia, dal 24 al 31 ottobre 1988.\nCampioni.\nSingolare.\n Amos Mansdorf ha battuto in finale Brad Gilbert 6\u20133, 6\u20132, 6\u20133\nDoppio.\n Paul Annacone / John Fitzgerald hanno battuto in finale Jim Grabb / Christo van Rensburg 6\u20132, 6\u20132"}
{"id": "2659951", "revid": "1677399", "url": "https://it.wikipedia.org/wiki?curid=2659951", "title": "Paris Open 1987", "text": "Il Paris Open 1987 \u00e8 stato un torneo di tennis che si \u00e8 giocato sul Sintetico indoor. \u00c8 stata la 15\u00aa edizione del Paris Open, che fa parte del Nabisco Grand Prix 1987. Il torneo si \u00e8 giocato nel Palais omnisports de Paris-Bercy di Parigi in Francia, dal 2 al 9 novembre 1987.\nCampioni.\nSingolare.\n Tim Mayotte ha battuto in finale Brad Gilbert 2\u20136, 6\u20133, 7\u20135, 6\u20137, 6\u20133\nDoppio.\n Jakob Hlasek / Claudio Mezzadri hanno battuto in finale Scott Davis / David Pate 7\u20136, 6\u20132"}
{"id": "2659955", "revid": "599013", "url": "https://it.wikipedia.org/wiki?curid=2659955", "title": "Jean-Philippe Gatien", "text": ""}
{"id": "2659958", "revid": "1677399", "url": "https://it.wikipedia.org/wiki?curid=2659958", "title": "Paris Open 1986", "text": "Il Paris Open 1986 \u00e8 stato un torneo di tennis che si \u00e8 giocato sul Sintetico indoor. \u00c8 stata la 14\u00aa edizione del Paris Open, che fa parte del Nabisco Grand Prix 1986. Il torneo si \u00e8 giocato nel Palais omnisports de Paris-Bercy di Parigi in Francia, dal 27 ottobre al 3 novembre 1986.\nCampioni.\nSingolare.\n Boris Becker ha battuto in finale Sergio Casal 6\u20134, 6\u20133, 7\u20136\nDoppio.\n Peter Fleming / John McEnroe hanno battuto in finale Mansour Bahrami / Diego P\u00e9rez 6\u20133, 6\u20132"}
{"id": "2659962", "revid": "203463", "url": "https://it.wikipedia.org/wiki?curid=2659962", "title": "Ernest Marsden", "text": "Biografia.\nNato nell'est Lancashire nel 1889, visse a Rishton e fu educato alla Queen Elizabeth Grammar School di Blackburn. In suo onore viene assegnato il premio \"Marsden Merit Trophy\" che porta il suo nome.\nIncontr\u00f2 Ernest Rutherford all'Universit\u00e0 di Manchester. Mentre era ancora uno studente, nel 1909, condusse con Hans Geiger l'esperimento che porta il suo nome sotto la supervisione di Rutherford (per questo l'esperimento \u00e8 anche noto come esperimento di Rutherford). Nel 1915 si trasfer\u00ec al Victoria University College in Nuova Zelanda come professore di fisica, su segnalazione di Rutherford.\nMarsden fu di stanza in Francia durante la prima guerra mondiale come \"Royal Engineer\" e ricevette la croce al valore militare. Successivamente alla guerra divenne il principale scienziato neozelandese fondando il dipartimento di ricerca scientifica e industriale nel 1926 e organizzando ricerche in particolare nell'area dell'agricoltura. Durante la seconda guerra mondiale mondiale lavor\u00f2 alla ricerca sul radar e nel 1947 divenne \"Scientific Liaison Officier\" a Londra.\nMor\u00ec a Lower Hutt nei pressi di Wellington nel 1970.\nRiconoscimenti.\nI riconoscimenti ricevuti da Marsden nel corso della sua carriera comprendono la qualifica di membro della Royal Society di Londra nel 1946, la presidenza della Royal Society della Nuova Zelanda nel 1947 e il cavalierato nel 1958.\nNel 1994 fu costituito in Nuova Zelanda il \"Fondo Marsden\" per la ricerca di base. La Massey University ha intitolato a Marsden uno dei suoi auditorium."}
{"id": "2659963", "revid": "729019", "url": "https://it.wikipedia.org/wiki?curid=2659963", "title": "Isola di Noirmoutier", "text": "L'Isola di Noirmoutier (in bretone \"Nervouster\" o \"Enez Her\"), \u00e8 un'isola tidale francese del dipartimento della Vandea.\nHa una superficie di 49\u00a0km\u00b2 ed \u00e8 situata nella costa atlantica della Francia, nel Golfo di Biscaglia.\nLe citt\u00e0 sono raggruppate in comunit\u00e0 di comuni, e sono:\nL'isola \u00e8 famosa per il passaggio del Gois, un passaggio pavimentato lungo 4,5\u00a0km che collega l'isola con la terraferma nei giorni di bassa marea, con l'alta marea infatti viene completamente sommerso e non \u00e8 possibile attraversarlo."}
{"id": "2659967", "revid": "599013", "url": "https://it.wikipedia.org/wiki?curid=2659967", "title": "Patrick Chila", "text": ""}
{"id": "2659968", "revid": "1502217", "url": "https://it.wikipedia.org/wiki?curid=2659968", "title": "Monte Pizzuto", "text": "Il Monte Pizzuto (1.288 ) \u00e8 una montagna dei Monti Sabini nel Subappennino laziale. Si trova in Lazio nella provincia di Rieti e nel comune di Roccantica.\nAssieme al vicino monte Tancia \u00e8 una delle montagne pi\u00f9 alta dei monti Sabini. Nei pressi del monte si trova la \"Grotta di san Michele\".\nVi \u00e8 definito il Sito di importanza comunitaria del Monte Tancia e Monte Pizzuto (SIC IT6020017)."}
{"id": "2659971", "revid": "195739", "url": "https://it.wikipedia.org/wiki?curid=2659971", "title": "Esperimento di Geiger e Marsden", "text": ""}
{"id": "2659974", "revid": "293377", "url": "https://it.wikipedia.org/wiki?curid=2659974", "title": "Albo d'oro del campionato tedesco orientale di calcio", "text": "La pagina racchiude l'albo d'oro del campionato di calcio della Germania Est dalla sua fondazione, nel 1948, fino alla sua dissoluzione, nel 1991."}
{"id": "2659976", "revid": "1501558", "url": "https://it.wikipedia.org/wiki?curid=2659976", "title": "Koman Coulibaly", "text": "Carriera.\nDi professione ispettore finanziario, diviene internazionale fin dal 1999.\nIn carriera prende parte a ben sette edizioni consecutive della Coppa d'Africa (2002, 2004, 2006, 2008, 2010, 2012 e 2013), superando il record di sei partecipazioni, detenuto dal beninese Coffi Codjia e dall'etiope Tesfaye Gebreyesus. Nell'edizione angolana del 2010, ottiene per la prima volta la direzione della finale, disputata nell'occasione tra ed .\nLe doti tecniche gli consentono di essere segnalato fortemente alla FIFA, che quindi lo inserisce tra i cinque direttori di gara africani precandidati per i Mondiali di calcio 2010 in Sudafrica (gli altri sono il sudafricano J\u00e9r\u00f4me Damon, l'algerino Mohamed Benouza, il seychellese Eddy Maillet e il beninese Coffi Codjia).\nIn preparazione alla rassegna iridata, viene impiegato in due tornei internazionali: nel 2007 partecipa al Campionato mondiale di calcio Under-17 in Corea del Sud, e nel 2009 viene riconvocato per lo stesso torneo, disputatosi stavolta in Nigeria. Qui gli viene assegnata, tra le altre partite, la finale per il III posto tra e .\nEssendo stato selezionato per i Mondiali 2010, diventa il secondo fischietto maliano della storia a riuscirci, dopo l'apparizione di Idrissa Traore nel 1986 in Messico (sfior\u00f2 l'impresa anche Sidi Magassa, invitato nel 1998 in Francia, poi depennato dalla lista poco prima della competizione; come assistente, invece, il maliano Dramane Dante vanta tre partecipazioni ai Mondiali di calcio, nel 1998, 2002 e 2006).\nAi mondiali del 2010 suscita clamore la sua direzione di gara nella partita -, terminata 2-2 e valida per la seconda giornata del gruppo C, disputatasi il 18 giugno 2010. A pochi minuti dalla fine (risultato parziale 2-2) l'arbitro maliano fischia un non ben precisato fallo di confusione, fermando un'azione nata da un calcio di punizione. Nella mischia Maurice Edu aveva per\u00f2 siglato il 3-2 per la sua squadra. Sarebbe stata una vittoria fondamentale per gli , che avrebbero potuto ipotecare il passaggio del turno, dopo il pareggio ottenuto nella prima giornata contro l'. A seguito di questo episodio, la stampa statunitense si scaglia contro il fischietto maliano, e si apprende anche della volont\u00e0 della FIFA di fermare il direttore di gara africano.\nIl 29 giugno 2010 la FIFA esclude la terna dal prosieguo dei mondiali assieme a quelle capitanate da Busacca, Larrionda, Lannoy e Rosetti.\nNel gennaio del 2012 \u00e8 selezionato dalla CAF per la Coppa delle nazioni africane 2012. Nell'occasione dirige solo una partita della fase a gironi.\nNel gennaio del 2013 \u00e8 nuovamente selezionato per la . Viene designato solamente per dirigere una partita della fase a gironi.\nNell'ottobre del 2013 \u00e8 designato per dirigere uno dei cinque spareggi CAF per l'accesso ai mondiali 2014, e precisamente la sfida di andata tra Tunisia e Camerun.\nNel gennaio del 2015 \u00e8 selezionato per la . Sar\u00e0 la sua ottava apparizione nella manifestazione continentale, record di sempre per un arbitro africano. In questa ultima circostanza, \u00e8 designato solamente per dirigere una partita della fase a gironi."}
{"id": "2659979", "revid": "1632387", "url": "https://it.wikipedia.org/wiki?curid=2659979", "title": "Perfect Man", "text": "Perfect Man \u00e8 il terzo album in studio del gruppo musicale power metal tedesco Rage, pubblicato nel 1988 dalla Noise Records.\nEdizioni.\nEsistono 2 edizioni diverse di \"Perfect Man\": l'edizione standard e quella rimasterizzata del 2002 con 5 tracce in pi\u00f9 e una copertina diversa.\nTracce.\nRemastered Bonus Tracks"}
{"id": "2659988", "revid": "339392", "url": "https://it.wikipedia.org/wiki?curid=2659988", "title": "Aeroporto di Cleveland-Hopkins", "text": ""}
{"id": "2659992", "revid": "1632387", "url": "https://it.wikipedia.org/wiki?curid=2659992", "title": "Secrets in a Weird World", "text": "Secrets in a Weird World \u00e8 il quarto album in studio del gruppo musicale power metal tedesco Rage, pubblicato nel 1989 dalla Noise Records.\nEdizioni.\nNel 2002 \u00e8 stata pubblicata una rimasterizzazione dell'album con cinque tracce in pi\u00f9 e una copertina diversa.\nTracce.\nRemastered Bonus Tracks"}
{"id": "2659994", "revid": "1573940", "url": "https://it.wikipedia.org/wiki?curid=2659994", "title": "Christian S\u00fc\u00df", "text": ""}
{"id": "2659996", "revid": "367445", "url": "https://it.wikipedia.org/wiki?curid=2659996", "title": "Canzone popolare", "text": ""}
{"id": "2660002", "revid": "119695394", "url": "https://it.wikipedia.org/wiki?curid=2660002", "title": "Reflections of a Shadow", "text": "Reflections of a Shadow \u00e8 il quinto album in studio del gruppo musicale power metal tedesco Rage, pubblicato nel 1990 dalla Noise Records.\nEdizioni.\nEsistono 2 edizioni diverse di \"Reflections of a Shadow\": l'edizione standard e quella rimasterizzata del 2002 con 5 tracce in pi\u00f9 e una copertina diversa.\nTracce.\nRemastered Bonus Tracks"}
{"id": "2660005", "revid": "1305772", "url": "https://it.wikipedia.org/wiki?curid=2660005", "title": "Baileyton", "text": ""}
{"id": "2660006", "revid": "1677399", "url": "https://it.wikipedia.org/wiki?curid=2660006", "title": "Paris Open 1982", "text": "Il Paris Open 1982 \u00e8 stato un torneo di tennis che si \u00e8 giocato sul Sintetico indoor. \u00c8 stata la 13\u00aa edizione del Paris Open, che fa parte del Volvo Grand Prix 1982. Il torneo si \u00e8 giocato a Parigi in Francia, dal 25 ottobre al 1\u00ba novembre 1982.\nCampioni.\nSingolare.\n Wojciech Fibak ha battuto in finale Bill Scanlon 6\u20132, 6\u20132, 6\u20132\nDoppio.\n Brian Gottfried / Bruce Manson hanno battuto in finale Jay Lapidus / Richard Meyer 6\u20134, 6\u20132"}
{"id": "2660010", "revid": "1305772", "url": "https://it.wikipedia.org/wiki?curid=2660010", "title": "Bear Creek", "text": ""}
{"id": "2660012", "revid": "1677399", "url": "https://it.wikipedia.org/wiki?curid=2660012", "title": "Paris Open 1981", "text": "Il Paris Open 1981 \u00e8 stato un torneo di tennis che si \u00e8 giocato sul Sintetico indoor. \u00c8 stata la 12\u00aa edizione del Paris Open, che fa parte del Volvo Grand Prix 1981. Il torneo si \u00e8 giocato a Parigi in Francia, dal 26 ottobre al 1\u00ba novembre 1981.\nCampioni.\nSingolare.\n Mark Vines ha battuto in finale Pascal Portes 6\u20132, 6\u20134, 6\u20133\nDoppio.\n Ilie N\u0103stase / Yannick Noah hanno battuto in finale Andrew Jarrett / Jonathan Smith 6\u20134, 6\u20134"}
{"id": "2660015", "revid": "713168", "url": "https://it.wikipedia.org/wiki?curid=2660015", "title": "Luigi Blanch", "text": "Biografia.\nAppartenente a una famiglia di antiche tradizioni militari, fu ammesso giovanissimo (1793) nell'Accademia militare della Nunziatella da cui usc\u00ec nel gennaio 1799 per l'avvento della Repubblica napoletana. Nel 1801 fu accolto nel 2\u00ba battaglione dei granatieri dell'esercito borbonico. Ufficiale nel 1804, partecip\u00f2 alla campagna del 1806 contro i Francesi. Fatto prigioniero nella battaglia di Campotenese (9 marzo 1806), fu condotto in Francia dove rimase fino al gennaio 1807.\n \nTornato a Napoli entr\u00f2 nell'esercito di Giuseppe Bonaparte. Come aiutante di campo del generale Strolz prese parte alla repressione delle insorgenze antifrancesi che, partite da Soveria Mannelli (22 marzo 1808), si diffusero in varie parti della Calabria. Sotto Gioacchino Murat Blanch fu nominato tenente nel reggimento dei veliti a piedi della Guardia imperiale (12 dicembre 1808), e capitano nel 1811; fece le campagne di Russia, di Germania (a Vilna contribu\u00ec alla difesa della ritirata degli ultimi resti della \"Grande Arm\u00e9e\" dagli attacchi dei Cosacchi). Fece parte infine dello Stato Maggiore, a fianco di Francesco Pignatelli, VII principe di Strongoli, nella guerra austro-napoletana dalla parte di Murat.\nCon la Restaurazione conserv\u00f2 il proprio grado nell'esercito delle Due Sicilie, ma nel dicembre 1816 ottenne di non essere impiegato nei corpi attivi, dedicandosi quindi agli studi. I suoi interessi si rivolsero ai problemi contemporanei. Blanch ader\u00ec al programma dei moderati napoletani a favore di uno sviluppo, sia pur graduale, delle istituzioni ereditate dal regno murattiano, avversando nel contempo la carboneria e i democratici. Queste convinzioni sono alla base dei suoi primi scritti: \"Colpo d'occhio sulla campagna di Napoli del 1815\"), in cui indaga sulle cause della caduta del Murat, e \"Memoria sullo stato del Regno sotto l'aspetto politico\" (20 maggio 1820), nel quale consigliava il presidente del consiglio napoletano Luigi de' Medici di Ottajano ad attuare delle riforme per evitare situazioni pericolose. La piccola borghesia di provincia\u2014che non aveva accesso al potere politico, in quanto la direzione degli enti locali non era elettiva ma dipendente dagli intendenti\u2014chiedeva l'abolizione della coscrizione obbligatoria e la quotizzazione delle terre demaniali. Pi\u00f9 tardi Blanch, che pur apprezzava l'atteggiamento antifeudale di de' Medici, lo accus\u00f2 di aver reso inevitabili i moti carbonari del 1820 per non aver avuto \"n\u00e9 principi attinti ai suoi doveri verso la societ\u00e0, n\u00e9 fermezza di seguirli\".\nI moti del 1820, pur avviati dalla carboneria (rappresentante degli interessi della piccola borghesia, dalla bassa ufficialit\u00e0 e dell'artigianato) port\u00f2 al potere i murattiani (al contrario, rappresentanti degli interessi del capitale e dell'alta borghesia terriera). Blanch, rientrato in servizio attivo, ader\u00ec al governo dei murattiani. Nominato maggiore e addetto allo Stato Maggiore di Carrascosa, Blanch fu mandato in missione all'estero per capire quale atteggiamento avrebbero assunto i governi italiani ed europei, soprattutto quello austriaco, dinanzi al governo costituzionale. Avendo compreso che l'Europa, in particolare Metternich, non avrebbe accettato il governo costituzionale, ma era decisa a far rispettare il principio di legittimit\u00e0, Blanch cerc\u00f2 invano di far intavolare trattative con l'Austria per evitare l'invasione. Dopo l'ingresso degli Austriaci a Napoli, Blanch si dimise dall'esercito. Gli eventi del 1820-21 furono poi ricostruiti in \"Memoria sugli avvenimenti del Regno di Napoli al 1821\", \"M\u00e9moire sur la Sicile\" e \"M\u00e9moire sur le Royaume de Naples\", scritti su richiesta dell'ambasciatore francese a Napoli de Serre, che li present\u00f2 al congresso di Verona.\nNell'aprile 1823 Luigi Blanch fu condannato all'esilio, che trascorse dapprima a Parigi, dove fra l'altro strinse amicizia con Guizot, e poi a Roma. Rientrato a Napoli nel novembre 1825, Blanch si dedic\u00f2 ulteriormente allo studio di problemi militari e sociali, collaborando a diversi periodici di cultura (per esempio, \"Il progresso delle scienze, delle lettere e delle arti\", fondato da Giuseppe Ricciardi e diretto dall'economista Lodovico Bianchini dopo l'arresto del Ricciardi, \"Antologia militare\" diretta da Antonio Cal\u00e0 Ulloa, \"Museo di letteratura e filosofia\" diretta da Stanislao Gatti). Nel 1832-1834 pubblic\u00f2 \"Della scienza militare considerata nei suoi rapporti colle altre scienze e col sistema sociale\", la sua opera pi\u00f9 importante, nella quale teorizz\u00f2 il nesso tra organizzazione sociale e arte della guerra. Sempre negli anni trenta partecip\u00f2 al dibattito sull'economia del Regno delle Due Sicilie, in particolare se questa dovesse essere solo agricola o anche industriale o se dovesse fondarsi su basi liberiste o protezionistiche, con maggior profondit\u00e0 del Bianchini.\nBlanch torn\u00f2 a partecipare attivamente, sia pur per un breve periodo, all'attivit\u00e0 politica nel 1848. Approv\u00f2 la costituzione redatta da Francesco Paolo Bozzelli, criticata dai democratici per le insufficienti garanzie di libert\u00e0 ai cittadini e gli ampi poteri discrezionali del Re ma ritenuta da Blanch la pi\u00f9 adatta alle condizioni del regno delle Due Sicilie che, a parere di Blanch, per l'assenza di una classe dirigente liberale moderata non avrebbe potuto garantirne altrimenti la stabilit\u00e0 dell'esecutivo. Partecip\u00f2 comunque alla formulazione del programma di Carlo Troya, ma si oppose fermamente alla partecipazione alla prima guerra di indipendenza italiana contro l'Austria a fianco del Regno di Sardegna. Dopo il colpo di mano di Ferdinando II del 15 maggio 1848 present\u00f2 le sue dimissioni da deputato e si ritir\u00f2 definitivamente dalla vita politica attiva; dopo l'entrata del Meridione nel nuovo regno italiano (1860) si chiuse addirittura nel silenzio. Benedetto Croce pubblic\u00f2 tre volumi di suoi \"Scritti storici\" (1945)."}
{"id": "2660016", "revid": "1632387", "url": "https://it.wikipedia.org/wiki?curid=2660016", "title": "Trapped!", "text": "Trapped! \u00e8 il sesto album in studio del gruppo musicale power metal tedesco Rage, pubblicato nel 1992 dalla Noise Records.\nEdizioni.\nEsistono 2 edizioni diverse di \"Trapped!\": l'edizione standard e quella rimasterizzata del 2002 con 5 tracce in pi\u00f9 e una copertina diversa.\nTracce.\nRemastered Bonus Tracks"}
{"id": "2660017", "revid": "122889356", "url": "https://it.wikipedia.org/wiki?curid=2660017", "title": "Miodrag Vukoti\u0107", "text": "Carriera.\nDopo aver giocato nelle serie minori jugoslave, nel 1990 Vukoti\u0107 si \u00e8 trasferito al Budu\u0107nost Podgorica con cui ha esordito nella massima serie del campionato jugoslavo contro la . Nella stagione d'esordio a Podgorica ha giocato 3 partite e nelle stagioni successive, durante le quali \u00e8 stato impiegato sia come difensore centrale che come terzino, 16, 30 con 3 gol e 29 con una rete. Nell'estate del 1994 si \u00e8 trasferito al pi\u00f9 blasonato Vojvodina. In due stagioni ha disputato oltre 50 partite in campionato con la squadra di Novi Sad, ma nel 1996 ha preferito ritornare al Budu\u0107nost.\nNel gennaio del 1997, su consiglio di Dejan Savi\u0107evi\u0107, \u00e8 stato acquistato dal Milan, ma con i rossoneri ha disputato solo alcune amichevoli prima di essere ceduto in prestito all'Empoli. Dopo un'unica apparizione in Serie A con i toscani il 31 agosto 1997 nei minuti finali della gara persa contro la Roma al Castellani, nella sessione invernale del calciomercato si \u00e8 trasferito in Svizzera allo Young Boys prima di tornare in patria nuovamente nel Budu\u0107nost.\nDopo una stagione trascorsa nelle file del Mogren, nel 2000 ha firmato per il Waldhof Mannheim, squadra della Zweite Bundesliga. Dopo due anni e mezzo trascorsi in Germania, nel 2003 \u00e8 tornato nuovamente in patria passando allo , con cui ha conquistato la promozionie nella massima serie del campionato serbo-montenegrino. In estate ha deciso di trasferirsi nella Erste Liga al Ried, con cui ha disputato solo 3 partite. Dopo tre mesi trascorsi al Kapfenberger sempre nella seconda divisione austriaca, \u00e8 tornato allo Zeta e successivamente nuovamente al Ried, con cui ha disputato 2 partite nella Bundesliga austriaca. Ha chiuso la carriera nel 2007 al Mladost Podgorica."}
{"id": "2660018", "revid": "1428919", "url": "https://it.wikipedia.org/wiki?curid=2660018", "title": "Alfredo Fillia", "text": "Alfredo Fillia detto \u201cFelix\u201d \u00e8 un giocatore argentino di vecchia scuola, nato in Argentina ma residente attualmente in provincia di Bergamo. Ha due figli, Nicolas e Juan, entrambi giocatori di biliardo di buon livello. Quando viveva in Argentina \u00e8 stato quattro volte campione nazionale (1981, 1983, 1987, 1991). Ai mondiali di biliardo nella specialit\u00e0 5 birilli vanta numerose partecipazioni, non \u00e8 mai riuscito a vincere ma si \u00e8 classificato 3\u00ba in ben quattro occasioni (1980, 1982, 1983, 1987)."}
{"id": "2660019", "revid": "1305772", "url": "https://it.wikipedia.org/wiki?curid=2660019", "title": "Beaverton", "text": ""}
{"id": "2660022", "revid": "1677399", "url": "https://it.wikipedia.org/wiki?curid=2660022", "title": "Paris Open 1980", "text": "Il Paris Open 1980 \u00e8 stato un torneo di tennis che si \u00e8 giocato sul sintetico indoor. \u00c8 stata l'11\u00aa edizione del Paris Open, che fa parte del Volvo Grand Prix 1980. Il torneo si \u00e8 giocato a Parigi in Francia, a partire dal 27 ottobre 1980.\nCampioni.\nSingolare.\n Brian Gottfried ha battuto in finale Adriano Panatta 4\u20136, 6\u20133, 6\u20131, 7\u20136\nDoppio.\n Paolo Bertolucci / Adriano Panatta hanno battuto in finale Brian Gottfried / Raymond Moore 6\u20134, 6\u20134"}
{"id": "2660025", "revid": "88740", "url": "https://it.wikipedia.org/wiki?curid=2660025", "title": "Benton", "text": ""}
{"id": "2660029", "revid": "1305772", "url": "https://it.wikipedia.org/wiki?curid=2660029", "title": "Bessemer", "text": ""}
{"id": "2660030", "revid": "1677399", "url": "https://it.wikipedia.org/wiki?curid=2660030", "title": "Paris Open 1979", "text": "Il Paris Open 1979 \u00e8 stato un torneo di tennis che si \u00e8 giocato sul sintetico indoor. \u00c8 stata la 10\u00aa edizione del Paris Open, che fa parte del Colgate-Palmolive Grand Prix 1979. Il torneo si \u00e8 giocato a Parigi in Francia, dal 29 ottobre al 4 novembre 1979.\nCampioni.\nSingolare.\n Harold Solomon ha battuto in finale Corrado Barazzutti 6\u20133, 2\u20136, 6\u20133, 6\u20134\nDoppio.\n Jean-Louis Haillet / Gilles Moretton hanno battuto in finale John Lloyd / Tony Lloyd 7\u20136, 7\u20136"}
{"id": "2660034", "revid": "709565", "url": "https://it.wikipedia.org/wiki?curid=2660034", "title": "Ultimate Wolverine vs. Hulk", "text": "Ultimate Wolverine vs. Hulk \u00e8 una miniserie a fumetti della linea Ultimate Marvel, scritta da Damon Lindelof e disegnata da Leinil Francis Yu, pubblicata negli Stati Uniti dal 2006 al 2008. In italiano \u00e8 stata pubblicata integralmente nel volume \"Marvel Mega\" n. 53. La storia narra le vicende che coinvolgono Wolverine nella sua caccia a Hulk e gli eventi di questa storia sono direttamente successivi a \"Ultimates\" n. 17, mentre per quanto riguarda \"Ultimate X-Men\" gli eventi si svolgono dal n. 36 al n. 38; l'intera serie \u00e8 narrata tramite flashback, quindi in ordine non cronologico.\nTrama.\nBruce Banner viene condannato a morte perch\u00e9, sotto forma di Hulk, ha provocato la morte di pi\u00f9 di 800 persone; riesce tuttavia a scampare all'esplosione atomica che avrebbe dovuto ucciderlo (grazie a una soffiata di Hank Pym) e decide di cambiare vita e abbandonare la propria identit\u00e0. Dopo aver lasciato una scia di morte nei suoi tentativi di stabilirsi in Normandia e a Parigi (dove cerca invano di guarire con sedute di psicoterapia), Banner si reca dal Panchen Lama, in Tibet, dove, sotto forma di Hulk, ritrova la pace interiore e l'autocontrollo.\nLogan viene convocato da Nick Fury e gli viene affidata la missione di trovare ed uccidere Banner; dopo essersi recato in Tibet e dopo aver fatto perdere la calma a Hulk (parlandogli di Betty Ross) inizia lo scontro.\nNel frattempo Betty Ross \u00e8 in pena per Banner, perch\u00e9 nonostante tutto lo ama ancora: riesce quindi a raggirare Fury, per il quale lavora, e a procurarsi una variante del siero del supersoldato creato dalla dottoressa Jennifer Walters, in grado di trasformarla in una Hulk dotata di autocontrollo.\nDopo esserselo iniettato, Betty si trasforma in She-Hulk, si lancia da un aereo e attacca Hulk, il quale \u00e8 sul punto di divorare una delle gambe di Wolverine dopo averlo spezzato in due. Mentre Logan cerca di ricomporre il proprio corpo i due giganti verdi hanno un amplesso, interrotto da un missile fatto lanciare da Fury. Appena prima dell'esplosione Hulk urla a Betty di incontrarsi in segreto a Casablanca.\nNella base dello S.H.I.E.L.D. Nick Fury interroga la testa staccata di Logan per farsi spiegare la vicenda in Tibet; poco dopo Logan evade dalle prigioni dello S.H.I.E.L.D. con l'aiuto di Forge, dal quale si fa anche costruire due speciali collari per Banner e Betty: si tratta di un dispositivo in grado di convertire la forza esercitata in una forza contraria di migliaia di tonnellate, capace quindi di decapitare Hulk nel caso questo tentasse di forzarlo.\nLogan si reca da Betty Ross: dopo uno scontro (nel quale il canadese perde un occhio) Betty \u00e8 costretta ad indossare il collare, dopo la minaccia di Logan di ucciderla. Bruce Banner si trova su un aereo diretto a Casablanca e viene raggiunto da Logan. Dopo che il collare gli \u00e8 stato infilato a tradimento, Bruce si butta dall'aereo, seguito da Logan: Logan non vuole uccidere Banner, bens\u00ec Hulk, perci\u00f2 taglia il collare prima dell'impatto consentendo a Banner di trasformarsi e di sopravvivere. I due vengono raggiunti da Nick Fury, il quale informa Banner che Betty \u00e8 nelle mani dello S.H.I.E.L.D. e gli consiglia, per rivederla, di tornare a lavorare per lui. La storia si conclude con Wolverine e Hulk che camminano insieme nel deserto, diretti a casa."}
{"id": "2660037", "revid": "767487", "url": "https://it.wikipedia.org/wiki?curid=2660037", "title": "I ragazzi del coro", "text": "I ragazzi del coro (\"The Choirboys\") \u00e8 un film del 1977 diretto da Robert Aldrich, tratto dal romanzo \"I chierichetti\" di Joseph Wambaugh.\nNonostante il successo di botteghino ed il cast ricchissimo - buona parte si affermeranno in seguito presso le grandi produzioni - il film si pu\u00f2 indicare come una commedia minore e la meno conosciuta del regista Robert Aldrich, distintosi precedentemente con titoli altisonanti.\nTrama.\nLos Angeles 1977. In una scalcinata sezione di polizia si intrecciano le storie di una dozzina di agenti con problemi disciplinari con un rapporto travagliato con i superiori, costretti a svolgere il servizio notturno. Tutti provengono da realt\u00e0 infelici o drammatiche: alcuni reduci dalla guerra del Vietnam, altri con dipendenza da droghe ed alcoolici, angustie che tentano di lenire con riunioni in un parco al termine del servizio.\nLa figura carismatica del gruppo \u00e8 \"Spermwhale\" Whalen, un agente anziano prossimo al pensionamento che sogna un'imbarcazione da diporto e di togliersi qualche soddisfazione nei confronti del petulante tenente Grinsley, detto \"Grizzly\"; Whalen lavora in coppia con Baxter Slate, un giovane agente che, a causa dell'educazione restrittiva impartitagli in un collegio di gesuiti e dalla mancanza di una figura paterna, si incontra con in segreto con la prostituta \"Foxy\" Gina.\nSlate, Sam ed Harold, sono trasferiti alla squadra Buon Costume, diretta dall'eccentrico sergente Scuzzi. Gli agenti si dimostrano degli inetti, per scoprire casualmente che Gina gestisce un club per prestazioni sadomaso. La situazione precipita quando vi irrompono, trovando Baxter sotto le costrizioni e se ne vanno senza procedere contro. Il giorno dopo Baxter viene trovato suicida.\nLa sera stessa tutti si ritrovano al parco e Roscoe rivela dei particolari circa il gesto estremo. Sam dapprima furioso e sentendosi colpevole, si ubriaca e viene rinchiuso nel furgone da Roscoe. Egli soffre di claustrofobia e lo spazio ristretto gli fa rivivere una situazione critica subita in guerra. Tentando disperatamente di uscire, un giovane omosessuale apre lo sportello del mezzo, ma l'altro gli spara uccidendolo.\nIndecisi gli agenti seguono l'idea di Harold, di inscenare un incidente ma il vice capo della polizia Riggs, temendo le conseguenze che potrebbero derivare dall'alto e si rifiuta di coprirli. Con la complicit\u00e0 del tenente \"Grizzly\", costringe Whalen al prepensionamento, scaricando la responsabilit\u00e0 su Sam.\nWhalen, venuto al corrente dell'azione del vice capo da un articolo di giornale speditogli da Calvin, assente la notte dell'omicidio e quindi l'unico ad essere rimasto in servizio, ritorna a Los Angeles e persuade i ragazzi a testimoniare contro Riggs. Il superiore sar\u00e0 incriminato, probabilmente con \"Grizzly\", la squadra al completo ritorner\u00e0 in servizio e Whalen avr\u00e0 finalmente la soddisfazione che cercava verso il dipartimento."}
{"id": "2660039", "revid": "55935", "url": "https://it.wikipedia.org/wiki?curid=2660039", "title": "Antonio Ulloa", "text": ""}
{"id": "2660041", "revid": "1632387", "url": "https://it.wikipedia.org/wiki?curid=2660041", "title": "The Missing Link (Rage)", "text": "The Missing Link \u00e8 il settimo album in studio del gruppo musicale power metal tedesco Rage, pubblicato nel 1993 dalla Noise Records.\nEdizioni.\nEsistono 2 edizioni diverse di \"The Missing Link\": l'edizione standard e quella rimasterizzata del 2002 con 5 tracce in pi\u00f9 e una copertina diversa.\nTracce.\nRemastered Bonus Tracks"}
{"id": "2660042", "revid": "1677399", "url": "https://it.wikipedia.org/wiki?curid=2660042", "title": "Paris Open 1978", "text": "Il Paris Open 1978 \u00e8 stato un torneo di tennis che si \u00e8 giocato sul sintetico indoor. \u00c8 stata la 9\u00aa edizione del Paris Open, che fa parte del Colgate-Palmolive Grand Prix 1978. Il torneo si \u00e8 giocato a Parigi in Francia,a partire dal 5 novembre 1978.\nCampioni.\nSingolare.\n Robert Lutz ha battuto in finale Tom Gullikson 6\u20132, 6\u20132, 7\u20136\nDoppio.\n Bruce Manson / Andrew Pattison hanno battuto in finale Ion \u021airiac / Guillermo Vilas 7\u20136, 6\u20132"}
{"id": "2660047", "revid": "287204", "url": "https://it.wikipedia.org/wiki?curid=2660047", "title": "Miodrag Vukotic", "text": ""}
{"id": "2660049", "revid": "1677399", "url": "https://it.wikipedia.org/wiki?curid=2660049", "title": "Paris Open 1977", "text": "Il Paris Open 1977 \u00e8 stato un torneo di tennis che si \u00e8 giocato sul sintetico indoor. \u00c8 stata l'8\u00aa edizione del Paris Open, che fa parte del Colgate-Palmolive Grand Prix 1977. Il torneo si \u00e8 giocato a Parigi in Francia, a partire dal 31 ottobre 1977.\nCampioni.\nSingolare.\n Corrado Barazzutti ha battuto in finale Brian Gottfried 7\u20136, 7\u20136, 6\u20137, 3\u20136, 6\u20134\nDoppio.\n Brian Gottfried / Ra\u00fal Ram\u00edrez hanno battuto in finale Jeff Borowiak / Roger Taylor 6\u20132, 6\u20130"}
{"id": "2660051", "revid": "1776051", "url": "https://it.wikipedia.org/wiki?curid=2660051", "title": "Minot SkyRockets", "text": "I Minot SkyRockets sono stati una societ\u00e0 professionistica di pallacanestro statunitense.\nFondati nel 2005 a San Jose, California, come San Jose SkyRockets, hanno partecipato alla stagione 2005-06 dell'ABA 2000, ottenendo un record finale di 29-5 e raggiungendo le semifinali, nelle quali furono sconfitti dai Rochester Razorsharks per 106-103.\nL'anno successivo si trasferirono a Minot, nel Dakota del Nord, e disputarono il campionato della Continental Basketball Association. In quest'ultima lega militarono per 3 stagioni, raggiungendo la finale di lega nel 2008. Nel 2009, in seguito ai problemi economici della CBA, la franchigia \u00e8 stata sciolta."}
{"id": "2660052", "revid": "337866", "url": "https://it.wikipedia.org/wiki?curid=2660052", "title": "San Jose SkyRockets", "text": ""}
{"id": "2660056", "revid": "1677399", "url": "https://it.wikipedia.org/wiki?curid=2660056", "title": "Paris Open 1976", "text": "Il Paris Open 1976 \u00e8 stato un torneo di tennis che si \u00e8 giocato sul Sintetico indoor. \u00c8 stata la 7\u00aa edizione del Paris Open, che fa parte del Commercial Union Assurance Grand Prix 1976. Il torneo si \u00e8 giocato a Parigi in Francia, a partire dal 25 ottobre 1976.\nCampioni.\nSingolare.\n Eddie Dibbs ha battuto in finale Jaime Fillol 5\u20137, 6\u20134, 6\u20134, 7\u20136\nDoppio.\n Tom Okker / Marty Riessen hanno battuto in finale Fred McNair / Sherwood Stewart 6\u20132, 6\u20132"}
{"id": "2660057", "revid": "1543377", "url": "https://it.wikipedia.org/wiki?curid=2660057", "title": "Vitamine", "text": "Le vitamine sono un composto organico e un nutriente essenziale che un organismo richiede in quantit\u00e0 limitate. Un composto chimico organico (o un gruppo correlato di composti) viene chiamato \"vitamina\" quando l'organismo non \u00e8 in grado di sintetizzare quel composto in quantit\u00e0 sufficiente e pertanto deve ottenerlo attraverso l'alimentazione; in tal modo, il termine \"vitamina\" \u00e8 condizionato dalle circostanze e dal particolare organismo. Ad esempio, l'acido ascorbico (una forma di vitamina C) \u00e8 una vitamina indispensabile per gli esseri umani, ma non per la maggior parte degli altri organismi animali. L'eventuale integrazione pu\u00f2 essere importante per la cura di alcuni problemi di salute (es. stati di debilitazione post operatori, forti stress non compensati da sufficiente/corretta alimentazione e riposo ecc...), ma vi \u00e8 una scarsa evidenza di benefici nutrizionali quando viene utilizzata da persone sane..\nDescrizione.\nPer convenzione, il termine vitamina non comprende altri nutrienti essenziali, come i sali minerali, gli acidi grassi essenziali o gli amminoacidi essenziali (che sono necessari in quantit\u00e0 maggiori delle vitamine), n\u00e9 il gran numero di ulteriori nutrienti necessari per la salute dell'organismo. Attualmente tredici vitamine sono universalmente riconosciute. Le vitamine sono classificate per la loro attivit\u00e0 biologica e chimica, ma non per la loro struttura. Cos\u00ec, per ogni \"vitamina\" ci si riferisce a una serie di \"vitameri\" composti che mostrano tutte le attivit\u00e0 biologiche associate a una particolare vitamina. Una tale serie di sostanze chimiche viene raggruppata sotto un \"descrittore generico\" accompagnato da una lettera dell'alfabeto, come \"vitamina A\", che comprende i composti retinali, il retinolo e i quattro carotenoidi conosciuti. I vitameri per definizione sono convertibili nella forma attiva della vitamina nel corpo, e sono talvolta interconvertibili tra loro.\nLe vitamine possiedono diverse funzioni biochimiche. Alcune come la vitamina D, hanno funzioni simili agli ormoni come regolatori del metabolismo minerale o regolatori della crescita di tessuti e cellule e della differenziazione (come ad esempio alcune forme di vitamina A). Altre funzionano come antiossidanti (ad esempio, la vitamina E e talvolta la vitamina C). Il maggior gruppo di vitamine, le vitamine B, funzionano come precursori per cofattori enzimatici, aiutando gli enzimi nel loro lavoro come catalizzatori nel metabolismo. In questo ruolo, le vitamine possono essere strettamente legate agli enzimi come parte di gruppi prostetici: per esempio, la biotina fa parte degli enzimi coinvolti nella produzione di acidi grassi. Essi possono anche funzionare da coenzimi, molecole staccabili che funzionano per trasportare gruppi chimici o elettroni tra le molecole. Ad esempio, l'acido folico pu\u00f2 portare gruppi funzionali come il metile (CH3-), il formile (CHO-) e il ponte metilene (-CH2-) nella cellula. Anche se questi ruoli di assistenza nelle reazioni enzima-substrato sono le funzioni pi\u00f9 note delle vitamine, altri compiti sono ugualmente importanti.\nFino alla met\u00e0 degli anni 1930, quando furono commercializzati il primo complesso vitaminico B estratto dal lievito e compresse di integratori semisintetici di vitamina C, le vitamine erano assunte esclusivamente attraverso il cibo e i cambiamenti nella dieta (che, per esempio, poteva verificarsi durante una particolare stagione raccolto) solitamente alteravano il tipo e la quantit\u00e0 di vitamine ingerite. Tuttavia, le vitamine sono state sintetizzate come prodotti chimici di base e rese ampiamente disponibili come integratori multivitaminici e additivi alimentari a partire dalla met\u00e0 del XX secolo. Lo studio dell'attivit\u00e0, della funzione strutturale e del loro ruolo nel mantenimento della salute si chiama \"vitaminologia\".\nUna delle caratteristiche univoche propria delle vitamine rispetto a qualunque altra molecola \u00e8 che l'organismo tende a risparmiarle: non esistono percorsi metabolici atti al loro catabolismo; non sono degradate nemmeno da quelli generici (citocromi). La loro degradazione avviene solamente per reazioni spontanee (con radicali liberi o ioni metallici).\nElenco delle vitamine.\nOgni vitamina \u00e8 tipicamente utilizzata in molteplici reazioni e, di conseguenza, la maggior parte hanno funzioni multiple.\nEffetti sulla salute.\nLe vitamine sono essenziali per la normale crescita e per lo sviluppo di un organismo multicellulare. Utilizzando il modello genetico ereditato dai suoi genitori, un feto inizia a svilupparsi, dal momento del concepimento, grazie alle sostanze nutritive che assorbe. \u00c8 pertanto necessario che alcune vitamine e minerali siano presenti in determinati momenti. Questi nutrienti facilitano le reazioni chimiche che formano, tra l'altro, la pelle, le ossa e i muscoli. Se vi fosse una grave carenza di uno o pi\u00f9 di questi nutrienti, un bambino potrebbe incorrere in una malattia; anche carenze minori possono causare gravi danni permanenti.\nPer la maggior parte, le vitamine sono ottenute attraverso l'alimentazione, ma alcune grazie ad altri mezzi. Ad esempio, i microrganismi nell'intestino, comunemente noto come \"flora intestinale\", sono in grado di produrre la vitamina K e la biotina, mentre una forma di vitamina D \u00e8 sintetizzata nella pelle con l'aiuto della luce solare naturale alla lunghezza d'onda ultravioletta. Gli esseri umani possono produrre alcune vitamine da precursori che assimilano. Esempi includono la vitamina A, prodotta dal beta-carotene, e la niacina, prodotta dal triptofano.\nUna volta che la crescita e lo sviluppo sono stati completati, le vitamine rimangono nutrienti essenziali per il sano mantenimento delle cellule, tessuti e organi che compongono un organismo multicellulare; essi consentono anche ad una forma di vita pluricellulare di utilizzare in modo efficiente l'energia chimica fornita dal cibo che mangia e per aiutare a elaborare le proteine, i carboidrati e grassi necessari per il metabolismo.\nSupplementi.\nIn coloro che sono in buona salute, non vi sono prove che gli integratori vitaminici possano comportare alcun beneficio per la salute. Gli integratori di vitamina A ed E, non solo non forniscono benefici per la salute degli individui in buona salute, ma possono aumentare la mortalit\u00e0, anche se due grandi studi che supportano questa conclusione, comprendono nel campione statistico anche i fumatori, per i quali \u00e8 gi\u00e0 noto che gli integratori di beta-carotene possono essere dannosi. Mentre altri studi suggeriscono che la tossicit\u00e0 della vitamina E sia limitata soltanto ad una specifica forma, quando vengono assunti in eccesso.\nL'Unione europea e altri paesi hanno norme che definiscono i limiti dei dosaggi delle vitamine (e minerali) per il loro uso sicuro come integratori alimentari. La maggior parte delle vitamine che vengono venduti come integratori non possono superare una dose massima giornaliera. Preparati che superano questi limiti di legge non sono considerati integratori alimentari e possono essere venduti solamente dietro a prescrizione medica, a causa dei loro potenziali effetti collaterali. Come risultato, la maggior parte delle vitamine liposolubili (come le vitamine A, D, E e K), che contengono una quantit\u00e0 superiore della dose giornaliera sono prodotti farmaceutici. Il dosaggio giornaliero di un integratore vitaminico, per esempio, non pu\u00f2 superare il 300% della dose giornaliera raccomandata e, per la vitamina A, questo limite \u00e8 ancora pi\u00f9 basso (200%). Tali regolamenti sono applicabili nella maggior parte dei paesi europei.\nGli integratori alimentari spesso contengono vitamine, ma possono includere anche altri ingredienti, come i minerali, erbe e vegetali. Vi sono prove scientifiche che sostengono i benefici degli integratori alimentari per le persone con determinate condizioni di salute. In alcuni casi, gli integratori vitaminici possono avere effetti indesiderati, soprattutto se assunti prima di un intervento chirurgico, in concomitanza con altri integratori alimentari o farmaci o se la persona presenta alcune condizioni di salute. Essi possono anche contenere livelli di vitamine di molte volte superiore, e in forme diverse, di quante se ne possono ingerire attraverso il cibo.\nCarenze.\nGli esseri umani devono consumare vitamine periodicamente, per evitare di incorrere in carenze. La capacit\u00e0 del corpo umano di immagazzinare le diverse vitamine varia ampiamente; le vitamine A, D e B12 sono stoccate in quantit\u00e0 significative nel corpo umano, principalmente nel fegato e l'alimentazione di un essere umano adulto pu\u00f2 essere carente di vitamine A e D per molti mesi e, in alcuni casi, la B12 per anni, prima che si sviluppi una condizione di carenza. Tuttavia, il corpo umano non \u00e8 in grado di immagazzinare la vitamina B3 (niacina e niacinamide) in quantit\u00e0 significativa, cos\u00ec le riserve possono durare solo un paio di settimane. Studi sperimentali sulla carenza di vitamina C, hanno evidenziato che lo scorbuto insorge dopo un periodo di completa privazione che pu\u00f2 variare ampiamente, da un mese a pi\u00f9 di sei mesi, a seconda della storia alimentare precedente dell'individuo.\nLe carenze di vitamine sono classificate come primarie o secondarie. Un deficit primario si verifica quando un organismo non ottiene una misura sufficiente di questa vitamina dalla sua alimentazione. Una carenza secondaria pu\u00f2 essere dovuta ad una patologia sottostante che impedisce o limita l'assorbimento o l'utilizzo della vitamina, a causa di fattori come il fumo, il consumo eccessivo di alcol o l'uso di farmaci che interferiscono con l'assorbimento o l'utilizzo. Per le persone che assumono una dieta alimentare varia \u00e8 improbabile che sviluppino una carenza di vitamina primaria grave. Al contrario, le diete restrittive hanno il potenziale di causare deficit di vitamina prolungati, che possono causare malattie spesso dolorose e potenzialmente mortali.\nLe condizioni di carenza vitaminica negli umani sono ben note: il deficit della tiamina comporta la beriberi, il deficit di niacina la pellagra, la mancanza di vitamina C lo scorbuto mentre una carenza di vitamina D il rachitismo. In gran parte del mondo sviluppato, tali carenze sono rare; questo \u00e8 dovuto sia ad un adeguato approvvigionamento di cibo e all'aggiunta di vitamine e minerali agli alimenti comuni, spesso chiamato fortificazione. In aggiunta a queste classiche malattie da carenza di vitamina, alcune prove hanno anche suggerito correlazioni tra la carenza vitaminica e un certo numero di diverse patologie.\nEffetti collaterali.\nSono stati documentati effetti collaterali in seguito all'assunzione di grandi dosi di alcune vitamine, che tendono ad essere pi\u00f9 gravi con un dosaggio maggiore. La probabilit\u00e0 di incorrere in un consumo esagerato di qualsiasi vitamina dal semplice cibo \u00e8 una possibilit\u00e0 assai remota, ma un sovradosaggio da supplementazione vitaminica si pu\u00f2 verificare. Ad alti dosaggi, alcune vitamine causano effetti collaterali come nausea, diarrea e vomito. Quando gli effetti collaterali emergono, la guarigione viene spesso raggiunta attraverso la riduzione del dosaggio. Le dosi di vitamine si distinguono in quanto le singole tolleranze possono variare molto e sembrano essere correlate all'et\u00e0 dell'individuo e al suo stato di salute.\nNel 2008, il sovradosaggio a tutte le formulazioni di vitamine e multivitaminici-minerali \u00e8 stato segnalato in 68.911 casi negli Stati Uniti, quasi l'80% di questi riguardavano bambini sotto i 6 anni, con 8 casi che hanno comportato un pericolo di vita, ma non vi \u00e8 stato nessun decesso.\nAssorbimento.\nL'assorbimento delle vitamine \u00e8 sensibile a fattori ambientali quali il calore, presenza di aria e luce, pH acido/base, e quindi pu\u00f2 variare con la modalit\u00e0 di conservazione del cibo, di cottura e con le associazioni di alimenti all'interno dello stesso pasto.\nIl caff\u00e8 riduce l'assorbimento delle vitamine in generale.\nFarmacologia.\nLe vitamine sono classificate come idrosolubili (solubili nell'acqua) o liposolubili (solubili nei lipidi). Negli esseri umani si trovano 13 vitamine: 4 liposolubili (A, D, E e K) e 9 idrosolubili (8 vitamine B e vitamina C). Le vitamine idrosolubili si sciolgono facilmente in acqua e, in generale, sono facilmente espulse dal corpo e la diuresi \u00e8 un forte predittore del consumo di tali vitamine. Poich\u00e9 esse non sono cos\u00ec facilmente immagazzinabili, l'apporto consistente e giornaliero \u00e8 importante. Sono rari i casi di ipervitaminosi da vitamine idrosolubili. Unica eccezione \u00e8 la vitamina B12, idrosolubile, ma che viene accumulata nel fegato come le vitamine liposolubili. Molti tipi di vitamine idrosolubili sono sintetizzate da batteri. Le vitamine liposolubili vengono assorbite attraverso il tratto intestinale con l'aiuto dei lipidi (grassi). Poich\u00e9 \u00e8 pi\u00f9 probabile che si accumulino nel corpo, \u00e8 pi\u00f9 probabile che siano le vitamine liposolubili a causare ipervitaminosi. La regolazione delle vitamine liposolubili \u00e8 di particolare importanza nella fibrosi cistica.\nStoria.\nIl bisogno di mangiare un determinato cibo per mantenere la salute \u00e8 un fatto che era riconosciuto gi\u00e0 molto tempo prima dell'identificazione delle vitamine. Gli antichi egizi sapevano che mangiare il fegato poteva aiutare nella cura della cecit\u00e0 notturna, una malattia oggi nota per essere causato da una carenza di vitamina A. Durante il Rinascimento, l'inizio dell'era delle navigazioni oceaniche causava ai naviganti prolungati periodi di privazione di frutta fresca e verdure e pertanto le malattie dovute alle carenze di vitamine divennero comuni tra gli equipaggi delle navi.\nNel 1747, il chirurgo scozzese James Lind scopr\u00ec che gli agrumi erano in grado di prevenire lo scorbuto, una malattia particolarmente mortale in cui il collagene non viene adeguatamente formato, provocando una difficile guarigione delle ferite, sanguinamento delle gengive, dolore e portando, infine, al decesso. Nel 1753, Lind pubblic\u00f2 il suo trattato sulla scorbuto (\"Treatise on the Scurvy\"), che raccomandava l'assunzione di limoni per evitare la temibile malattia; tale consiglio venne adottato dalla \"British Royal Navy\". La scoperta di Lind, tuttavia, non fu ampiamente accettata dai vertici dell'unit\u00e0 militare navale, tanto che durante le spedizioni artiche della \"Royal Navy\" nel XIX secolo, vi era l'opinione diffusa che lo scorbuto potesse essere prevenuto praticando una corretta igiene personale, un regolare esercizio fisico e mantenendo alto il morale dell'equipaggio, piuttosto che per mezzo di una alimentazione di cibi freschi. Come risultato, le spedizioni artiche continuarono ad essere afflitte dallo scorbuto e altre malattie da carenza vitaminica. Nel XX secolo, quando Robert Falcon Scott fece le sue due spedizioni in Antartide, la teoria medica prevalente al momento sosteneva che lo scorbuto fosse causato da cibo in scatola \"contaminato\".\nDurante la fine del XVIII secolo e l'inizio del XIX, il ricorso a studi di privazione ha permesso agli scienziati di isolare e identificare una serie di vitamine. Lipidi da olio di pesce sono stati utilizzati per curare il rachitismo nei ratti e nutrienti liposolubili furono chiamati \"antirachitici A\". Cos\u00ec, la prima \"vitamina\" bioattiva mai isolata che sanava il rachitismo fu inizialmente chiamata \"vitamina A\"; tuttavia, la bioattivit\u00e0 di questo composto \u00e8 oggi denominato vitamina D. Nel 1881, il chirurgo russo Nikolai Lunin studi\u00f2 gli effetti dello scorbuto, durante il suo lavoro presso l'Universit\u00e0 di Tartu, nell'Estonia moderna. Egli aliment\u00f2 i topi con una miscela artificiale di tutti i componenti separati del latte noti a quel tempo, cio\u00e8 le proteine, i grassi, i carboidrati e i sali. I topi che ricevettero solo i singoli componenti morirono, mentre quelli alimentati dallo stesso latte si svilupparono normalmente. Egli, dunque, concluse, che \"un alimento naturale come il latte deve contenere, oltre a questi principali ingredienti noti, piccole quantit\u00e0 di sostanze sconosciute essenziali per la vita\". Tuttavia, le sue conclusioni furono respinte da altri ricercatori, quando non fu in grado di riprodurre i risultati. Una differenza sostanziale fu dovuta al fatto che lui aveva usato lo zucchero da tavola (saccarosio), mentre gli altri ricercatori avevano usato lo zucchero del latte (lattosio), che conteneva piccole quantit\u00e0 di vitamina B.\nIn Asia orientale, dove il riso bianco era l'alimento base comune del ceto medio, la malattia beriberi, derivante dalla mancanza di vitamina B1 era endemica. Nel 1884, Takaki Kanehiro, un esperto medico britannico della Marina imperiale giapponese, osserv\u00f2 che la malattia era frequentissima tra i membri dell'equipaggio di basso rango che spesso mangiavano solamente riso, ma non tra gli ufficiali che consumavano una dieta di tipo occidentale. Con il supporto della marina giapponese, egli fece un esperimento con equipaggi di due navi da battaglia; ad un equipaggio venne fornito solo riso bianco, mentre l'altro venne alimentato con una dieta comprendente carne, pesce, orzo, riso e fagioli. Nel gruppo che ebbe solo riso bianco vennero documentati 161 casi di beriberi tra i membri dell'equipaggio, con 25 decessi, mentre il secondo gruppo ebbe solo 14 casi e nessun decesso. Questo convinse Takaki e la Marina giapponese che il tipo di alimentazione fosse la causa della beriberi, ma erroneamente credettero che fosse necessaria solo una sufficiente quantit\u00e0 di proteine. Le condizioni patologiche che possono derivare da alcune carenze alimentari, furono ulteriormente studiate da Christiaan Eijkman, che nel 1897 scopr\u00ec che il riso integrale al posto del riso bianco per i polli contribuiva a prevenire la beriberi. L'anno seguente, Frederick Hopkins ipotizz\u00f2 che alcuni cibi contenessero \"fattori accessori\" - oltre a proteine, carboidrati, grassi, ecc. - che sono necessari per le funzioni del corpo umano. A Hopkins e Eijkman furono insigniti del Premio Nobel per la fisiologia o la medicina nel 1929 per la scoperta di numerose vitamine.\nNel 1910, il primo complesso di vitamine \u00e8 stato isolato dallo scienziato giapponese Umetaro Suzuki, che riusc\u00ec ad estrarre un complesso solubile in acqua di micronutrienti dalla crusca di riso. Questa scoperta venne pubblicata in una rivista scientifica giapponese. Quando l'articolo \u00e8 stato tradotto in tedesco, la traduzione non riusc\u00ec a far comprendere che si trattava di una sostanza nutritiva di recente scoperta e, quindi, non suscit\u00f2 il giusto interesse. Nel 1912 il biochimico polacco Casimir Funk isol\u00f2 lo stesso complesso di micronutrienti e propose il complesso denominato \"vitamine\" (da \"ammina vitale\"). In seguito esso \u00e8 stato riconosciuto come vitamina B3 (niacina), anche se all'inizio la ritenne essere la tiamina (vitamina B1) e la descrisse come \"fattore anti beriberi\". Funk propose anche che altre malattie, come il rachitismo, la pellagra, la malattia celiaca e lo scorbuto potessero essere curate con le vitamine. Il nome divenne ben presto sinonimo di \"fattori accessori\" e in seguit\u00f2 si dimostr\u00f2 che non tutte le vitamine sono ammine, ma il termine era ormai gi\u00e0 onnipresente.\nNel 1930, Paul Karrer chiar\u00ec la struttura corretta per il beta-carotene, il precursore principale della vitamina A e individu\u00f2 altri carotenoidi. Karrer e Norman Haworth confermarono la scoperta di Albert Szent-Gy\u00f6rgyi dell'acido ascorbico e dettero un contributo significativo alla chimica delle flavine, che port\u00f2 alla identificazione della riboflavina. Per i loro studi sulle carotenoidi, le flavine e le vitamine A e B2, entrambi ricevettero il Premio Nobel per la Chimica nel 1937.\nNel 1931, Albert Szent-Gy\u00f6rgyi e Joseph Svirbely sospettarono che l'acido ascorbico fosse in realt\u00e0 la vitamina C e ne consegnarono un campione a Charles Glen King, che dimostr\u00f2 la sua attivit\u00e0 anti-scorbuto in un lungo test eseguito su cavie. Nel 1937, Szent-Gy\u00f6rgyi fu insignito del Premio Nobel per la Medicina per la scoperta. Nel 1943, Edward Adelbert Doisy e Henrik Dam ricevettero il Premio Nobel per la medicina per la scoperta della vitamina K e della sua struttura chimica. Nel 1967, George Wald \u00e8 stato insignito del Premio Nobel (insieme a Ragnar Granit e Haldan Keffer Hartline) per la sua scoperta riguardo alla partecipazione diretta della vitamina a un processo fisiologico.\nNorme governative.\nLa maggior parte dei paesi pongono gli integratori alimentari in una categoria speciale nel quadro generale degli alimenti, ma non li considerano dei prodotti farmaceutici. Ci\u00f2 prevede che sia il produttore, e non gli enti governativi, ad assumersi la responsabilit\u00e0 di garantire che i suoi integratori alimentari siano sicuri prima di essere commercializzati. I regolamenti su questi aspetti, tuttavia, variano molto da paese a paese. Negli Stati Uniti, un integratore alimentare \u00e8 definito dal \"Dietary Supplement Health and Education Act\" del 1994. Inoltre, la \"Food and Drug Administration\" utilizza un sistema di monitoraggio per rilevare gli eventi avversi che si verificano con gli integratori. Nel 2007, la \"Code of Federal Regulations\" (CFR) statunitense, titolo 21, parte III, \u00e8 entrata in vigore e disciplina le pratiche nella produzione, nell'imballaggio, nell'etichettatura o nelle operazioni di immagazzinamento degli integratori. Anche se non \u00e8 richiesta la registrazione del prodotto, queste norme impongono la produzione e il controllo degli standard di qualit\u00e0 (compresi i test per l'identit\u00e0, per la purezza e per le adulterazioni). Nell'Unione europea, la direttiva sugli integratori alimentari richiede che solo i supplementi che si sono dimostrati innocui possono essere venduti senza prescrizione medica. Per la maggior parte delle vitamine, sono state stabilite norme di farmacopea. Negli Stati Uniti, la \"United States Pharmacopeia\" (USP) definisce gli standard per le pi\u00f9 comuni vitamine e i relativi preparati. Allo stesso modo, monografie della Farmacopea europea (Ph.Eur.) disciplinano aspetti riguardanti l'identit\u00e0 e la purezza delle vitamine immesse sul mercato europeo.\nNomenclatura.\nLa ragione per cui i nomi delle vitamine saltano direttamente da E a K \u00e8 che le vitamine corrispondenti alle lettere tra F e J sono state, nel tempo, o riclassificate o scartate o rinominate per via della loro relazione con la vitamina B, che \u00e8 diventato un complesso di vitamine.\nGli scienziati di lingua tedesca che isolarono e descrissero la vitamina K, la chiamarono cos\u00ec anche perch\u00e9 essa \u00e8 intimamente coinvolta nella coagulazione del sangue (dalla parola tedesca \"Koagulation\"). A quel tempo, la maggior parte (ma non tutte) le lettere da F a J erano gi\u00e0 state designate, quindi l'uso della lettera K fu considerato abbastanza ragionevole.\nCi sono altre vitamine del gruppo B mancanti che sono state riclassificate o determinate come non vitamine. Ad esempio, B9 \u00e8 l'acido folico e cinque dei folati sono nell'intervallo da B11 a B16; forme di altre vitamine gi\u00e0 scoperte non sono richieste come nutriente fondamentale (come la B10, l'acido 4-amminobenzoico), sono biologicamente inattive, tossiche o con effetti inclassificabili nell'uomo, o generalmente non riconosciute come vitamine per la scienza,) come quelle con il numero pi\u00f9 alto, che alcuni praticanti naturopati chiamano B21 e B22. Ci sono anche nove vitamine con l'aggiunta di una lettera del complesso B (ad esempio BM). Vi sono anche vitamine D che ora sono riconosciute come altre sostanze. Il controverso laetrile per il trattamento del tumore fu ad un certo punto numerata come vitamina B17. Non sembra esserci alcun consenso su qualsiasi vitamine Q, R, T, V, W, X, Y o Z, n\u00e9 vi sono sostanze ufficialmente designate come vitamine N o I, anche se quest'ultima potrebbe essere stata un'altra forma di una delle altre vitamine o un nutriente noto e denominata di altro tipo.\nAntivitamine.\nLe antivitamine sono composti chimici che inibiscono l'assorbimento o le azioni delle vitamine. Ad esempio, l'avidina \u00e8 una proteina che inibisce l'assorbimento della biotina. La piritiamina \u00e8 simile alla tiamina, la vitamina B1 e inibisce gli enzimi che utilizzano la tiamina."}
{"id": "2660061", "revid": "337866", "url": "https://it.wikipedia.org/wiki?curid=2660061", "title": "Minot Skyrockets", "text": ""}
{"id": "2660063", "revid": "104485", "url": "https://it.wikipedia.org/wiki?curid=2660063", "title": "Modello atomico di Thomson", "text": "Il modello atomico di Thomson, detto anche \"modello atomico a panettone\", \u00e8 un'ipotesi sulla struttura dell'atomo proposta da Joseph John Thomson nel 1904, prima della scoperta del nucleo atomico. In questo modello, l'atomo \u00e8 costituito da una distribuzione di carica positiva diffusa all'interno della quale sono inserite le cariche negative. Nel complesso l'atomo \u00e8 elettricamente neutro. Secondo questo modello l'atomo dunque sarebbe sostanzialmente pieno.\nDescrizione del modello.\nLa scoperta dell'elettrone pose il problema della definizione di un nuovo modello di atomo. Thomson chiamava queste cariche negative \"corpuscoli\", nonostante George Johnstone Stoney avesse proposto nel 1894 di chiamarli \"atomi di elettricit\u00e0\". Il lavoro di Thomson fu pubblicato nell'edizione di marzo del 1904 del \"Philosophical Magazine\". \nIn esso Thomson, riprendendo una vecchia idea di Lord Kelvin, propose per l'atomo un modello continuo: L'atomo era visto come una nube di carica positiva, e gli elettroni erano disposti al suo interno in modo quasi \"(vedi paragrafo successivo)\" casuale come i canditi nel tipico dolce natalizio britannico, il \"plum pudding,\" o come anche l'uvetta nel panettone italiano. Da ci\u00f2, si indica colloquialmente il modello atomico di Thomson come \"plum pudding model\", adattato in italiano come \"modello a panettone\". \u00c8 tuttavia importante notare che gli elettroni, seppur disposti casualmente, NON sono statici, bens\u00ec percorrono orbite circolari periodiche attorno al centro della nube.\nNel modello, gli elettroni sono sottoposti, per effetto della nube positiva e della Legge di Gauss, ad una forza di richiamo elastica verso il centro (andamento formula_1). Cos\u00ec, esso predice con successo l'interazione degli atomi con la radiazione elettromagnetica a frequenze basse, come quelle della luce visibile e quelle di onde radio e raggi x.\nConfutazione del modello e nuovi modelli atomici.\nThomson ebbe anche l'idea di spiegare, invece, gli spettri di emissione (ovvero l'interazione con la radiazione ad alte frequenze, come quella dei raggi gamma) con la transizione di elettroni tra diversi livelli orbitali. Ipotizz\u00f2, infatti, che per effetto delle interazioni repulsive tra i diversi elettroni, essi organizzassero le loro traiettorie in gusci concentrici ed ordinati, un elettrone per guscio, in modo che non si scontrassero mai. La teoria riusc\u00ec (praticamente per caso) a spiegare alcuni spettri atomici, ma fall\u00ec con tutti gli altri: gli spettri NON erano riconducibili a questo modello. L'idea dei gusci sarebbe stata riapplicata, con successo, da Bohr nel perfezionamento del modello atomico di Rutherford, 9 anni pi\u00f9 tardi, in cui gli elettroni sono legati all'atomo con una forza newtoniana (andamento formula_2, come quella di un pianeta attorno al Sole) e non con una forza elastica (andamento formula_1). \nQuesto problema, tuttavia, non era il pi\u00f9 grande, per questo modello. Piuttosto, le perplessit\u00e0 erano legate ai palesi problemi su stabilit\u00e0 ed instabilit\u00e0 che ha il modello, e dunque l'inspiegabilit\u00e0 della radioattivit\u00e0, senza ricorrere ancora all'esistenza di altri tipi di forze oltre a quella elettromagnetica e gravitazionale. Per questo, nello stesso anno il fisico giapponese Hantar\u014d Nagaoka propose per l'atomo il modello saturniano; tuttavia questo fu presto confutato perch\u00e9, sebbene stabile per perturbazioni radiali, si dimostr\u00f2 instabile per perturbazioni longitudinali. \nAlla fine, nel 1908 l'esperimento di Geiger e Marsden confut\u00f2 definitivamente entrambi i modelli per via sperimentale; come fu interpretato da Ernest Rutherford nel 1911, dimostr\u00f2 che la carica positiva era concentrata in un nucleo molto piccolo al centro dell'atomo. Questo diede vita al modello atomico \"planetario\", e dimostr\u00f2 defintivamente l'esistenza di una Forza Nucleare in grado di tenere insieme la carica positiva.\nIn seguito, fu nel 1913 che Bohr e Sommerfeld, partendo dal modello planetario, imposero su di esso l'assioma di quantizzazione per le orbite degli elettroni. Questo modello, tutt'oggi accettato, come sopra riesce a spiegare con successo gli spettri di emissione ed assorbimento atomici, ed anche i legami molecolari ed ogni altro fenomeno della chimica. Dopo questo traguardo, la fisica sperimentale di frontiera inizi\u00f2 a studiare i nuclei. "}
{"id": "2660066", "revid": "72811", "url": "https://it.wikipedia.org/wiki?curid=2660066", "title": "Storia dell'istruzione scolastica in Italia", "text": ""}
{"id": "2660069", "revid": "880789", "url": "https://it.wikipedia.org/wiki?curid=2660069", "title": "Giovan Battista Lucini", "text": ""}
{"id": "2660071", "revid": "337866", "url": "https://it.wikipedia.org/wiki?curid=2660071", "title": "San Jose Skyrockets", "text": ""}
{"id": "2660073", "revid": "12290", "url": "https://it.wikipedia.org/wiki?curid=2660073", "title": "Ch'p", "text": "Ch'p \u00e8 un personaggio dei fumetti DC Comics, creato da Paul Kupperberg e Don Newton. \u00c8 la Lanterna Verde del settore 1014 dell'Universo DC. Come tutti gli H'Invenitiani, somiglia fortemente ad una combinazione antropomorfa tra uno scoiattolo di montagna ed uno scoiattolo di bosco.\nStoria.\nLe prime storie di Ch'p furono raccontate in \"Green Lantern Corps\" n. 203. Nativo del pianeta H'Iven, partecip\u00f2 alla difesa del suo mondo natale dall'invasione dei Crabsters del Dottor Ub'x. Fu catturato e condannato a morte, ma uno dei Guardiani dell'Universo arriv\u00f2 in segreto e lo introdusse al Corpo delle Lanterne Verdi donandogli l'anello del potere, perso dal suo predecessore durante il tentativo di difesa del pianeta H'Iven. Utilizzando l'anello, Ch'p riusc\u00ec a sconfiggere il Dottor Ub'x e a liberare il suo pianeta. Poco dopo viaggi\u00f2 fino ad Oa dove fu istruito da Kilowog nello stesso gruppo di reclute in cui militava anche Hal Jordan. Ch'p divenne la Lanterna Verde del settore 1014, e divenne un caro amico di Jordan, Mogo, Salaak e degli altri membri del Corpo. Ch'p mantenne la sua identit\u00e0 segreta sul suo pianeta natale, finch\u00e9 non spos\u00f2 la sua fidanzata M'nn'e. Quando non serviva i Guardiani di Oa, Ch'p difendeva H'Iven da varie minacce, la maggior parte delle quali create dal suo nemico di vecchia data, il Dottor Ub'x.\nLa storia di Ch'p come Lanterna Verde fu la solita raccontata anche per tutti i suoi compagni, fino alla sua partecipazione in Crisi sulle Terre infinite. Dato che la Crisi ebbe effetto sull'intero universo, ci fu anche una Crisi su H'Iven, e quando ritorn\u00f2 a casa, scopr\u00ec che la storia era stata riscritta, cos\u00ec che lui mor\u00ec quindici anni prima in un incidente. Nella nuova linea temporale, sua moglie M'nn'e spos\u00f2 il suo migliore amico, D'll. Affranto e disorientato, Ch'p abbandon\u00f2 H'Iven per la Terra, dove serv\u00ec come Lanterna Verde insieme alla squadra assegnata alla salvaguardia del pianeta. A differenza del resto dell'universo, i membri del Corpo riuscivano a ricordare gli eventi pre-Crisi. Erano gli unici che ricordavano la Lanterna Verde di H'Iven. Durante questo periodo, Ch'p una volta si batt\u00e9 contro il Dottor Ub'x, l'unico altro abitante di H'Iven che ricordava la linea temporale pre-Crisi. I due avversari infine capirono l'importante connessione che condividevano e misero da parte le loro differenze.\nLe esperienze terrestri di Ch'p sulla Terra furono inizialmente negative tuttavia, cos\u00ec decise di ritornare su H'Iven per ricominciare. Quando la Batteria del Potere Centrale fu distrutta dopo l'esecuzione di Sinestro, l'anello di Ch'p era uno dei pochi che ancora funzionava. La frustrazione della vita su un mondo dove nessuno si ricordava di lui, lo port\u00f2 alla depressione a dei tentativi di suicidio che furono fermati dal suo compagno Lanterna Verde Saalak, che divenne il mentore ed amico di Ch'p su H'Iven. I due amici pi\u00f9 tardi arrivarono su Oa per partecipare alla ricostruzione del Corpo delle Lanterne Verdi. Ch'p fu assegnato al pattugliamento di Oa, pi\u00f9 specificamente alla citt\u00e0 di fortuna chiamata Mosaic World. Qui si un\u00ec a John Stewart che era sotto l'influenza di Sinestro. Un trattore giallo colp\u00ec ed uccise Ch'p. Un'immagine della Lanterna Verde deceduta occasionalmente compariva a John Stewart, sebbene l'esatta natura dell'apparizione non fu mai pienamente spiegata. Quando il Corpo fu rimesso insieme dopo la sconfitta di Parallax, un altro nativo di H'Iven, B'dg, fu eletto come nuova Lanterna Verde del settore 1014.\nCh'p comparve in numerosi modi dopo la sua morte. Fu mostrato da Alex Ross nei disegni del Corpo delle Lanterne Verdi; e in una delle ultime storie di Kyle Rayner, dove questi visit\u00f2 il suo settore. In un numero di \"52\", il personaggio di Ambush Bug fu mostrato mentre si nutriva con uno snack chiamato \"Ch'ps\" che aveva uno scoiattolo spaziale come immagine pubblicitaria. Ch'p comparve anche in una storia flashback nella serie corrente di Lanterna Verde (n. 31) mentre era nella stessa classe di reclutamento di Hal Jordan.\nLa notte pi\u00f9 profonda.\nCh'p \u00e8 una delle molte Lanterne Verdi decedute ad essere risvegliato dalla sua tomba su Oa per divenire una Lanterna Nera. Fu una delle prime Lanterne Nere ad imporsi contro le viventi Lanterne Verdi su Oa.\nSopravvissuti alla Crisi.\nLo status di Ch'p come anomalo sopravvissuto della prima Crisi non fu spiegato fino alla sua morte. La sua esistenza nella linea temporale fu confermata appena prima di \"Crisi infinita\", dato che fu menzionato in una storia di Kyle Rayner di quel periodo. Comparve anche in un pannello flashback nella serie corrente di Lanterna Verde. In effetti, Ch'p sarebbe un residuo della linea temporale di Terra-1 proprio come Power Girl lo \u00e8 di Terra-2. Mentre questo punto \u00e8 generalmente reso vano dalla sua scomparsa, il personaggio rimane una delle poche animalie che non furono risolte dagli eventi di \"Crisi infinita\"."}
{"id": "2660080", "revid": "474175", "url": "https://it.wikipedia.org/wiki?curid=2660080", "title": "Edmund Fitzgerald", "text": "Il piroscafo Edmund Fitzgerald (soprannominato \"Mighty Fitz\", \"The Fitz\", o \"The Big Fitz\") fu una nave da carico per minerali di ferro alla rinfusa, varato l'8 giugno 1958. Fino al 1971 \u00e8 stata la pi\u00f9 grande nave in servizio sui Grandi Laghi.\nDopo aver riportato alcune difficolt\u00e0 durante una tempesta sul Lago Superiore, la \"Fitzgerald\" naufrag\u00f2 improvvisamente (e senza aver inviato alcuna richiesta di soccorso) il 10 novembre 1975, in circa 180 metri d'acqua, alle coordinate : era in acque canadesi, a circa 17 miglia nautiche dall'ingresso della Whitefish Bay. Tutti i 29 uomini di equipaggio perirono nell'incidente, presumibilmente per annegamento. Il naufragio \u00e8 il pi\u00f9 famoso nella storia dei traffici lacuali sui Grandi Laghi; gli \u00e8 stata dedicata una canzone da Gordon Lightfoot, \"The Wreck of the Edmund Fitzgerald\".\nCostruzione.\nIl 1\u00ba febbraio 1957 la Northwestern Mutual Life Insurance Company di Milwaukee, Wisconsin commission\u00f2 alla Great Lakes Engineering Works (GLEW) di River Rouge, Michigan un cargo lacustre per il trasporto di taconite, minerale contenente ferro.\nIl contratto prevedeva che la nave fosse la pi\u00f9 grande unit\u00e0 in servizio sui Grandi Laghi. Lo scafo venne impostato il 7 agosto, e la compagnia annunci\u00f2 l'intenzione di dedicare la nave al proprio presidente, Edmund Fitzgerald, il cui padre era stato egli stesso comandante di navi sui Laghi.\nLa nave aveva una capacit\u00e0 di 24.100 tonnellate, in una stiva in acciaio composta da 21 vani da 3,5 per 16,5 metri. Inizialmente alimentata a carbone, venne in seguito convertita a petrolio durante la manutenzione invernale del 1971-72. Con una lunghezza complessiva di poco superiore ai 222 metri, rispett\u00f2 il contratto diventando fino al 1971 la pi\u00f9 grande nave in servizio sui Grandi Laghi.\nAl varo assistettero oltre 15.000 persone, ed ebbe alcuni contrattempi. Ci vollero tre tentativi da parte della signora Fitzgerald, moglie del presidente, per rompere la bottiglia di champagne, e il varo fu ritardato di 36 minuti per permettere al personale di cantiere di rimuovere i blocchi della chiglia. Una volta liberata, la nave urt\u00f2 violentemente contro un molo.\nLe prove di navigazione cominciarono il 13 settembre 1958, e la Northwestern affid\u00f2 la nave alla Columbia Transportation Division della Oglebay Norton Corporation una settimana dopo. Per i successivi 17 anni la \"Fitzgerald\" trasport\u00f2 taconite dalle miniere di Duluth (Minnesota) alle fonderie di Detroit e Toledo. Prima del naufragio, fu coinvolta in una collisione (con la S.S. \"Hochelaga\" nel 1970), tre urti con oggetti stazionari (1970, 1973, 1974) e uno spiaggiamento, nel 1969. Inoltre, nel 1974 perse l'ancora di prua nel Detroit\nL'ultimo viaggio.\nLa \"Fitzgerald\" lasci\u00f2 Superior (Wisconsin), nel pomeriggio del 9 novembre 1975 agli ordini del comandante Ernest M. McSorley, in transito per la fonderia dell'Isola di Zug, vicino a Detroit, Michigan, con un carico completo di minerale.\nUn secondo cargo, \"Arthur M. Anderson\", in rotta per Gary (Indiana) da Two Harbors (Minnesota), si un\u00ec alla \"Fitzgerald\", la quale essendo pi\u00f9 veloce mantenne la testa del convoglio.\nAttraversando il Lago Superiore a circa 13 nodi, le barche incontrarono una imponente tempesta invernale, con venti a oltre 50 nodi e onde di 13 metri, che avevano gi\u00e0 costretto alla chiusura i Soo Locks di Sault Ste. Marie. Le navi modificarono la rotta, dirigendosi a nord verso le coste canadesi per cercare riparo, per poi attraversare la Whitefish Bay e avvicinarsi alla destinazione.\nNel tardo pomeriggio di luned\u00ec 10 novembre il lago fu scosso da folate prolungate da oltre 50 nodi. La \"Anderson\" venne travolta da venti da uragano a 75 nodi. Alle 3:30 pm la \"Fitzgerald\" segnal\u00f2 alla \"Anderson\" danni lievi alle sovrastrutture e la perdita del radar. La visibilit\u00e0 era ridotta a causa delle pesanti nevicate e la Guardia Costiera avvert\u00ec tutte le navi di trovare riparo nei porti.\nDue delle sei pompe della \"Fitzgerald\" lavoravano a pieno regime per scaricare l'acqua imbarcata; anche il faro e il radiofaro di Whitefish Point erano stati disabilitati dalla tempesta, e la \"Fitzgerald\" procedeva in testa al convoglio alla cieca, rallentando a 10 miglia per ricevere indicazioni sulla guida dal radar della seconda nave.\nPer un po' la \"Anderson\" guid\u00f2 la \"Fitzgerald\" verso la relativa sicurezza della Whitefish Bay. Alle 5:45 pm il comandante McSorley avvert\u00ec un'altra nave, la \"Avafors\", di segnalare che la \"Fitzgerald\" aveva subito gravi danni, perso i radar e aveva il ponte allagato; McSorley descrisse la situazione come \"Uno dei peggiori mari in cui mi sia mai trovato.\"\nLe ultime comunicazioni dalla nave arrivarono intorno alle 7:10 pm, quando la \"Anderson\" segnal\u00f2 alla \"Fitzgerald\" la presenza di un'altra nave e chiese informazioni sullo stato, a cui McSorley rispose \"We are holding our own.\" (\"teniamo duro\").\nPochi minuti dopo, la nave naufrag\u00f2 senza lanciare segnali di aiuto. Dopo dieci minuti senza contatto radio n\u00e9 visivo n\u00e9 radar, la \"Anderson\" cominci\u00f2 a segnalare la situazione alle autorit\u00e0, e alle 8:32 pm riusc\u00ec a convincere la United States Coast Guard che la nave era andata persa. Fino ad allora, la Coast Guard era alla ricerca di una piccola imbarcazione dispersa nella zona, e solo alle 8.30 prese con attenzione le segnalazioni del comandante Jesse \"Bernie\" Cooper della \"Anderson\", chiedendogli infine di cominciare una ricerca dei sopravvissuti.\nLe ricerche.\nUna volta che la \"Anderson\" riusc\u00ec a convincere i guardiacoste della perdita della \"Fitzgerald\" venne lanciata un'operazione di ricerca dei sopravvissuti che all'inizio impegn\u00f2, oltre alla \"Arthur M. Anderson\", un altro cargo, la \"SS William Clay Ford\". Una terza nave, la canadese \"Hilda Marjanne\", tent\u00f2 di unirsi ma venne fermata dal maltempo. La U.S. Coast Guard impegn\u00f2 tre velivoli, ma non riusc\u00ec a far arrivare nessuna nave: la \"Woodrush\" fu indirizzata sul luogo dell'affondamento dopo due ore e mezza dal fatto, ma ci mise un intero giorno ad arrivare. Con le ricerche si rinvennero solo alcune lance di salvataggio e zatteroni, ma nessun sopravvissuto.\nL'ispezione subacquea.\nIl relitto fu localizzato da un velivolo della United States Navy dotato di un rilevatore di anomalie magnetiche, usato solitamente per la caccia ai sottomarini. I resti della nave vennero investigati dalla guardacoste con del sonar a scansione laterale, rilevando due tronconi posati sul fondo a poca distanza. Un secondo rilevamento venne svolto dal 22 al 25 novembre dall'agenzia privata Seaward, Inc.\nTra il 20 e il 28 maggio 1976 un sottomarino automatico CURV III della marina militare statunitense fotograf\u00f2 il relitto.\nIl mezzo, controllato via cavo da una nave in superficie, scatt\u00f2 una serie di immagini a 35\u00a0mm ed alcuni video in bianco e nero, verificando che la \"Edmund Fitzgerald\" era posata sul fondo in due grandi tronconi a 160 metri di profondit\u00e0. La prua, lunga circa 84 metri, giaceva eretta nel fango, mentre la sezione di poppa (52 metri) si era capovolta ed era inclinata a 50\u00b0 sull'asse della nave, separata dall'altro troncone da rottami metallici e mucchi di traconite.\nCause del disastro.\nAll'epoca della perdita della \"Fitzgerald\" si pens\u00f2 che la nave si fosse rotta in due parti sotto la forza della tempesta: eventi simili avvenuti in passato erano caratterizzati dalla presenza di relitti spezzati in due e disposti anche a miglia di distanza sul fondo del mare. In questo caso, per\u00f2, i relitti erano lontani solo una quindicina di metri, per cui dopo i primi rilevamenti si pens\u00f2 che la nave si fosse spezzata solo nell'urto col fondale.\nUn'inchiesta della guardia costiera concluse che l'affondamento fosse dovuto a delle chiusure difettose dei vani di carico: queste chiusure avevano lasciato entrare l'acqua spinta sul ponte dalle onde, inondando gradualmente la stiva lungo tutto il corso della giornata compromettendo fatalmente la galleggiabilit\u00e0 e la stabilit\u00e0 della nave col risultato di mandarla a fondo senza preavviso.\nIl rapporto della guardia costiera suscit\u00f2 controversie, e fu accusato di ignorare elementi critici preferendo addossare la colpa all'equipaggio impedendo cos\u00ec conseguenze legali per la Oglebay-Norton che operava il veicolo.\nAltre teorie sull'affondamento sostengono che la distruzione del radar costrinse l'equipaggio a fare affidamento su vecchie carte nautiche inaccurate: le versioni canadese e americana delle mappe della zona riportano secche e acque basse in punti diversi, e in alcuni casi omettono completamente alcuni punti pericolosi. Come risultato, la \"Fitzgerald\" avrebbe urtato contro una striscia di sabbia sommersa presso Caribou Island senza che l'equipaggio se ne accorgesse, ricevendo danni sulla chiglia e cominciando ad imbarcare acqua lentamente fino a compromettere la stabilit\u00e0 del vascello, senza lasciare agli uomini tempo di intervenire quando le conseguenze cominciarono a manifestarsi con un rapido cambio di assetto.\nLa nave si sarebbe dunque rotta affondando verticalmente nel lago, spezzandosi a met\u00e0: a quel punto la poppa si sarebbe ribaltata, appoggiandosi sul fondo capovolta dopo essere rimasta esposta al di fuori dell'acqua mentre la prua toccava il fondo delle acque relativamente basse del lago. Questa teoria \u00e8 supportata dalle ultime comunicazioni radio tra la \"Anderson\" e la \"Fitzgerald\", dove la \"Anderson\" segnalava due grandi onde che avrebbero raggiunto la \"Fitzgerald\" a breve.\nUna rottura dello scafo durante la navigazione sarebbe estremamente difficile da provare, per via della posizione del relitto posato nel fango fino al limite dei segni di carico.\nUn documentario creato e trasmesso da Discovery Channel incentr\u00f2 l'attenzione su una grande piega rinvenuta sulla copertura dello scafo e su difetti preesistenti della struttura, delle stive e delle botole di carico. Tramite l'uso di vasche a onde e simulazioni computerizzate, i documentaristi conclusero che l'affondamento della \"Edmund Fitzgerald\" era da imputarsi ad un'onda anomala. Ci sono rapporti che indicano tre grosse onde anomale sul lago, due delle quali segnalate dalla \"Anderson\". Questi eventi vengono soprannominati \"tre sorelle\", in quanto si presentano tipicamente a gruppo. La teoria suggerita \u00e8 che la \"Fitzgerald\" fu colpita duramente dalle prime due onde, che danneggiarono i boccaporti dell'area di carico e allagarono le stive, sottoponendo lo scafo a sforzi che portarono, all'arrivo della terza onda, alla rottura della nave.\nIl ricordo dell'evento.\nIl giorno successivo l'affondamento, la Mariners' Church di Detroit fece suonare le campane 29 volte, una per ogni vittima.\nLa chiesa continua a tenere una cerimonia annuale in cui vengono letti i nomi dei marinai e viene suonata la campana. Il 12 novembre 2006, due giorni dopo l'anniversario dell'affondamento della \"Edmund Fitzgerald\", la chiesa allarg\u00f2 la cerimonia a tutti i marinai periti sui Grandi Laghi. Nel 2006, la campana suon\u00f2 solo otto volte, invece di 29: cinque volte (una per ognuno dei cinque laghi), una sesta per il lago St. Clair e il fiume Detroit, una settima per la St. Lawrence Seaway e un'ottava per il personale militare.\nLa campana della nave venne recuperata dal relitto il 4 luglio 1995 e oggi si trova al Great Lakes Shipwreck Museum di Whitefish Point presso Paradise, Michigan. L'ancora della \"Fitzgerald\" dispersa in uno degli incidenti precedenti l'affondamento \u00e8 stata recuperata dal fiume Detroit e si trova al Dossin Great Lakes Museum di Detroit, Michigan. Gli oggetti presenti al museo di Steamship Valley Camp a Sault Ste. Marie (Michigan) comprendono due lance di salvataggio, fotografie, un filmato della \"Fitzgerald\", medaglie commemorative e dipinti.\nOgni 10 novembre il faro di Split Rock, a Silver Bay (Minnesota) emette un fascio di luce commemorativo per la \"Edmund Fitzgerald\".\nIl cutter della guardia costiera \"Woodrush\" fu sostituito nel 2001 da un altro vascello, lo USCGC \"Maple\". Nel suo viaggio di battesimo, la \"Maple\" visit\u00f2 il luogo del relitto della \"Fitzgerald\" gettando l'ultimo salvagente della \"Woodrush\".\nL'8 agosto 2007, una famiglia del Michigan ritrov\u00f2 un salvagente in un parco provinciale sulle coste del Lago Superiore. Si pens\u00f2 ad un falso, dato che il salvagente era sostanzialmente diverso da quelli rinvenuti sul relitto. In seguito \u00e8 risultato essere un oggetto commemorativo dell'affondamento.\nTributi musicali.\nNel 1976 il cantautore canadese Gordon Lightfoot compose la canzone \"The Wreck of the Edmund Fitzgerald\" in memoria degli eventi legati all'affondamento. Della canzone esiste anche una reinterpretazione della rock band canadese Rheostatics e una dei The Dandy Warhols. Il cantante Courtney Taylor-Taylor \u00e8 cugino del membro dell'equipaggio Michael Armagost.\nNel 1986, lo scrittore Steven Dietz e il compositore Eric Peltoniemi scrissero il musical \"Ten November\" in memoria dell'affondamento; il musical fu rimesso in scena nel 2005, cambiando il titolo in \"The Gales of November\", which opened on the 30th anniversary of the sinking at the Fitzgerald Theater in St. Paul.\nNel 2005, la rock band del Michigan Great Lakes Myth Society incluse campioni audio delle trasmissioni radio della \"Anderson\" nella canzone \"Lake Effect\".\nNel trentesimo anniversario della commemorazione il compositore Geoffrey Peterson tenne un concerto di piano intitolato \"The Edmund Fitzgerald\", presentato alla Sault Symphony Orchestra di Sault Ste. Marie, Ontario, Canada nel novembre 2005.\nAltri naufragi.\nNonostante sia uno dei pi\u00f9 recenti e il pi\u00f9 grande vascello affondato nei grandi laghi, la \"Fitzgerald\" non \u00e8 l'unica. Oltre alla \"Invincible\" nel 1816 e alla \"Fitzgerald\" nel 1975, sul fondo della Whitefish Point Underwater Preserve Area si trovano almeno altre 240 navi.\nI Grandi Laghi hanno una lunga storia di naufragi, con oltre 6000 incidenti tra il 1878 e il 1994, con circa un quarto conclusi con la perdita di una nave e la morte di 1166 persone.\nAlcune navi sono semplicemente scomparse nelle tempeste; la SS Carl D. Bradley, la pi\u00f9 grande nave cargo dei laghi fino al varo della Wilfred Sykes e soprannominata \"la regina dei laghi\", venne persa cos\u00ec nel novembre 1958, con due sopravvissuti e 33 vittime.\nUn'altra causa principale di disastri \u00e8 legata agli uragani di neve e acqua dolce che colpiscono periodicamente i laghi, tra cui va ricordata la Tempesta sui Grandi Laghi del 1913.\nI laghi ospitano numerose riserve marine che contengono diverse navi affondate. Nel 2005 ci fu una proposta di istituire un memoriale per i marinai periti sui Laghi a Washington D.C., e nel 1994 ci furono iniziative per intitolare la giornata del 10 novembre ai marinai dei Grandi Laghi, che per\u00f2 non ebbe successo.\nEquipaggio.\nL'equipaggio della \"Edmund Fitzgerald\" comprendeva:"}
{"id": "2660081", "revid": "195739", "url": "https://it.wikipedia.org/wiki?curid=2660081", "title": "Modello a panettone", "text": ""}
{"id": "2660090", "revid": "1305772", "url": "https://it.wikipedia.org/wiki?curid=2660090", "title": "Billingsley", "text": ""}
{"id": "2660091", "revid": "767487", "url": "https://it.wikipedia.org/wiki?curid=2660091", "title": "Lingua Mortis", "text": "Lingua Mortis \u00e8 un album orchestrale del gruppo musicale power metal tedesco Rage, pubblicato nel 1996 dalla GUN Records.\nL'album \u00e8 quasi interamente orchestrale e non contiene alcun pezzo inedito."}
{"id": "2660092", "revid": "1305772", "url": "https://it.wikipedia.org/wiki?curid=2660092", "title": "Birmingham (disambigua)", "text": ""}
{"id": "2660097", "revid": "1543377", "url": "https://it.wikipedia.org/wiki?curid=2660097", "title": "Ottimizzazione stocastica", "text": "I metodi di ottimizzazione stocastica (OS) sono algoritmi di ottimizzazione che incorporano elementi probabilistici (casuali), sia nei dati del problema (la funzione obiettivo, le approssimazioni, ecc) o nell'algoritmo stesso (attraverso valori parametrici casuali, scelte casuali, ecc.) o in entrambi.\nIl concetto contrasta con i metodi di ottimizzazione \"deterministica\" dove i valori della funzione obiettivo sono per ipotesi esatti, e la computazione \u00e8 completamente determinata dai valori esemplificati fino ad adesso.\nMetodi per funzioni stocastiche.\nI dati di input parzialmente casuali sorgono per esempio in stime e controlli in tempo reale, ottimizzazioni basate su simulazioni dove vengono usate simulazioni di Monte Carlo come stime di un sistema reale, \ne problemi dove c'\u00e8 un errore sperimentale (casuale) nelle misurazioni del criterio. In tali casi, il sapere che i valori della funzione sono affetti da \"rumore\" casuale conduce in modo naturale ad algoritmi che usano strumenti di inferenza statistica per stimare i \"veri\" valori della funzione e/o ricavare decisioni statisticamente ottimali riguardo ai passi successivi. I metodi di questa classe includono:\nMetodi di ricerca casuali.\nD'altra parte, anche quando i dati sono esatti, \u00e8 qualche volta utile aggiungere deliberatamente la casualit\u00e0 in essi per cercare processi come strumenti di accelerazione della convergenza e rendere l'algoritmo meno dipendente dagli errori di modellazione. Inoltre la casualit\u00e0 indotta pu\u00f2 fornire l'impulso necessario per staccarsi da una soluzione limitata quando si \u00e8 alla ricerca di un rimedio globale. Infatti questo principio di casualizzazione \u00e8 noto per essere un metodo semplice ed efficace per ottenere algoritmi con una buona performance \"quasi certa\" che attraversa uniformemente tutti gli insiemi di dati, per qualsiasi tipo di problema. I metodi di ottimizzazione stocastica di questo tipo includono:"}
{"id": "2660103", "revid": "1543377", "url": "https://it.wikipedia.org/wiki?curid=2660103", "title": "Pederastia albanese", "text": "La pederastia albanese era una consuetudine segnalata da numerosi viaggiatori occidentali nel XIX secolo tra i quali Edvard Westermarck, John Cam Hobhouse, il quale nel suo diario di viaggio, segnala che la pederastia era \"apertamente praticata,\" e Johann Georg von Hahn, noto anche come \"il padre degli studi albanesi\". Secondo tali segnalazioni era comunemente e socialmente accettato che i giovani tra i sedici ed i ventiquattro anni corteggiassero ragazzi dai dodici ai diciassette anni.\nIn letteratura, l'amante pi\u00f9 anziano \u00e8 chiamato \"ashik\" (dalla parola araba \"ishq\", \"amore appassionato\") e l'amato, \"dyllber\" (dal turco \"dilber\", \"bello\"). Un ghego si sposava all'et\u00e0 di 24 o 25 anni, e poi solitamente, ma non sempre, rinunciava all'amore con i ragazzi.\nLa pratica fu limitata con l'avvento del comunismo nel 1944.\nAspetti delle relazioni.\nBench\u00e9 i rapporti omosessuali fossero diffusi prevalentemente fra i musulmani, sono stati segnalati anche tra i cristiani, per i quali esisteva anche una cerimonia speciale eseguita da un prete in chiesa per sigillare l'unione, chiamata \"vellameria\" (dall'albanese \"vella\", \"fratello\" e \"marr\", \"per accettare\"). La gelosia era un fenomeno frequente, e a volte gli uomini arrivavano a commettere omicidio a causa di un ragazzo.\nSecondo Naecke: \"gli albanesi del nord hanno un amore del tutto entusiasta ad intrattenersi con bei giovani. La loro passione e la loro gelosia \u00e8 cos\u00ec forte che ancora oggi a volte si verificano casi di suicidio... Inoltre, \u00e8 ben vero che quando si svolgono le unione-fratellanza esse vengono benedetti dai sacerdoti - i due partner che condividono l'Eucaristia subito dopo\".\nI viaggiatori che visitarono il paese, tra i quali il generale e storico francese Fr\u00e9d\u00e9ric Fran\u00e7ois Guillaume (barone de Vaudoncourt) e Lord Byron parlano anche dell'interesse di Ali Pasha per questo tipo di amore, descrivendo il suo serraglio di bei giovani, da cui trasse non solo i suoi amanti, ma anche i suoi collaboratori pi\u00f9 fidati, come il greco Athanasi Vaya, che divenne il suo braccio destro nonch\u00e9 un generale.\nRiferimenti poetici e letterari.\nAlcuni osservatori occidentali segnalarono la pratica con una luce negativa. Fran\u00e7ois Pouqueville, il console generale di Napoleone in Albania tra il 1805 e il 1815, accusa gli albanesi di essere \"non meno dissoluti a questo proposito che gli altri abitanti della Grecia moderna, senza avere alcun apparente idea dell'enormit\u00e0 del crimine\".\nAltri invece la presentano come sorprendentemente positiva, soprattutto alla luce dei valori culturali del pubblico colto europeo del periodo, ai quali era destinata la pubblicazione.\nHahn documenta un certo numero di poesie omosessuale in Ghego, come ad esempio\n\"S'gjen ndonji zok qi kendon,\" \n\"Te gjithe jane e po qajne.\" \n\"I mjeri ashik sa fort po duron,\" \n\"Prej dyllberit po e dajne.\"\n\"Dilli, qi len ne mengjes\" \n\"Si ti, o djal, kur me zallandise\" \n\"Kur me kthen syt' e zes\"' \n\"Shpirt ment prej kres' mi gremise.\"\n\"Non troverete nessun uccello che canta,\"\n\"Tutti loro siederanno e piangeranno soltanto.\"\n\"Il povero amante, quanto fortemente resiste,\"\n\"[Perch\u00e9] lo separano dal suo amato.\"\n\"Il sole, quando sorge al mattino,\"\n\"\u00c8 come te, ragazzo, quando sei vicino a me.\"\n\"Quando il tuo scuro occhio si posa su di me,\"\n\"Fa uscire la ragione dalla mia testa.\" \nPashalik di Ioannina.\nSecondo gli storici l'harem del leader musulmano albanese Al\u00ec Pasci\u00e0 di Tepeleni (durante il dominio ottomano), era composto da alcune centinaia di ragazze giovani e di bei ragazzi. Una canzone popolare locale sud-albanese recita:"}
{"id": "2660105", "revid": "1100311", "url": "https://it.wikipedia.org/wiki?curid=2660105", "title": "Bakary Sako", "text": "Carriera.\nClub.\nSako ha iniziato la propria carriera nel Ch\u00e2teauroux, nella stagione 2005-2006 della Ligue 2 subentrando a fine partita contro il Bastia (partita vinta per 4-1). Precedentemente aveva militato per cinque anni nelle giovanili della squadra. Il 9 luglio 2009 \u00e8 passato al Saint-\u00c9tienne, con cui ha firmato un contratto quadriennale.\nNazionale.\nBakary Sako ha disputato una partita con il Mali Under-17 nel 2005. Nel 2009 ha giocato con l'Under-21 francese e ha segnato contro il Qatar il suo primo gol.\nViste le non convocazioni da parte della Francia, il 5 marzo 2014 esordisce con la Nazionale maggiore del Mali."}
{"id": "2660107", "revid": "474175", "url": "https://it.wikipedia.org/wiki?curid=2660107", "title": "Ponte San Ludovico", "text": "Ponte San Ludovico (in francese \"Pont Saint-Ludovic\") \u00e8 un valico di confine che si trova lungo la SS 1 dir in localit\u00e0 Balzi Rossi nel comune di Ventimiglia; il valico \u00e8 collocato lungo il tracciato a bordo mare di una variante dell'Aurelia ed entra in Francia nella localit\u00e0 di Garavan nel comune di Mentone.\nSulla stessa linea di confine sono presenti altri due valichi stradali che conducono in Francia: ponte San Luigi sulla strada statale 1 Via Aurelia al km 697+330 e la galleria Cima Giralda sull'autostrada dei Fiori (che in Francia prende il nome di La Proven\u00e7ale), a circa 6\u00a0km dalla barriera autostradale di Ventimiglia.\nA met\u00e0 fra ponte San Ludovico e il soprastante ponte San Luigi transita inoltre la linea ferroviaria Marsiglia-Ventimiglia, che oltrepassa poi il piazzale con un ponte metallico prima di immettersi nella galleria dei Balzi Rossi.\nIl valico si trova a circa 9\u00a0km da Ventimiglia e circa 2\u00a0km dal centro di Mentone (Francia).\nPonte San Ludovico \u00e8 stato inaugurato il 4 luglio 1964 alle ore 14 e la prima ad attraversare il valico \u00e8 stata una studentessa svedese, Eva Nordenskjold.\nIl traffico previsto all'inaugurazione era di 150 vetture l'ora.\nDal lato francese la costruzione \u00e8 finita nel 1969.\nPonte San Luigi rappresenta invece il confine storico sulla costa del Mar Ligure tra Italia e Francia; la delimitazione ufficiale del confine e della relativa frontiera venne fissata il 29 ottobre 1861 con il posizionamento dei cippi di confine lungo tutto il percorso che partiva dalla foce a mare del rio San Luigi sulla via Aurelia, risalendo il letto del torrente stesso fino alla spalla occidentale del ponte che si trovava a monte.\nSul piazzale (denominato dal lato italiano piazzale Alcide De Gasperi e dal lato francese Carrefour Robert Schuman), oggetto di un intervento di riqualificazione iniziato con la demolizione dei vecchi edifici doganali, \u00e8 stato installato un vistoso pannello colorato, fissato al ponte ferroviario, recante lo slogan \"Porta d'Italia - dove la bellezza non ha confini\".\n\"Porta d'Italia\" \u00e8 anche il nome di un monumento dedicato all'italianit\u00e0 che verr\u00e0 eretto nella stessa area."}
{"id": "2660109", "revid": "183976", "url": "https://it.wikipedia.org/wiki?curid=2660109", "title": "Federazione Europea Sci", "text": ""}
{"id": "2660110", "revid": "1305772", "url": "https://it.wikipedia.org/wiki?curid=2660110", "title": "Tons of Sobs", "text": "Tons of Sobs \u00e8 il primo album discografico in studio dei Free, pubblicato dalla casa discografica Island Records nel novembre del 1968.\nFormazione.\nMusicista aggiunto\nNote aggiuntive"}
{"id": "2660112", "revid": "767487", "url": "https://it.wikipedia.org/wiki?curid=2660112", "title": "End of All Days", "text": "End of All Days \u00e8 il nono album in studio del gruppo musicale power metal tedesco Rage, pubblicato nel 1996 dalla GUN Records."}
{"id": "2660118", "revid": "1632387", "url": "https://it.wikipedia.org/wiki?curid=2660118", "title": "Virus (Hypocrisy)", "text": "Virus \u00e8 il decimo album in studio del gruppo melodic death metal svedese Hypocrisy, pubblicato il 5 settembre 2005 dalla Nuclear Blast.\nIl disco.\n\"Virus\" \u00e8 il primo disco degli Hypocrisy registrato con la presenza del nuovo batterista Horgh, degli Immortal, e del secondo chitarrista Andreas Holma, il quale lascer\u00e0 il gruppo l'anno successivo.\nL'album \u00e8 stato prodotto e mixato da Peter T\u00e4gtgren, Anthony Clarkson ha curato l'artwork di copertina e Karl Heinz Schuster il layout.\nL'edizione limitata del disco contiene un bonus DVD con due esibizioni live della band, la prima (brani da 1 a 12) registrata al club \"La Laiterie\" di Strasburgo l'8 aprile 2004 e la seconda (brano numero 13) al festival Bang Your Head!!! del 2003 a Balingen. Quest'ultima canzone, \"Total Desaster\", \u00e8 una cover del gruppo thrash metal tedesco Destruction ed \u00e8 suonata assieme al cantante e bassista della band Marcel \"Schmier\" Schirmer. Nell'edizione giapponese dell'album \u00e8 presente la bonus track \"Watch Out\"."}
{"id": "2660120", "revid": "124123", "url": "https://it.wikipedia.org/wiki?curid=2660120", "title": "Antoine Fabre d'Olivet", "text": "\u00c8 stato scrittore, poeta e compositore la cui ermeneutica biblica e filosofica ha influenzato molti occultisti, come Eliphas L\u00e9vi e G\u00e9rard Encausse. Il suo miglior lavoro conosciuto oggi \u00e8 la sua ricerca sull'ebraico biblico, i trentasei Versi d'Oro di Pitagora e l'arte sacra della musica. Il suo interesse per Pitagora e le opere risultanti hanno avviato un risveglio del Neopitagorismo che avrebbe poi influenzato molti occultisti e spirtitualisti New Age. Ha svolto un lavoro di reinterpretazione della Genesi a partire dal testo originale (in ebraico antico). Egli fu condannato sia da Napoleone I che dal Papa.\nPer quanto riguarda la linguistica, Fabre d'Olivet pu\u00f2 essere considerato come il maggiore rappresentante della teoria fonosemantica ma allo stesso tempo anche il meno conosciuto. G\u00e9rard Genette non lo prese in alcuna considerazione nel suo approfondito studio sulla storia del fonosimbolismo, eppure il noto linguista B. L. Whorf rimase affascinato da Fabre d'Olivet e lo defin\u00ec \u00abun metafisico mistico e religioso che mescol\u00f2 questo lato della sua natura con i lavori di uno dei pi\u00f9 potenti intelletti di ogni epoca\u00bb."}
{"id": "2660121", "revid": "1677399", "url": "https://it.wikipedia.org/wiki?curid=2660121", "title": "Paris Open 1975", "text": "Il Paris Open 1975 \u00e8 stato un torneo di tennis che si \u00e8 giocato sul Sintetico indoor. \u00c8 stata la 6\u00aa edizione del Paris Open, che fa parte del Commercial Union Assurance Grand Prix 1975. Il torneo si \u00e8 giocato a Parigi in Francia, dal 27 ottobre al 2 novembre 1975.\nCampioni.\nSingolare.\n Tom Okker ha battuto in finale Arthur Ashe 6\u20133, 2\u20136, 6\u20133, 3\u20136, 6\u20134\nDoppio.\n Wojciech Fibak / Karl Meiler hanno battuto in finale Ilie N\u0103stase / Tom Okker 6\u20133, 9\u20138"}
{"id": "2660125", "revid": "1677399", "url": "https://it.wikipedia.org/wiki?curid=2660125", "title": "Paris Open 1974", "text": "Il Paris Open 1974 \u00e8 stato un torneo di tennis che si \u00e8 giocato sul Sintetico indoor. \u00c8 stata la 5\u00aa edizione del Paris Open, che fa parte del Commercial Union Assurance Grand Prix 1974. Il torneo si \u00e8 giocato a Parigi, in Francia, dal 28 ottobre al 3 novembre 1974.\nCampioni.\nSingolare.\n Brian Gottfried ha battuto in finale Eddie Dibbs 6\u20133, 5\u20137, 8\u20136, 6\u20130\nDoppio.\n Patrice Dominguez / Fran\u00e7ois Jauffret hanno battuto in finale Brian Gottfried / Ra\u00fal Ram\u00edrez 7\u20135, 6\u20134"}
