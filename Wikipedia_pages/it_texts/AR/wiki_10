{"id": "2648093", "revid": "74801", "url": "https://it.wikipedia.org/wiki?curid=2648093", "title": "James Gandon", "text": "Gli inizi.\nGandon nacque nel 1743 a Londra, discendente di francesi ugonotti. Dal 1749 fu educato alla Shipley's Drawing Academy dove studi\u00f2 i classici, matematica, arte e architettura. Lasciata la scuola di disegno, inizi\u00f2 a studiare architettura nello studio di William Chambers. Chambers era un propugnatore dell'evoluzione in senso neoclassico dell'architettura Palladiana, sebbene egli stesso elabor\u00f2 invece progetti molto pi\u00f9 vicini al Gothic Revival. Ad ogni modo, furono le concezioni palladiane e noeclassiche di Chambers quelle che maggiormente influenzarono il giovane Gandon.\nNel 1765, Gandon lasci\u00f2 lo studio di WIlliam Chambers per iniziare l'attivit\u00e0 in proprio. La sua prima commissione riguard\u00f2 la propriet\u00e0 di Sir Samuel Hillier a Wolverhampton. Il nuovo studio di Gandon, sebbene riscosse un certo successo, rimase comunque piccolo. Verso il 1769 decise di partecipare a un concorso architettonico per progettare il nuovo Royal Exchange, ora noto come la City Hall di Dublino. Il progetto scelto fu quello di Thomas Cooley, ma comunque Gandon ottenne un onorevole secondo posto, che lo port\u00f2 all'attenzione dei politici che stavano proprio in quegli anni sovrintendendo al ridisegno su larga scala di Dublino, una delle pi\u00f9 vaste citt\u00e0 europee dell'epoca.\nDurante gli anni seguenti, in Inghilterra, Gandon venne incaricato della progettazione della County Hall di Nottingham. Tra il 1769 e il 1771 collabor\u00f2 con John Woolfe su due volumi aggiuntivi al \"Vitruvius Britannicus\" di Colen Campbell, un libro di progetti e disegni di opere del revival Palladiano inglese. Durante il suo periodo inglese, Gandon venne premiato con la medaglia d'oro per l'architettura dalla Royal Academy of Arts di Londra, nel 1768.\nIl progetto per la Custom House (Dogana di Dublino).\nNel 1780 Gandon declin\u00f2 l'invito da parte di un membro della famiglia Romanov a lavorare a San Pietroburgo, mentre l'anno seguente, all'et\u00e0 di 38 anni, decise di accettare l'invito di Lord Carlow e John Beresford (Commissario delle Entrate per l'Irlanda) a trasferirsi a Dublino per supervisionare la costruzione della nuova Dogana di Dublino. Thomas Cooley, il progettista originario, era morto nel frattempo e Gandon fu scelto per assumere il completo controllo del cantiere. Si narra che la gente irlandese fosse cos\u00ec contraria alla costruzione della Custom House - e delle tasse ad essa associate - che Beresford fu costretto a far giungere di nascosto Gandon e lo dovette tenere nascosto nella propria casa per almeno i primi tre mesi. Il progetto fu infine completato per la cifra di \u00a3200,000, un esborso enorme per l'epoca.\nQuesta cospicua commissione si dimostr\u00f2 il punto di svolta nella carriera dell'architetto: Dublino divenne la nuova casa di Gandon, e l'architettura della citt\u00e0 la sua nuova \"raison d'etre\" per il resto della sua vita. Dublino - che nel periodo in cui visse Gandon sarebbe cresciuta fino a divenire la quinta pi\u00f9 vasta citt\u00e0 d'Europa - fu soggetta a una vastissima espansione, seguendo principalmente i dettami neoclassici e palladiani gi\u00e0 resi popolari dall'opera di Edward Lovett Pearce e Richard Cassels.\nLa nuova Dogana fu inoltre impopolare per alcuni consiglieri della citt\u00e0 poich\u00e9 spost\u00f2 l'asse della citt\u00e0. La Wide Streets Commission, di recente istituzione, ingaggi\u00f2 Gandon per disegnare una nuova enclave aristocratica nelle vicinanze di Mountjoy Square e Gardiner Street. Le nuove classiche schiere di ampie residenze divennero cos\u00ec le Town houses dei membri del nuovo Parlamento situato in College Green. Gandon progett\u00f2 inoltre il Carlisle Bridge (ora O'Connell Bridge), sul fiume Liffey per congiungere le porzioni nord e sud della citt\u00e0.\nAltre opere irlandesi.\nIn citt\u00e0 Gandon progett\u00f2 molto, tra cui si ricordano: The Four Courts, il King's Inns, cominciato nel 1795 e portato a termine nel 1816 dal suo allievo Henry Aaron Baker, le stanze della Rotunda Assembly, e molti altri edifici in College Green e a Trinity College. Una delle sue prestigiose commesse, giunta nel 1785, riguard\u00f2 l'ampliamento della monumentale Houses of Parliament di Pearce. Progett\u00f2 inoltre l'oggi ben noto curvo schermo murario che collega la sua estensione all'edificio originario. L'edificio \u00e8 attualmente noto come Bank of Ireland. La sua opera in Irlanda non fu comunque circoscritta alla sola Dublino, e non solo a commesse civiche e municipali. Nel 1784 disegn\u00f2 la nuova Courthouse di Waterford e lavor\u00f2 inoltre su molte residenze private, tra cui quella di Abbeville a Dublino, progettata per John Beresford nel 1792.\nCritica e declino.\nIl successo delle opere e delle commesse di Gandon non riguard\u00f2 invece la popolarit\u00e0 personale: fu oggetto di aspre critiche da parte dei suoi rivali. Tanto fu odiata la tassazione simboleggiata dalla Custom House che la stigmatizzazione dell'esserne il creatore avrebbe impedito ogni apprezzamento per le sue opere per il corso della sua vita. Si disse addirittura che Gandon costruisse edifici per incrementare la propria autostima. Durante gli anni ottanta del Settecento, durante la costruzione delle Four Courts, un opuscolo pubblicava giornalmente lettere da un corrispondente che insultavano e svilivano quotidianamente Gandon e la sua opera: ci\u00f2 nutr\u00ec ulteriormente l'odio contro di lui. In realt\u00e0, Gandon aveva semplicemente riscoperto ci\u00f2 in cui avevano gi\u00e0 creduto numerosi architetti, da Vitruvio a Thomas Jefferson: la forma palladiana era per lui la pi\u00f9 calzante per il disegno di edifici pubblici laddove pi\u00f9 era richiesta l'espressione del prestigio civico.\nQuando nel 1798 la Rivolta scoppi\u00f2 nelle strade Irlandesi, Gandon - figura altamente impopolare - ripar\u00f2 frettolosamente a Londra. Al suo ritorno a Dublino tro\u00f2 una citt\u00e0 profondamente cambiata: il Parlamento, che aveva ispirato un periodo di grande sviluppo, venne chiuso; l'Atto di Unione aveva posto dal 1\u00ba gennaio 1801 l'Irlanda sotto diretto controllo di Londra. Una dopo l'altra le famiglie dell'aristocrazia anglo-irlandese avevano lasciato le loro nuove case urbane. Come diretta conseguenza, Dublino declin\u00f2 rapidamente dal ruolo di citt\u00e0 europea di primo piano. \nGandon si era sposato nel 1770 con Eleanor Smuller, che mor\u00ec poco dopo il trasferimento a Dublino. La coppia aveva all'epoca gi\u00e0 sei figli. James Gandon mor\u00ec nel 1823 nella sua casa di Lucan, Contea di Dublino, dopo aver trascorso quarantadue anni in Irlanda. Venne seppellito a Drumcondra. Pare che gi\u00e0 all'epoca della morte la sua reputazione fosse stata oggetto di riabilitazione, tanto che sulla lapide \u00e8 possibile leggere: - \"\"Tale fu il rispetto di cui godeva Gandon da parte dei suoi vicini e amici di Lucan, che essi rifiutarono di usare un carro e camminarono per 16 miglia fino a Drumcondra e ritorno il giorno del suo funerale\".\"\nNegli anni successivi alla sua morte, la tribolata storia d'Irlanda ricorda anche numerosi danni e distruzioni ai danni delle opere di Gandon, specialmente per quanto riguarda gli interni. La Custom House venne bombardata nel 1921 durante la Guerra d'indipendenza irlandese e parti di essa vennero ricostruite utilizzando una variet\u00e0 pi\u00f9 scura di pietra locale. Le Four Courts vennero incendiate dalle forze repubblicane durante la Guerra civile irlandese l'anno successivo e, sebbene parte dell'edificio venne ricostruita, buona parte dell'opera di Gandon \u00e8 andata persa. Ciononostante, l'impronta del suo lavoro nella Dublino Georgiana \u00e8 ancora oggi chiaramente visibile."}
{"id": "2648094", "revid": "1543377", "url": "https://it.wikipedia.org/wiki?curid=2648094", "title": "Cucutilla", "text": "Cucutilla \u00e8 un comune della Colombia facente parte del dipartimento di Norte de Santander.\nL'abitato venne fondato nel 1714, mentre l'istituzione del comune \u00e8 del 1931."}
{"id": "2648095", "revid": "742538", "url": "https://it.wikipedia.org/wiki?curid=2648095", "title": "Christer Somme", "text": "Fu colonnello della fanteria dello Sm\u00e5land.\nCarriera.\nLa situazione svedese del 1599 port\u00f2 il giovane Somme ad appoggiare il nuovo sovrano Carlo IX subito dopo la detronizzazione del precedente re Sigismondo, al tempo re di Polonia.\nGrazie a questo appoggio nel 1601 fu nominato Capitano della citt\u00e0-fortezza di Koknese, nell'attuale Lettonia, ma in quel periodo sotto controllo svedese. Questo lo port\u00f2 naturalmente a dover difendere la citt\u00e0 dal sovrano polacco che ne rivendicava il possesso. Somme perdette la citt\u00e0 e fu condotto in cattivit\u00e0 in Polonia assieme al Barone Jesper Andersson Cruus.\nVenne rilasciato gi\u00e0 nel 1602 e dal 1603 fu governatore di Haapsalu, nell'odierna Estonia. Sconfitto nuovamente nel 1604 dai polacchi a Paide, rimase un periodo in Svezia dove nel 1609 ader\u00ec alla campagna militare di Jacob De la Gardie verso Mosca.\nPeriodo a Kalmar.\nIl 20 luglio 1611, durante la guerra di Kalmar, fu nominato Capitano della citt\u00e0 e del castello di Kalmar. Ma solo due settimane, il 3 agosto 1611 capitol\u00f2 sotto l'assedio danese. Non potendo ricevere i rifornimenti e la polvere da sparo perch\u00e9 la flotta danese-norvegese impediva l'arrivo delle navi svedesi prese accordi per la resa della citt\u00e0. Somme aveva sotto il suo comando duemila uomini, oramai senza polvere da sparo. Durante il consiglio di guerra decisero di arrendersi dopo il terzo attacco danese ma quando Somme seppe dei preparativi per il primo attacco chiese di parlamentare. Sostenne in una lettera al sovrano svedese di non aver voluto sacrificare i suoi uomini che versavano gi\u00e0 in cattive condizioni di umore.\nQuesta storia viene sempre presentata dal punto di vista svedese, sostenendo un imperdonabile atto di codardia e di tradimento ma recenti studi tendono a dimostrare che il passaggio di Somme nelle file dell'esercito danese sarebbe da imputare alla paura che nutriva per l'ira di Carlo IX e non ad una premeditazione di tradimento.\nAd ogni modo Somme pass\u00f2 al servizio della Danimarca e si stabil\u00ec nei pressi di Rolfsdorf in Holstein, dove fu assassinato non molto tempo dopo.\nConseguenze.\nCarlo IX fece confiscare tutti i beni appartenuti a Somme tra cui il castello di Skokloster, venne condannato come traditore, nominato come sinonimo di frode per i secoli a venire. I cittadini di Kalmar, che senza dubbio hanno pagato il prezzo d'esser stati usati e sacrificati con i loro beni come merce di scambio dell'accordo tra Somme e Cristiano IV lo hanno eletto come \"figura nera\" nella storia della citt\u00e0. I bambini venivano portati a sputare sulla sua immagine al castello.\nCuriosit\u00e0.\nA tutt'oggi nella lingua svedese \u00e8 presente il nome di Somme come esempio di codardia."}
{"id": "2648098", "revid": "1305772", "url": "https://it.wikipedia.org/wiki?curid=2648098", "title": "I Have a Dream (disambigua)", "text": "I have a dream (\"ho un sogno\" in lingua inglese) \u00e8 la frase con cui viene identificato un discorso tenuto da Martin Luther King il 28 agosto 1963.\nL'espressione pu\u00f2 inoltre riferirsi a:"}
{"id": "2648101", "revid": "1543377", "url": "https://it.wikipedia.org/wiki?curid=2648101", "title": "Durania", "text": "Durania \u00e8 un comune della Colombia facente parte del dipartimento di Norte de Santander.\nL'abitato venne fondato da Segundo Antonio Gonz\u00e1les e Virginia Acosta de Gonz\u00e1les nel 1890, mentre l'istituzione del comune \u00e8 del 1\u00ba maggio 1911."}
{"id": "2648103", "revid": "287204", "url": "https://it.wikipedia.org/wiki?curid=2648103", "title": "Vancouver Grizzlies 1999-2000", "text": "La stagione 1999-2000 dei Vancouver Grizzlies fu la 5\u00aa nella NBA per la franchigia.\nI Vancouver Grizzlies arrivarono settimi nella \"Midwest Division\" della \"Western Conference\" con un record di 22-60, non qualificandosi per i play-off."}
{"id": "2648104", "revid": "287204", "url": "https://it.wikipedia.org/wiki?curid=2648104", "title": "Athagad", "text": " \nAthagad (o Athagarh, Athgarh) \u00e8 una citt\u00e0 dell'India di 15.850 abitanti, situata nel distretto di Cuttack, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 31' 60 N e 85\u00b0 37' 0 E e ha un'altitudine di 62 .\nSociet\u00e0.\nEvoluzione demografica.\nAl censimento del 2001 la popolazione di Athagad assommava a 15.850 persone, delle quali 8.140 maschi e 7.710 femmine. I bambini di et\u00e0 inferiore o uguale ai sei anni assommavano a 1.742, dei quali 922 maschi e 820 femmine. Infine, coloro che erano in grado di saper almeno leggere e scrivere erano 11.368, dei quali 6.348 maschi e 5.020 femmine."}
{"id": "2648110", "revid": "287204", "url": "https://it.wikipedia.org/wiki?curid=2648110", "title": "Athmallik", "text": " \nAthmallik (o Athmalik, Kaintaragarh) \u00e8 una citt\u00e0 dell'India di 11.383 abitanti, situata nel distretto di Angul, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 43' 0 N e 84\u00b0 31' 60 E e ha un'altitudine di 66 .\nSociet\u00e0.\nEvoluzione demografica.\nAl censimento del 2001 la popolazione di Athmallik assommava a 11.383 persone, delle quali 5.863 maschi e 5.520 femmine. I bambini di et\u00e0 inferiore o uguale ai sei anni assommavano a 1.501, dei quali 783 maschi e 718 femmine. Infine, coloro che erano in grado di saper almeno leggere e scrivere erano 7.365, dei quali 4.362 maschi e 3.003 femmine."}
{"id": "2648114", "revid": "1543377", "url": "https://it.wikipedia.org/wiki?curid=2648114", "title": "El Carmen (Norte de Santander)", "text": "El Carmen \u00e8 un comune della Colombia facente parte del dipartimento di Norte de Santander.\nL'abitato venne fondato da Pedro Isabel del Busto nel 1686."}
{"id": "2648116", "revid": "1543377", "url": "https://it.wikipedia.org/wiki?curid=2648116", "title": "El Tarra", "text": "El Tarra \u00e8 un comune della Colombia facente parte del dipartimento di Norte de Santander.\nL'abitato venne fondato da Luis Quintero, Victor Ballestreros e Ramon Diaz alla fine degli anni trenta, mentre l'istituzione del comune \u00e8 del 26 novembre 1990."}
{"id": "2648117", "revid": "767487", "url": "https://it.wikipedia.org/wiki?curid=2648117", "title": "Il cineamatore", "text": "Il cineamatore (\"Amator\") \u00e8 un film del 1979 diretto da Krzysztof Kie\u015blowski, scritto dal regista insieme all'interprete protagonista Jerzy Stuhr.\nTrama.\nFilip Mosz, impiegato trentenne polacco, acquista una macchina da presa quasar 2, di fabbricazione russa, per filmare la nascita della sua bambina. Spende per l'acquisto l'equivalente di due mesi di salario. \u00c8 felicemente sposato, ha una bella casa e pu\u00f2 considerarsi una persona tranquilla e benestante secondo gli standard della societ\u00e0 socialista polacca.\nTutto questo non gli basta. Viene velocemente catturato dalla macchina da presa, che lo risucchia quasi fosse un demone.\nLa moglie, neomamma con problemi di depressione post-partum, si sente trascurata e lo avversa nella sua nuova passione. La donna intuisce subito che dietro lo spasmodico interesse del marito per la cinematografia si nasconde un'insoddisfazione di tipo esistenziale. Comprende che, se il compagno si dedica \"alla prima di tutte le arti\", \u00e8 perch\u00e9 in fondo non \u00e8 felice della vita che \u00e8 riuscito a costruire con lei. La passione dell'uomo cresce a seguito del conseguimento del terzo premio ad un festival di cinematografia amatoriale. Fonda un circolo presso la sua azienda, ma \u00e8 continuamente alle prese con la burocrazia socialista, di cui il film sottolinea costantemente i limiti e le ipocrisie, anche se, di fondo, i dirigenti aziendali vengono descritti come persone intimamente umane.\nIl primo film, commissionato dall'azienda, \u00e8 la ripresa di una grigia cerimonia per un anniversario aziendale, ma gi\u00e0 in quell'occasione il protagonista \u00e8 attratto dalla descrizione dei piccoli eventi del mondo reale e delle cose cos\u00ec come accadono, in contrasto con i burocrati, che vorrebbero che si limitasse alle riprese agli eventi ufficiali.\nDi l\u00ec in avanti \u00e8 come risucchiato dal realismo cinematografico, fino per\u00f2 a comprendere che la rappresentazione della verit\u00e0 non \u00e8 priva di problemi di ordine morale.\nDi pari passo con l'evoluzione della sua tecnica cinematografica e con l'affermazione sociale, che lo porta addirittura a lavorare per la televisione di stato, il personaggio perde la grande sensibilit\u00e0 e l'innocenza che lo caratterizzavano all'inizio della storia e viene abbandonato dalla moglie.\nAlla fine sembra capire, guidato da un anziano burocrate, che si rivela ad ogni passo una persona molto pi\u00f9 profonda e lungimirante di quanto potessero far sospettare le apparenze, che la rappresentazione della vita, in tutti i suoi aspetti, non pu\u00f2 ridursi ad una violenta raffigurazione del reale.\nProduzione.\nCast.\nIl regista Krzysztof Zanussi interpreta se stesso. Inoltre \u00e8 anche inclusa una scena tratta da un suo film del 1976, \"Colori mimetici\" (\"Barwy ochronne\")."}
{"id": "2648121", "revid": "1929898", "url": "https://it.wikipedia.org/wiki?curid=2648121", "title": "Bosco di Gioia", "text": "Il cosiddetto \"Bosco di Gioia\" era un'area verde in via Melchiorre Gioia 39 a Milano, precedentemente occupata da un vivaio, sulla quale a partire dal 2006 \u00e8 stato poi costruito Palazzo Lombardia.\nSi trovava sui resti della propriet\u00e0 di Giuditta Sommaruga che, alla propria morte nel 1964, lasci\u00f2 in eredit\u00e0 all'Ospedale Maggiore per \"scopi umanitari\", continuando comunque a ospitare il vivaio Fumagalli, in affitto. Dopo anni di contenzioso sui progetti urbanistici cominci\u00f2 la costruzione di Palazzo Lombardia nell'area del Bosco Gioia, che venne abbattuto nei primi giorni del 2006.\nIl testamento Sommaruga e il vivaio Fumagalli.\nNel testamento, Giuditta Sommaruga indicava tale condizione: che \u00abla propriet\u00e0 di via Melchiorre Gioia 39, cio\u00e8 la casa di abitazione con annesso giardino, non venga venduta n\u00e9 data in affitto, ma sia mantenuta fra le propriet\u00e0 dell'Ospedale Maggiore, non solo ma venga bens\u00ec destinata ed adibita a scopi Ospitalieri, con Impianti di Terapia Fisica o come meglio creder\u00e0, per lenire le sofferenze dell'umanit\u00e0, e che venga intestata in memoria di mia madre Emilia Longone vedova Sommaruga, portando il nome della stessa\u00bb. L'Ospedale Maggiore accett\u00f2 l'eredit\u00e0 e la tenne come cespite a reddito, incassando l'affitto del vivaio Fumagalli.\nIn seguito alla divisione dell'Ospedale Maggiore nei due enti ospedalieri Policlinico e Niguarda, la propriet\u00e0 del terreno pass\u00f2 a quest'ultimo.\nLa vendita del terreno e lo sfratto del vivaio.\nNel 1983 il Niguarda decise di venderlo insieme ad altri terreni ed immobili: essendo un bene inalienabile, chiese e ottenne l'autorizzazione dalla Giunta Regionale presieduta da Giuseppe Guzzetti. Tuttavia si dimentic\u00f2 della particella catastale n. 20 e dovette richiedere una nuova autorizzazione, che venne ottenuta solo nel 1988 dalla giunta di Bruno Tabacci.\nNel frattempo il terreno di 12.000\u00a0m\u00b2 era utilizzato come vivaio dalla floricoltura Fumagalli, e questo suo utilizzo spiega la variet\u00e0 e la qualit\u00e0 di essenze arboree che caratterizzarono il parco.\nL'area, che nel piano regolatore del 1980 era destinata a verde comunale, entr\u00f2 poi a far parte della variante Z2, che ivi prevedeva la creazione di un centro direzionale, condividendo i diritti volumetrici con gli altri terreni della zona. Il valore del terreno, in base alla valutazione di un perito, ammontava a circa 11 miliardi di lire, e questa cifra costitu\u00ec la base dell'asta che venne effettuata il 18 dicembre 1989 presso il notaio Michele Marchetti.\nTale asta, dopo numerosi rilanci, venne vinta con un'offerta di 20 miliardi dall'impresa Cogefar Torno, che gi\u00e0 possedeva il terreno adiacente. In seguito a fusioni tra societ\u00e0 i due terreni divennero di propriet\u00e0 della ILIM S.p.A..\nLa variante Z2 venne annullata dal TAR nel 1990, e nel 1991 venne bandito il concorso per una nuova sistemazione dell'area, vinto dall'architetto Nicolin. Il progetto vincitore non prevedeva nulla per via Algarotti, ma nel 1999 Nicolin, che aveva ricevuto un incarico ufficiale di pianificazione da parte del Comune, prepar\u00f2 un progetto in cui si prevedeva il mantenimento del verde e la costruzione di una serie di edifici bassi lungo viale Restelli. L'edificio della Regione era collocato vicino al grattacielo attuale del Comune, alla fine di via Restelli.\nSolo nel 2000, con l'accordo di programma tra Regione, Provincia e Comune, e nel 2001, con il P.I.I. Garibaldi-Repubblica, venne previsto di collocare l'altra sede della Regione Lombardia tra viale Restelli e via Melchiorre Gioia: nelle tavole dell'accordo di programma, la sede fu indicata come una torre a pianta ellittica al centro del terreno.\nIl vivaio Fumagalli venne sfrattato e lasci\u00f2 libero il terreno nel 2001. Le piante del vivaio crebbero allora incolte e costituirono un fitto bosco con pi\u00f9 di 200 esemplari, un'area verde di 12.000\u00a0m\u00b2 che gli abitanti del quartiere chiamarono appunto \"Bosco di Gioia\".\nIl taglio del \"bosco\".\nAlcuni abitanti dell'Isola e di via Algarotti presentarono un ricorso al TAR contro il Programma Integrato di Intervento e cercarono di salvare le piante del bosco di Gioia, chiedendo alla Provincia di dichiarare alberi monumentali le piante pi\u00f9 significative e alla Soprintendenza di porre un vincolo ambientale sull'area, ma senza successo. Il vincolo non fu concesso, vista l'origine artificiale del popolamento arboreo, costituito da un ex vivaio (pertanto non classificabile come \"bosco\" in base alla allora legge forestale regionale 27/2004, articolo 3), come dimostrava il fatto che la quasi totalit\u00e0 delle piante fossero delimitate da rete metallica per zolle, com'\u00e8 d'abitudine nei vivai di piante arboree.\nNon fu possibile ricorrere contro la violazione del testamento in quanto i discendenti di Giuditta Sommaruga non erano legittimati a farlo ed era passato troppo tempo dalla vendita all'asta.\nNel marzo 2005 si costitu\u00ec il Comitato Giardino in Gioia e furono raccolte pi\u00f9 di 15.000 firme su una petizione per salvaguardare il bosco; due abitanti del quartiere, il tastierista Rocco Tanica del gruppo Elio e le Storie Tese e l'informatico Paolo Macchi portarono avanti un digiuno nel mese di aprile in un camper parcheggiato davanti al bosco, che fu ripreso dalla stampa e dalla televisione. Gli stessi Elio e le Storie Tese hanno dedicato alla vicenda il singolo \"Parco Sempione\".\nLa Regione e il Comune non accolsero le richieste dei firmatari e si limitarono a promettere che i due alberi pi\u00f9 grandi, una magnolia e un faggio, fossero mantenuti sul posto e che le altre piante fossero traslocate in altre aree del quartiere. Attualmente sopravvive solo la magnolia (visibile percorrendo via Francesco Algarotti), essendo il faggio morto durante i lavori di costruzione dell'edificio.\nIl 27 dicembre 2005 l'impresa incaricata del taglio e trasloco inizi\u00f2 i lavori, i residenti tentarono sotto la neve un'ultima difesa delle piante, l'ambientalista Michele Sacerdoti si arrampic\u00f2 su un faggio per impedirne il taglio, Dario Fo e Milly Moratti portarono il loro sostegno, ma intervennero le forze dell'ordine per allontanare chi protestava. Al 7 gennaio 2006 dieci piante erano gi\u00e0 state trasferite nei parterre di \"largo De Benedetti\", \"viale Restelli\" e \"piazza Carbonari\", le altre - insalvabili - vennero abbattute. Quel giorno si svolse una grande manifestazione di protesta, ma ormai l'area si presentava gi\u00e0 come una distesa di terra brulla.\nAlla fine del 2006, completate le pratiche autorizzative e la gara di appalto della costruzione vinta da Impregilo e Techint, fu avviato il cantiere di costruzione di Palazzo Lombardia sul terreno appartenuto a Giuditta Sommaruga e sull'area contigua, precedentemente adibita a parcheggio."}
{"id": "2648122", "revid": "1543377", "url": "https://it.wikipedia.org/wiki?curid=2648122", "title": "El Zulia", "text": "El Zulia \u00e8 un comune della Colombia facente parte del dipartimento di Norte de Santander. Il comune \u00e8 situato all'interno dell'Area metropolitana di C\u00facuta.\nIl comune venne istituito il 30 ottobre 1959."}
{"id": "2648125", "revid": "767487", "url": "https://it.wikipedia.org/wiki?curid=2648125", "title": "Hacar\u00ed", "text": "Hacar\u00ed \u00e8 un comune della Colombia facente parte del dipartimento di Norte de Santander.\nL'abitato venne fondato da Isidro Garay nel 1780 con il nome \"La Palma\". Il comune venne istituito nel 1908, mentre l'attuale denominazione venne assunta nel 1930."}
{"id": "2648126", "revid": "599013", "url": "https://it.wikipedia.org/wiki?curid=2648126", "title": "Senor\u00edo di Cuzcatlan", "text": ""}
{"id": "2648128", "revid": "1543377", "url": "https://it.wikipedia.org/wiki?curid=2648128", "title": "Herr\u00e1n", "text": "Herr\u00e1n \u00e8 un comune della Colombia facente parte del dipartimento di Norte de Santander.\nL'abitato venne fondato da Jos\u00e9 Antonio Bautista Pati\u00f1o nel 1860, mentre l'istituzione del comune \u00e8 del 1\u00ba maggio 1911. La denominazione del comune \u00e8 in onore dell'ex presidente colombiano Pedro Alc\u00e1ntara Herr\u00e1n."}
{"id": "2648129", "revid": "287204", "url": "https://it.wikipedia.org/wiki?curid=2648129", "title": "Peter Paul", "text": ""}
{"id": "2648132", "revid": "767487", "url": "https://it.wikipedia.org/wiki?curid=2648132", "title": "La Esperanza (Colombia)", "text": "La Esperanza \u00e8 un comune della Colombia facente parte del dipartimento di Norte de Santander.\nL'abitato venne fondato da un gruppo di coloni e mercanti guidato da Antonio Jos\u00e9 del Rinc\u00f3n nel 1811."}
{"id": "2648133", "revid": "767487", "url": "https://it.wikipedia.org/wiki?curid=2648133", "title": "Dezs\u0151 Nov\u00e1k", "text": "Carriera.\nCalciatore.\nClub.\nCresciuto nelle giovanili dell'Egyh\u00e1zasr\u00e1d\u00f3c, Nov\u00e1k nel 1955 si trasfer\u00ec allo Szombathelyi Post\u00e1s e l'anno seguente allo Szombathelyi Halad\u00e1s, in cui rimase fino al 1961.\nNel 1961 pass\u00f2 al Ferencv\u00e1ros con cui fino al 1972, anno del ritiro dal calcio giocato, vinse 4 campionati ungheresi, una Coppa d'Ungheria e a livello internazionale una Coppa delle Fiere nel 1964-1965.\nNazionale.\nCon la Nazionale di calcio dell'Ungheria Nov\u00e1k disput\u00f2 tre edizioni del Torneo olimpico di calcio, vincendo la medaglia di bronzo nel 1960 e quella d'oro nel 1964 e nel 1968. In totale alle Olimpiadi Nov\u00e1k gioc\u00f2 13 partite realizzando 2 gol, entrambi nel 1968 contro il Giappone.\nNov\u00e1k esord\u00ec nella Nazionale maggiore ungherese il 25 ottobre 1959 contro la Svizzera. Con l'Ungheria prese parte all'Europeo 1964 in Spagna concluso al 3\u00ba posto grazie a 2 sue reti nei tempi supplementari nella finale per il terzo posto disputata contro la Danimarca. Questi 2 gol gli valsero anche il titolo di capocannoniere della manifestazione a pari merito con il connazionale Ferenc Bene e lo spagnolo Jes\u00fas Mar\u00eda Pereda. In totale con la Nazionale ungherese collezion\u00f2 9 presenze e 3 gol.\nAllenatore.\nDopo essersi ritirato dal calcio giocato Nov\u00e1k inizi\u00f2 ad allenare la squadra riserve del Ferencv\u00e1ros. Nel 1973 fu nominato allenatore della prima squadra, che successivamente allen\u00f2 in altri due periodi, dal 1980 al 1983 vincendo un campionato ungherese, e dal 1994 al 1986, vincendo altri due campionati nazionali.\nFu inoltre alla guida del , del Bajai, del Vol\u00e1n, dello Halad\u00e1s, del Deutschkreutz in Austria, dell'Al-Ittihad in Arabia Saudita e per due volte della Nazionale olimpica ungherese."}
{"id": "2648136", "revid": "1039155", "url": "https://it.wikipedia.org/wiki?curid=2648136", "title": "Hideyuki Hori", "text": " \u00c8 il fratello minore di Yukitoshi Hori e ha lavorato per la Aoni Production.\n\u00c8 noto per aver doppiato Phoenix ne \"I Cavalieri dello Zodiaco\", Warsman in \"Kinnikuman\", Schwarz Bruder in \"Kid\u014d butoden G Gundam\" e Ryu Hayabusa in \"Ninja Gaiden\". Insieme ad Akira Kamiya e Hideyuki Tanaka fu uno dei doppiatori pi\u00f9 attivi negli anni ottanta-novanta."}
{"id": "2648137", "revid": "300067", "url": "https://it.wikipedia.org/wiki?curid=2648137", "title": "Pat Calathes", "text": "\u00c8 il fratello di Nick Calathes.\nCarriera.\nIl 4 gennaio 2017 viene ingaggiato dalla Pallacanestro Cant\u00f9."}
{"id": "2648138", "revid": "1543377", "url": "https://it.wikipedia.org/wiki?curid=2648138", "title": "La Playa de Bel\u00e9n", "text": "La Playa de Bel\u00e9n, a volte semplicemente La Playa, \u00e8 un comune della Colombia facente parte del dipartimento di Norte de Santander."}
{"id": "2648140", "revid": "287204", "url": "https://it.wikipedia.org/wiki?curid=2648140", "title": "Motosuke Takahashi", "text": "Biografia.\nDopo essersi laureato presso la facolt\u00e0 di Miyagi, nel 1966 inizia a lavorare presso la Tatsunoko Production. Nel 1975 diventa professionista freelance e collabora alla trilogia robotica di Tadao Nagahama. Dal 1979 inizia a lavorare presso lo studio Pierrot.\nMuore l'11 agosto 2007 per complicazioni legate ad un cancro ai polmoni."}
{"id": "2648147", "revid": "27816556", "url": "https://it.wikipedia.org/wiki?curid=2648147", "title": "Teatro Sannazzaro (Napoli)", "text": ""}
{"id": "2648149", "revid": "599013", "url": "https://it.wikipedia.org/wiki?curid=2648149", "title": "Invisible Connections", "text": "Invisible Connections \u00e8 l'undicesimo album in studio del musicista greco Vangelis, pubblicato nel 1985 dalla Deutsche Grammophon.\nIl disco.\nTra i suoi lavori pi\u00f9 oscuri, \"Invisible Connections\", ventitreesima pubblicazione ufficiale da solista comprendendo raccolte e colonne sonore, presenta un sound del tutto differente da tutti gli altri lavori di Vangelis, fatta eccezione per \"Beaubourg\", unico album dallo stile simile. Nonostante questo, viene comunemente inserito nella trilogia dei suoi album anni ottanta, composta anche dai precedenti due album \"Soil Festivities\" e \"Mask\".\nQuesto lavoro, come in altro modo anche i precedenti, dimostra una volont\u00e0 del musicista greco di sperimentare non soltanto basandosi sullo stile a cui ha abituato (come fatto in \"Soil Festivities\"), ma anche sfociando nelle parti meno accessibili della musica sperimentale, data la differenza sostanziale e marcata tra questo lavoro (e \"Beaubourg\" in precedenza) rispetto allo stile musicale dei suoi lavori pi\u00f9 noti. In un certo senso possono essere inclusi in questa categoria anche lavori come i due precedenti a questo, che per\u00f2, pur mostrando sonorit\u00e0 diverse dal suo stile, segnano una sorta di evoluzione dove sono ben udibili i contenuti stilistici dei primi album, differentemente da questo, che potrebbe essere considerato persino un progetto parallelo.\nLe tracce.\nLa \"title-track\" pu\u00f2 essere divisa in due movimenti. Il primo, che va dall'inizio al minuto 8:35 circa, \u00e8 una collezione di suoni acustici (di strumenti come percussioni, clavicembalo e pianoforte) modificati e trattati elettronicamente. Privo di una struttura ritmica, il suo stile pu\u00f2 essere classificato come dark ambient. Il secondo movimento \u00e8 pi\u00f9 strutturato dal punto di vista ritmico e l'inserimento di suoni elettronici.\n\"Atom Blaster\" presenta uno stile simile al primo movimento della \"title-track\", in una forma pi\u00f9 minimalista. \"Thermo Vision\" \u00e8 a sua volta un'evoluzione del brano precedente, con l'aggiunta della strumentazione elettronica."}
{"id": "2648156", "revid": "599013", "url": "https://it.wikipedia.org/wiki?curid=2648156", "title": "Agostino De Nardi", "text": "Carriera.\nCresciuto nel Vittorio Veneto, ha militato in Serie A con la maglia del Palermo nella stagione 1961-1962, scendendo in campo una volta sola in quell'annata.\nHa disputato cinque stagioni in Serie B con e Bari con 109 presenze e 15 gol. La carriera si completa con altri cinque campionati in Serie C con Fanfulla, Reggiana e Bari per un totale di 137 presenze e 41 gol."}
{"id": "2648160", "revid": "438678", "url": "https://it.wikipedia.org/wiki?curid=2648160", "title": "Il silenzio \u00e8 d'oro", "text": "Il silenzio \u00e8 d'oro (\"Le Silence est d'or\") \u00e8 un film del 1947 diretto da Ren\u00e9 Clair.\nIl film vinse il Pardo d'Oro al Festival di Locarno.\nTrama.\nParigi. 1906. \nUn anziano regista cinematografico dell'epoca del muto, \u00c9mile Cl\u00e9ment, impartisce a Jacques, il suo timido assistente, per cui nutre un affetto quasi paterno, lezioni d'amore per fargli conquistare la ragazza di cui \u00e8 innamorato. Ma si tratta della stessa ragazza che egli vorrebbe sposare.\nIn fin dei conti il padrone venne a sapere e...\nProduzione.\nL'invito di girare il film viene fatto a Ren\u00e9 Clair dalla Path\u00e9, a cui si associa la RKO per la versione americana.\nRegia, sceneggiatura, dialoghi.\nIdeazione, sceneggiatura e regia sono frutto del lavoro esclusivo di Ren\u00e9 Clair.\nCast.\nMaurice Chevalier interpreta il regista del muto, alter ego dell'autore.\nGuillemette Odicino scrive su T\u00e9l\u00e9rama, presentando il film programmato alla televisione:\nScenografia.\nLa rievocazione di Parigi d'inizio secolo \u00e8 dello scenografo L\u00e9on Barsacq e i costumi sono di Christian Dior.\nAccoglienza.\nIl film non riscuote i consensi della stampa del settore ma ottiene un grande successo di pubblico.\nCritica.\nFernaldo di Giammatteo:\nGianni Rondolino:"}
{"id": "2648161", "revid": "300067", "url": "https://it.wikipedia.org/wiki?curid=2648161", "title": "Jamon Lucas", "text": ""}
{"id": "2648162", "revid": "422900", "url": "https://it.wikipedia.org/wiki?curid=2648162", "title": "Hori Hideyuki", "text": ""}
{"id": "2648169", "revid": "287204", "url": "https://it.wikipedia.org/wiki?curid=2648169", "title": "Seattle SuperSonics 1983-1984", "text": "La stagione 1983-84 dei Seattle SuperSonics fu la 17\u00aa nella NBA per la franchigia.\nI Seattle SuperSonics arrivarono terzi nella \"Pacific Division\" della \"Western Conference\" con un record di 42-40. Nei play-off persero al primo turno con i Dallas Mavericks (2-3)."}
{"id": "2648171", "revid": "767487", "url": "https://it.wikipedia.org/wiki?curid=2648171", "title": "Bill sei grande!", "text": "Bill sei grande! (\"When Willie Comes Marching Home\") \u00e8 un film del 1950 diretto da John Ford e premiato con il Pardo d'oro (allora denominato Premio della Giuria internazionale dei giornalisti) al Festival di Locarno 1950.\nTrama.\nWilliam \"Bill\" Kluggs, dopo l'attacco di Pearl Harbor, si arruola immediatamente nell'aeronautica americana suscitando l'orgoglio non solo della famiglia ma di tutta Punxatawney (Virginia Occidentale), la sua citt\u00e0 natale, che lo considera gi\u00e0 un eroe. Nonostante i tentativi di diventare pilota e le richieste di essere inviato al fronte, la sua abilit\u00e0 e competenza nell'artiglieria aerea spingono i suoi superiori ad assegnargli l'incarico di istruttore in una base poco distante da Punxatawney e, dopo due anni di guerra trascorsi l\u00e0, Bill \u00e8 ormai ritenuto un codardo da tutti i suoi concittadini.\nFinalmente per Bill giunge il momento del riscatto e in quattro giorni gli succede di tutto: prima sostituisce un mitragliere ammalato, poi il volo nella nebbia e l'ordine di paracadutarsi che esegue in ritardo finendo in territorio francese dove viene recuperato dalla Resistenza francese, quindi assiste al lancio di un razzo segreto tedesco e ne trasporta il filmato in Inghilterra dopo essere stato raccolto da una torpediniera. Seguono le sue deposizioni come testimone oculare prima a Londra e poi a Washington ma, dal momento in cui si \u00e8 paracadutato, Bill non \u00e8 pi\u00f9 riuscito a dormire neppure un momento e ora crolla esausto.\nRicoverato in ospedale per recuperare le forze ma con l'ordine di non rivelare nulla di quanto ha fatto, la sua prostrazione viene confusa con un disturbo mentale. Fortunatamente, prima che gli infermieri possano mettergli la camicia di forza, Bill riesce a fuggire su un treno merci e a raggiungere Punxatawney. Qui per\u00f2 nessuno crede a una sola parola del suo racconto, finch\u00e9 non arrivano gli ufficiali del Pentagono per riportarlo a Washington dove sar\u00e0 decorato dal presidente Roosevelt in persona.\nProduzione.\nNel marzo 1945, la Twentieth Century Fox Film Corporation aveva comperato per diecimila dollari i diritti di un racconto di Sy Gomberg che venne adattato per il film di John Ford. Nel marzo 1949, il titolo della sceneggiatura era \"Rise and Shine\", ma poi, durante la lavorazione del film - le cui riprese durarono dal 20 giugno all'11 agosto 1949 - si scelse di chiamarlo \"Front and Center\". Alcune scene in esterni vennero girate all'isola di Santa Catalina e al Conejo Valley Airport di Thousand Oaks.\nDistribuzione.\nIl copyright del film, richiesto dalla Twentieth Century-Fox Film Corp., fu registrato il 27 gennaio 1950 con il numero LP2921.\nDistribuito dalla Twentieth Century Fox Film Corporation con il titolo \"When Willie Comes Marching Home\", il film venne presentato a New York il 17 febbraio 1950. Nello stesso anno, usc\u00ec anche in Svezia (6 maggio, come \"Hj\u00e4lte p\u00e5 villov\u00e4gar\"), Svizzera (in luglio), in Finlandia (14 luglio, come \"Sankari harhateill\u00e4\"), in Francia (14 luglio, come \"Planqu\u00e9 malgr\u00e9 lui\"), in Australia (27 ottobre). L'anno seguente, fu distribuito in Danimarca (10 maggio, come \"Dengang vi drog afsted\"), Portogallo (4 settembre, come \"O Azar de Um Valente\"), Argentina (31 ottobre, come \"El imposible superh\u00e9roe\") e Austria (come \"So ein Pechvogel\"). Nel 1952, usc\u00ec anche in Germania Ovest (come \"So ein Pechvogel\") e in Spagna (come \"Bill, qu\u00e9 grande eres\")."}
{"id": "2648177", "revid": "92723", "url": "https://it.wikipedia.org/wiki?curid=2648177", "title": "Thomas Mason Wilford", "text": " \u00c8 stato leader del Partito Liberale neozelandese e leader dell'opposizione in Parlamento dal 1920 al 1925, oltre che pi\u00f9 volte ministro.\nBiografia.\nFiglio di John George Frederick Wilford, chirurgo, e di Elizabeth Catherine Mason, figlia del deputato Thomas Mason, frequent\u00f2 il Wellington College e il Christ's College di Christchurch. Fu assunto giovanissimo (18 anni) presso lo studio legale A. &amp; C. Brandon, superando l'esame di abilitazione ma non potendo praticare la professione di avvocato fino alla maggiore et\u00e0 (allora posta a 21 anni). Il 17 febbraio 1892, spos\u00f2 a Dunedin la figlia del senatore George McLean, Georgia Constance McLean, da cui ebbe due figli.\nSuccessivamente, esercit\u00f2 per tre anni presso la W.T.L. Travers di Wellington, prima di mettersi in privato. Buon oratore, si diede alla politica nel 1896, candidandosi al seggio della periferia di Wellington alle elezioni del 1896 con il Partito Liberale. Vinse, ma fu privato del seggio in seguito al riscontro di episodi di corruzione e di brogli. Nel 1899 vinse nuovamente il seggio. Nel 1902, si candid\u00f2 nel neo-costituito seggio di Hutt, che mantenne fino al 1929, ovvero per ben nove mandati.\nFu uno strenuo difensore di un piano di ridefinizione della rete stradale e ferroviaria della Hutt Valley, cos\u00ec come di un progetto di riforma del matrimonio, volto sia a ridurre il periodo di separazione legale precedente il divorzio, sia a riconoscere la legittimit\u00e0 dei figli nati da unioni di fatto. Amava praticare vari sport (rugby, tennis, equitazione, golf e canottaggio), oltre che dilettarsi come attore.\nNel 1910, divent\u00f2 sindaco di Wellington. A met\u00e0 del 1911, fin\u00ec quasi in punto di morte per le complicazioni sorte in seguito a un'operazione per un'appendicite. Fu costretto a dimettersi da sindaco e ricorrere (inizio 1912) a nuove cure in Inghilterra. La sua assenza forzata e alcune polemiche sorte in seguito alla crisi del Governo Mackenzie offuscarono la sua stella all'interno del partito.\nNonostante tutto, fu Ministro della Marina, della Giustizia e delle Poste durante il Governo Massey (1917-1919). Nel 1920, ottenne la guida del Partito Liberale, dopo la morte del predecessore William Donald Stuart MacDonald. Tuttavia Mason Wilford non fu in grado di contenere il declino del partito, che cambi\u00f2 nome due volte (nel 1922 e nel 1925) e che attravers\u00f2 vari periodi di tensione interna.\nNel 1925, fu nuovamente costretto a ricorrere a cure mediche in Inghilterra, che lo portarono a rassegnare le dimissioni da capo del partito. Venne rieletto deputato alle elezioni del 1925, nonostante la campagna elettorale venne condotta dai suoi collaboratori. Fu nuovamente ministro della Giustizia e per la prima volta della Difesa fra il dicembre 1928 e il dicembre 1929.\nSempre nel 1929, si dimise dal Parlamento perch\u00e9 nominato Consigliere del Re e poi Alto Commissario per la Nuova Zelanda presso il Regno Unito, dunque fatto cavaliere. Rappresent\u00f2 gli interessi neozelandesi in varie istituzioni dell'Impero britannico e anche presso la Lega delle Nazioni, oltre che in varie Conferenze diplomatiche.\nTornato in patria nel 1935, si ritir\u00f2 dalla vita politica, morendo quattro anni dopo."}
{"id": "2648181", "revid": "767487", "url": "https://it.wikipedia.org/wiki?curid=2648181", "title": "Rune B\u00f6rjesson", "text": "Carriera.\nCapocannoniere del Campionato di calcio svedese nel 1959 e nel 1960, viene acquistato dalla Juventus che lo preleva dall'\u00d6rgryte IS per la stagione 1961-1962.\nA Torino resta solo fino al mese di novembre, senza giocare nemmeno una partita, quando viene ceduto in prestito al Palermo con cui finisce la stagione con 15 presenze e 3 reti, rientrando nella trattativa che port\u00f2 Roberto Anzolin a Torino. Gioca nel capoluogo siciliano anche nella stagione successiva, nella quale colleziona 27 presenze condite da 7 gol, tra cui uno proprio alla sua ex squadra il 9 dicembre 1962.\nNel 1964 ritorna all'\u00d6rgryte."}
{"id": "2648183", "revid": "767487", "url": "https://it.wikipedia.org/wiki?curid=2648183", "title": "La colpa del marinaio", "text": "La colpa del marinaio (\"Hunted\") \u00e8 un film del 1952 diretto da Charles Crichton. Il film vinse il Giuria internazionale dei giornalisti al Festival di Locarno."}
{"id": "2648185", "revid": "438678", "url": "https://it.wikipedia.org/wiki?curid=2648185", "title": "La ferme des sept p\u00e9ch\u00e9s", "text": "La ferme des sept p\u00e9ch\u00e9s (\"La ferme des sept p\u00e9ch\u00e9s\") \u00e8 un film del 1949 diretto da Jean-Devaivre. Il film vinse il Pardo d'Oro al Festival di Locarno."}
{"id": "2648194", "revid": "1305772", "url": "https://it.wikipedia.org/wiki?curid=2648194", "title": "Hori", "text": ""}
{"id": "2648195", "revid": "983767", "url": "https://it.wikipedia.org/wiki?curid=2648195", "title": "Edward Koiki Mabo", "text": "Cambi\u00f2 il suo nome originale in Eddie Mabo, quando fu adottato dallo zio materno, Benny Mabo. \u00c8 nato a Mer nell'isola di Murray nello stretto di Torres tra Australia e Papua Nuova Guinea.\nOrigine della sua lotta.\nMabo si mantenne facendo innumerevoli lavori prima di diventare giardiniere all'et\u00e0 di 31 anni alla James Cook University di Townsville nel Queensland. Il periodo passato nel campus ebbe un impatto enorme sulla sua vita e sulle sue future lotte a favore del diritto di propriet\u00e0 per gli aborigeni. Nel 1974 durante una discussione con il professor Noel Loos e Henry Reynolds scopr\u00ec che l'isola che egli pensava gli appartenesse da 16 generazioni in realt\u00e0 per la legislazione della corona inglese era \"terra nullius\".\nDiritti di propriet\u00e0 sulla terra.\nPrima dell'arrivo dei coloni inglesi gli aborigeni si tramandavano le propriet\u00e0 della terra in base a regole tramandate dalla tradizione orale. Trattandosi di regole codificate ma non scritte, gli inglesi non riconobbero valido alcun titolo di propriet\u00e0 a nessuno dei precedenti abitanti dell'Australia. Questa condotta si uniformava al principio del \"Terra nullius\". Da ci\u00f2 deriv\u00f2 tutta la legislazione australiana che imped\u00ec agli aborigeni di possedere qualsiasi propriet\u00e0 e di poterne disporre per qualsiasi transazione. Le terre non assegnate ai nuovi coloni erano comunque di propriet\u00e0 della corona britannica. Mabo ignorava che la terra che apparteneva alla sua famiglia da pi\u00f9 di 16 generazioni per il diritto australiano non solo non era mai stata di propriet\u00e0 di nessuno prima della colonizzazione ma apparteneva di diritto alla corona britannica.\nNel 1981 alla James Cook University si tenne una conferenza sui diritti di propriet\u00e0 della terra e Eddie Mabo tenne un discorso in cui espose il sistema di eredit\u00e0 legato alla successione della terra nella sua isola di Murray. Un avvocato che partecipava ai lavori prese nota del peso che queste rivelazioni avrebbero potuto avere sul sistema legale australiano e sugger\u00ec che il caso esposto da Mabo avrebbe potuto fare scuola ed essere usato per reclamare, attraverso i processi, i diritti di propriet\u00e0 ai nativi. Nacque cos\u00ec una lotta pi\u00f9 che decennale che vide opposti Eddie Mabo e la corona britannica in tutti i gradi di giudizio delle corti australiane.\nMorte ed eredit\u00e0.\nMentre la vertenza legale procedeva Eddie Mabo si ritir\u00f2 nella sua isola a pescare e dipingere. Forse a causa anche delle tensioni della lotta con l'autorit\u00e0 la sua salute peggior\u00f2. Il 21 gennaio 1992, Mabo \u00e8 morto di cancro a Brisbane all'et\u00e0 di 51 anni. Non fece in tempo a vedersi riconosciuti i suoi diritti per pochi mesi. Infatti, cinque mesi pi\u00f9 tardi, il 3 giugno 1992, l'alta corte australiana pronunci\u00f2 una storica sentenza rovesciando lo status giuridico della terra nullius. Questa sentenza ebbe effetti rilevanti per tutti gli altri aborigeni australiani, si pensi che ad oggi il 40% delle propriet\u00e0 terriere del Territorio del Nord sono degli aborigeni. Prima del 1992 la percentuale era nulla.\nTale sentenza in Australia \u00e8 ora comunemente chiamata semplicemente \"Mabo\". Tre anni dopo la sua morte si tenne un incontro a Townsville per una cerimonia commemorativa. Quella notte gli abitanti dell'isola hanno compiuto la loro tradizionale cerimonia per la sepoltura dei re, un rito che non si vedeva sull'isola da 80 anni. Il suo corpo venne seppellito nell'isola di Murray, nella stessa terra che amava e per cui aveva combattuto cos\u00ec a lungo. La stessa notte la tomba di Eddie Mabo fu profanata da vandali che spararono anche otto colpi di pistola, dipinsero svastiche rosse insieme all'offesa razzista \"Abo\" sulla sua tomba e rimossero un bassorilievo in bronzo in cui era rappresentato lo stesso Mabo.\nRiconoscimenti.\nNel 1992, Mabo \u00e8 stato insignito della \"Medaglia per i diritti umani\" nel campo dei diritti umani assieme al reverendo Dave Passi, Sam Passi, James Rice, Celuia Mapo Salee e Barbara Hocking. Il premio \u00e8 stato assegnato in riconoscimento \"della loro lunga e determinata battaglia per ottenere giustizia per il loro popolo\" e il lavoro \"per molti anni, affinch\u00e9 ottenessero il riconoscimento giuridico dei diritti delle popolazioni indigene\". \".\nNel 1993 \"The Australian\" commemor\u00f2 le sue lotte votandolo come \"australiano dell'anno 1992\".\nIl 21 maggio 2008, la James Cook University ha nominato la biblioteca del campus di Townsville \"Eddie Koiki Mabo Library\".\nIl 3 giugno di ogni anno \u00e8 ufficialmente il \"Mabo Day\" nella regione dello stretto di Torres.\nSull'azione di Eddie \u00e8 stato girato un film."}
{"id": "2648196", "revid": "300067", "url": "https://it.wikipedia.org/wiki?curid=2648196", "title": "Gi\u014drgos Tsiakos", "text": ""}
{"id": "2648200", "revid": "419317", "url": "https://it.wikipedia.org/wiki?curid=2648200", "title": "Parco nazionale dell'Abruzzo", "text": ""}
{"id": "2648206", "revid": "287204", "url": "https://it.wikipedia.org/wiki?curid=2648206", "title": "Stockholm Open 1991", "text": "Lo Stockholm Open 1991 \u00e8 stato un torneo di tennis giocato sul sintetico indoor. \n\u00c8 stata la 23\u00aa edizione dello Stockholm Open, che fa parte della categoria Super 9 nell'ambito dell'ATP Tour 1991.\nIl torneo si \u00e8 giocato nella Stockholm Globe Arena di Stoccolma in Svezia, dal 21 al 27 ottobre 1991.\nCampioni.\nSingolare.\n Boris Becker ha battuto in finale Stefan Edberg, 3\u20136, 6\u20134, 1\u20136, 6\u20132, 6\u20132\nDoppio.\n John Fitzgerald / Anders J\u00e4rryd hanno battuto in finale Tom Nijssen / Cyril Suk,7\u20135, 6\u20133"}
{"id": "2648207", "revid": "599013", "url": "https://it.wikipedia.org/wiki?curid=2648207", "title": "Marcus Faison", "text": ""}
{"id": "2648209", "revid": "117612871", "url": "https://it.wikipedia.org/wiki?curid=2648209", "title": "Convitto", "text": "Un convitto (dal latino \"convictus\", luogo in cui si vive insieme) \u00e8 un istituto di istruzione in cui i giovani allievi conducono vita comune.\nStoria.\nCome istituzione scolastica, la funzione dei convitto \u00e8 simile a quella dei collegi: un'istituzione che permette la frequenza anche ad allievi provenienti da piccole localit\u00e0 prive di istituti scolastici. In Italia il termine \"convitto\" indica generalmente un istituto scolastico aperto a studenti di ambo i sessi, dalle scuole elementari alle scuole medie superiori, retto da laici. Storicamente in Italia i pi\u00f9 antichi convitti nacquero in et\u00e0 napoleonica dalla secolarizzazione degli antichi collegi religiosi, retti generalmente da gesuiti e barnabiti. Per esempio, il \u00abConvitto Longone\u00bb di Milano non era altro che l'antico \u00abCollegio imperiale Longone\u00bb dopo la soppressione dei Chierici Regolari di San Paolo nel 1810. I Convitti nazionali nacquero nel Regno di Sardegna nel 1848, e furono poi estesi ai territori degli stati preunitari con la \"legge Casati\" (1859) per formare la futura classe dirigente.\nIl personale \u00e8 nominato per concorso statale. Alla guida dei convitti nazionali vi \u00e8 un \"rettore\", la cui funzione equivale a quella dei Dirigenti scolastici. L'importanza dei convitti tuttavia \u00e8 in declino in quanto sono ormai molto rare in Italia le localit\u00e0 dalle quali non sia possibile raggiungere una scuola secondaria."}
{"id": "2648222", "revid": "767487", "url": "https://it.wikipedia.org/wiki?curid=2648222", "title": "Motobarca", "text": "La motobarca \u00e8 una imbarcazione di piccole dimensioni, spesso usata in piccoli specchi d'acqua o comunque in aree costiere; motobarche possono anche essere utilizzate dalle navi per muovere persone o materiali verso altre navi in mare aperto o una costa dove non sia possibile l'attracco."}
{"id": "2648225", "revid": "1305772", "url": "https://it.wikipedia.org/wiki?curid=2648225", "title": "Giornata dell'unit\u00e0 nazionale", "text": ""}
{"id": "2648229", "revid": "120954040", "url": "https://it.wikipedia.org/wiki?curid=2648229", "title": "Alessio Ward", "text": "Primo di quattro figli del doppiatore Andrea Ward e della dialoghista cinetelevisiva Cristina Fenuccio, fratello maggiore dei doppiatori Mattia, Niccol\u00f2 e Lucrezia Ward. "}
{"id": "2648231", "revid": "123407994", "url": "https://it.wikipedia.org/wiki?curid=2648231", "title": "Giornata dell'unit\u00e0 nazionale (Russia)", "text": "La Giornata dell'unit\u00e0 nazionale () \u00e8 una festivit\u00e0 celebrata il 4 novembre in Russia dal 2005 e fino al 1917 nell'Impero russo. La data di questa commemorazione ricorda nello specifico la cacciata dei Polacchi e dei Lituani da Mosca, avvenuta nel novembre 1612. Gi\u00e0 nel 1613 vi era una festa nazionale istituita dallo zar Michele di Russia con il nome di \"giorno della liberazione di Mosca dagli invasori polacchi\" la festa, inizialmente celebrata in ottobre venne abbandonata nel 1917. Ma in generale celebra anche la fine del Periodo dei torbidi ed in parte sostituisce il 7 novembre, che in epoca sovietica e fino al 2004, celebrava la rivoluzione russa.\nAnche la Chiesa ortodossa russa celebra questo giorno con la festa per la Madonna di Kazan'.\nPopolarit\u00e0.\nLa popolarit\u00e0 di questa festa, secondo un sondaggio del 2007, \u00e8 piuttosto scarsa, solo il 23% dei russi conosce il nome della festa, ma in salita rispetto all'8% del 2005. Il 22% ha identificato la festa come il giorno dell'accordo e della riconciliazione, il nome che aveva il 7 novembre negli anni '90. E solo il 4% sapeva che la festa commemora la liberazione di Mosca dagli invasori polacchi, in questo caso si assiste ad una decrescita rispetto al 2005 (5%)."}
{"id": "2648232", "revid": "1543377", "url": "https://it.wikipedia.org/wiki?curid=2648232", "title": "Campionati del mondo di ciclismo su strada 2006 - Gara in linea maschile Elite", "text": "La Gara in linea Uomini Elite dei campionati del mondo di ciclismo su strada 2006 fu corsa il 25 settembre 2006 a Salisburgo, Austria, per un percorso totale di 265,2\u00a0km. Venne vinta dall'italiano Paolo Bettini, che termin\u00f2 la gara in 6h15'36\".\nPercorso.\nLe gare in linea si svolgevano invece lungo un circuito di 22,2\u00a0km intorno a Salisburgo; il punto pi\u00f9 settentrionale era l'abitato di Elixhausen: l\u00ec era situato anche il punto pi\u00f9 alto, 547\u00a0m s.l.m. Partenza e arrivo erano in Mirabellplatz. Il percorso della competizione maschile Elite prevedeva dodici giri (per un totale di 265,2\u00a0km), con salite per 2796 metri di dislivello complessivo.\nResoconto degli eventi.\nPochi chilometri dopo il via, il venezuelano Jos\u00e9 Antonio Ramos lanci\u00f2 il primo attacco, che fu tuttavia riassorbito dal gruppo ai piedi della prima ascesa, il Rennerberg. Lungo l'ascesa del Gschaiderberg fu quindi il colombiano Alex Cano a staccarsi dal gruppo di testa, con il solo Tyler Farrar lanciato al suo inseguimento. Al termine del primo giro, Cano aveva un vantaggio di 35\" su Farrar e quasi due minuti sul gruppo. Solo lungo la seconda ascesa del Rennerberg un gruppetto, che divenne via via pi\u00f9 sostanzioso, si port\u00f2 all'inseguimento dei battistrada e raggiunse Farrar lungo la discesa. Sul traguardo il gruppo distava pi\u00f9 di 4 minuti, mentre Cano solo un minuto (il colombiano venne raggiunto al nuovo passaggio sul Rennerberg).\nDurante il quinto giro il vantaggio dei fuggitivi sal\u00ec a 15 minuti, costringendo il gruppo a organizzarsi per ricucire lo svantaggio: con austriaci e belgi in testa a tirare, il distacco scese a 7'50\" al termine del sesto giro. Annullato un tentativo lanciato dagli italiani nel settimo giro, il vantaggio dei battistrada scese al traguardo a 4'40\" e diminu\u00ec ulteriormente nella tornata successiva, portando il gruppo a soli 2'30\". Al nono passaggio sul Gschaiderberg, l'attacco di Luca Paolini e Juan Antonio Flecha annull\u00f2 il vantaggio dei fuggitivi e fu seguito da un secondo attacco, lanciato dallo svizzero Fabian Cancellara lungo la discesa. All'inizio del decimo giro, in testa alla corsa si era formato un gruppetto di 25 corridori, con un vantaggio di 40 secondi sul gruppo. Spagnoli, belgi e olandesi riuscirono per\u00f2 ad annullare anche questo tentativo.\nNegli ultimi due giri furono vanificati diversi ulteriori tentativi di attacco e il gruppo arriv\u00f2 compatto fino all'ultima curva, quando riuscirono ad avvantaggiarsi Paolo Bettini, Alejandro Valverde, Samuel S\u00e1nchez ed Erik Zabel. S\u00e1nchez lanci\u00f2 nel migliore dei modi la volata al compagno Valverde, ma fu Bettini ad aggiudicarsi la vittoria. Robbie McEwen vinse la volata per il quinto posto."}
{"id": "2648235", "revid": "1776051", "url": "https://it.wikipedia.org/wiki?curid=2648235", "title": "'Ndrina Costanzo", "text": "La 'ndrina Costanzo \u00e8 una cosca malavitosa o 'ndrina della zona di Catanzaro alleata con gli Arena di Isola di Capo Rizzuto.\nOrganizzazione.\nCapibastone"}
{"id": "2648238", "revid": "1745361", "url": "https://it.wikipedia.org/wiki?curid=2648238", "title": "Lerno", "text": ""}
{"id": "2648240", "revid": "27817685", "url": "https://it.wikipedia.org/wiki?curid=2648240", "title": "Dinastia dei Romanov", "text": ""}
{"id": "2648244", "revid": "180202", "url": "https://it.wikipedia.org/wiki?curid=2648244", "title": "The Hoose-gow", "text": ""}
{"id": "2648248", "revid": "371529", "url": "https://it.wikipedia.org/wiki?curid=2648248", "title": "Desiree Cousteau", "text": "Biografia.\nDesiree Cousteau inizi\u00f2 la sua carriera nei primi anni settanta come attrice in film non pornografici, partendo da una piccola parte nel B-movie del 1974 \"Femmine in gabbia\" (\"Caged Heat\"). La sua carriera mainstream non decoll\u00f2 mai e ben presto si trov\u00f2 coinvolta nel mondo dei film a luci rosse. Lavor\u00f2 costantemente nella cinematografia per adulti dalla fine degli anni settanta ai primi anni ottanta.\nNel 1978 ricevette il premio come migliore attrice dalla Adult Film Association of America per la sua interpretazione nel film \"Desiree la grande insaziabile\" (\"Pretty Peaches\"), del regista Alex de Renzy, considerata una delle sue prove migliori. La Cousteau interpretava \"Peaches\", descritta come \"una donna folle e spensierata che si tuffa allegramente nella vita senza preoccupazioni\".\nNel film ha un incidente d'auto dopo aver partecipato al matrimonio di suo padre, seguito da uno stato di incoscienza. Due ragazzi la trovano e approfittano di lei e si propongono successivamente di aiutarla quando risulta evidente la sua amnesia. La trama ruota poi intorno a tutte le situazioni sciocche create dai ragazzi e alla determinazione di Peaches di continuare a sorridere nonostante tutto."}
{"id": "2648250", "revid": "1543377", "url": "https://it.wikipedia.org/wiki?curid=2648250", "title": "Campionati del mondo di ciclismo su strada 2006 - Cronometro maschile Elite", "text": "La Cronometro individuale maschile Elite dei Campionati del mondo di ciclismo su strada 2006 venne corsa il 22 settembre 2006 nel territorio circostante Salisburgo, in Austria, per un percorso totale di 50,8\u00a0km. Lo svizzero Fabian Cancellara vinse la medaglia d'oro, terminando in 1h00'11\"75.\nPercorso.\nLe gare a cronometro prendevano il via dalla periferia settentrionale di Salisburgo. Dopo la partenza sulle rive della Salzach, lungo l'Elisabethkai, nel punto pi\u00f9 alto di tutto il tracciato, 575\u00a0m s.l.m., il percorso portava i partecipanti verso gli abitati di Hallwang ed Elixhausen, e quindi pi\u00f9 a nord verso Obertrum. Il percorso della competizione maschile Elite portava gli atleti a completare il periplo del Lago Obertrumer, per rientrare quindi a Salisburgo passando per Elixhausen e Lengfelden. Il traguardo era posto in Mirabellplatz."}
{"id": "2648259", "revid": "599013", "url": "https://it.wikipedia.org/wiki?curid=2648259", "title": "Alexis Rhodes", "text": ""}
{"id": "2648260", "revid": "1745361", "url": "https://it.wikipedia.org/wiki?curid=2648260", "title": "Il gioco", "text": ""}
{"id": "2648263", "revid": "287204", "url": "https://it.wikipedia.org/wiki?curid=2648263", "title": "Rune Borjesson", "text": ""}
{"id": "2648266", "revid": "86343", "url": "https://it.wikipedia.org/wiki?curid=2648266", "title": "La Playa", "text": ""}
{"id": "2648267", "revid": "1305772", "url": "https://it.wikipedia.org/wiki?curid=2648267", "title": "Parata", "text": ""}
{"id": "2648271", "revid": "1543377", "url": "https://it.wikipedia.org/wiki?curid=2648271", "title": "Campionati del mondo di ciclismo su strada 2006 - Gara in linea maschile Under-23", "text": "La Gara in linea maschile Under-23 dei campionati del mondo di ciclismo su strada 2006 fu corsa il 24 settembre 2006 nel territorio circostante Salisburgo, in Austria, per un percorso totale di 176,8\u00a0km. Fu vinta dal tedesco Gerald Ciolek, che concluse il circuito in 4h00'50\".\nPercorso.\nLe gare in linea si svolgevano lungo un circuito di 22,2\u00a0km intorno a Salisburgo; il punto pi\u00f9 settentrionale era l'abitato di Elixhausen: l\u00ec era situato anche il punto pi\u00f9 alto, 547\u00a0m s.l.m. Partenza e arrivo erano in Mirabellplatz. Il percorso della competizione maschile Under-23 prevedeva otto giri (per un totale di 176,8\u00a0km), con salite per 1864 metri di dislivello complessivo.\nResoconto degli eventi.\nIl primo attacco di giornata fu portato dal russo Michail Ignat'ev, al cui inseguimento si lanci\u00f2 il colombiano Fabio Duarte. Dopo un iniziale tentativo di inseguimento, il gruppo lasci\u00f2 andare i due fuggitivi che, al termine del secondo giro, avevano un vantaggio di quasi due minuti con il russo in testa e il colombiano staccato di 40 secondi. Durante il terzo giro il vantaggio di Ignat'ev sal\u00ec a 2'45\" mentre Duarte fu raggiunto da altri sette corridori; raggiunto anche il battistrada russo, il vantaggio dei fuggitivi era sceso a 35\".\nCon 100\u00a0km ancora da percorrere, il gruppo torn\u00f2 compatto, ma ben presto si stacc\u00f2 una seconda fuga, animata dal francese Romain Feillu, seguito dall'olandese Robert Gesink e dall'italiano Dario Cataldo che, all'inizio del quinto giro, avevano un vantaggio di 43\". L'inseguimento lanciato da russi, spagnoli, svizzeri e colombiani ricompatt\u00f2 il gruppo poco prima dell'inizio del sesto giro. Un secondo gruppetto and\u00f2 in fuga, con Kristoffer Nielsen (Danimarca), Dominique Cornu (Belgio) e Simon \u0160pilak (Slovenia) che rimasero per diversi chilometri soli in testa per poi essere raggiunti da altri otto corridori durante il penultimo giro. Il gruppo torn\u00f2 nuovamente compatto a soli 17\u00a0km dal traguardo, ma sull'ultima ascesa del Gschaiderberg attacc\u00f2 il russo Aleksandr Chatuncev e fu raggiunto lungo la discesa da Jelle Vanendert (Belgio), Francesco Gavazzi (Italia), Gerald Ciolek (Germania), Romain Feillu e Robert Gesink, con il resto del gruppo pochi secondi dietro. Ciolek si mantenne defilato per risparmiare energie in vista della volata, mentre gli altri fuggitivi riuscirono a mantenere costante il distacco dal gruppo, staccato di sei secondi all'inizio dell'ultimo chilometro. I tentativi di attacco per distanziare Ciolek furono senza esito e il tedesco regol\u00f2 tutti i compagni di fuga nella volata finale."}
{"id": "2648274", "revid": "181699", "url": "https://it.wikipedia.org/wiki?curid=2648274", "title": "Locale", "text": ""}
{"id": "2648276", "revid": "1543377", "url": "https://it.wikipedia.org/wiki?curid=2648276", "title": "Stockholm Open 1990", "text": "Lo Stockholm Open 1990 \u00e8 stato un torneo di tennis giocato sul sintetico indoor. \u00c8 stata la 22\u00aa edizione dello Stockholm Open, che fa parte della categoria Super 9 nell'ambito dell'ATP Tour 1990. Il torneo si \u00e8 giocato nella Stockholm Globe Arena di Stoccolma in Svezia, dal 22 al 28 ottobre 1990.\nCampioni.\nSingolare.\n Boris Becker ha battuto in finale Stefan Edberg 6\u20134, 6\u20130, 6\u20133\nDoppio.\n Guy Forget / Jakob Hlasek hanno battuto in finale John Fitzgerald / Anders J\u00e4rryd 6\u20132, 6\u20133"}
{"id": "2648280", "revid": "62004", "url": "https://it.wikipedia.org/wiki?curid=2648280", "title": "Campionati del mondo di ciclismo su strada 2006 - Cronometro maschile Under-23", "text": "La Cronometro individuale maschile Under-23 dei campionati del mondo di ciclismo su strada 2006 fu corsa il 21 settembre 2006 nel territorio circostante Salisburgo, in Austria, per un percorso totale di 39,54\u00a0km. Il belga Dominique Cornu vinse la medaglia d'oro, terminando in 49'28\"42.\nPercorso.\nLe gare a cronometro prendevano il via dalla periferia settentrionale di Salisburgo. Dopo la partenza sulle rive della Salzach, lungo l'Elisabethkai, nel punto pi\u00f9 alto di tutto il tracciato, 575 m s.l.m., il percorso portava i partecipanti verso gli abitati di Hallwang ed Elixhausen, e quindi pi\u00f9 a nord verso Obertrum. Il tracciato della corsa maschile Under-23 proseguiva fino a toccare il centro di Obertrum, prima di tornare di nuovo nella citt\u00e0 di partenza. Il traguardo era posto in Mirabellplatz.\nResoconto degli eventi.\nLa cronometro Under-23 vedeva al via i primi sette classificati della prova dell'anno precedente, con Michail Ignat'ev, Dmytro Hrabovs'kyj e Peter Latham che nel 2005 formarono il podio. Il russo tuttavia non riusc\u00ec a confermare il titolo iridato e fu battuto dal belga della Davitamon-Lotto Dominique Cornu di quasi 40 secondi. J\u00e9r\u00f4me Coppel, secondo nella prova a cronometro dei campionati europei del 2005, riusc\u00ec ad aggiudicarsi la medaglia di bronzo, mentre Dmytro Hrabovs'kyj, secondo a Madrid e tra i favoriti principali, non and\u00f2 oltre il quattordicesimo posto."}
{"id": "2648281", "revid": "27818165", "url": "https://it.wikipedia.org/wiki?curid=2648281", "title": "Giornata dell'Unit\u00e0 nazionale", "text": ""}
{"id": "2648282", "revid": "27818168", "url": "https://it.wikipedia.org/wiki?curid=2648282", "title": "Giornata dell'Unit\u00e0 nazionale (Russia)", "text": ""}
{"id": "2648285", "revid": "123958175", "url": "https://it.wikipedia.org/wiki?curid=2648285", "title": "Saline Joniche", "text": "Saline Joniche \u00e8 una frazione costiera del comune di Montebello Jonico, in provincia di Reggio Calabria che si estende parallelamente ad un lungo tratto della strada statale 106 Jonica, attraverso cui \u00e8 facilmente raggiungibile.\nStoria.\nNel 1816 Saline Joniche fu annessa insieme a Fossato Jonico al comune di Montebello Jonico.\nNegli anni '70 e '80, l'area di Saline Joniche fu al centro di un importante processo di sviluppo industriale ed infrastrutturale che port\u00f2 alla realizzazione del complesso industriale della \"Liquichimica Biosintesi\", di un porto industriale e dell' \"Officina Grandi Riparazioni\" delle Ferrovie dello Stato.\nL'esperienza industriale di Saline Joniche per\u00f2 ebbe una durata breve e molto limitata: la Liquichimica fu chiusa pochi mesi dopo l'inaugurazione a causa della pericolosit\u00e0 dei mangimi prodotti, l'Officina Grandi Riparazioni fu chiusa all'inizio degli anni 2000, ed il porto (di fatto mai veramente attivo) \u00e8 stato danneggiato da una violenta mareggiata, ed \u00e8 attualmente ostruito da un imponente banco di sabbia. \nNei pressi dell'area della Liquichimica sono presenti due laghetti che costituiscono un\u2019oasi naturale utilizzata per la sosta da molti uccelli migratori (principalmente folaghe, anatre, aironi cenerini e cavalieri d\u2019Italia, e talvolta anche fenicotteri rosa). A causa della sua importanza in quanto habitat naturale che garantisce il mantenimento della biodiversit\u00e0, tale oasi \u00e8 stata inserita dall\u2019Unione europea tra i Siti di Interesse Comunitario.\nNel 2012 la Provincia di Reggio Calabria ha indetto un concorso volto alla riqualificazione del frontemare di Saline Joniche e la realizzazione di un parco naturale: il progetto vincitore prevede un intervento su di un'area di oltre 170 ettari posta lungo 8 km di costa, con la realizzazione di un parco scientifico, di un incubatore per imprese dedicate alla green economy e di un grande vivaio.\nInfine, nei fondali marini di Saline \u00e8 stato individuato il relitto della \"Laura C\", nave mercantile adibita a scopi militari durante la II guerra mondiale.\nLuoghi d'interesse.\nCostruita nei primi anni del \u2018900. Si trova nel centro del paese.\nHa un portale ad arco che d\u00e0 accesso all\u2019interno della sobria aula liturgica a una sola navata. \u00c8 illuminata da vetrate policrome raffiguranti le stazioni della Via Crucis.\nCustodisce la statua del Santissimo Salvatore.\nFa parte dell'unit\u00e0 parrocchiale anche la Chiesetta di Santa Maria del Carmine situata nella frazione di Stin\u00f2.\nSituata in borgata S. Elia, la chiesa fu eretta nel 1895 \"a beneficio religioso\" degli abitanti di quella zona dal conte Giacomo Maria Piromallo dei Duchi di Capracotta e Barone di Montebello, il quale ne detenne a lungo il patronato. Una lapide apposta sulla facciata del tempio ricorda \"agli stanziali, al viadante e al postero\", l'anno della sua costruzione, l'alto fine per cui fu pensato il luogo di culto, e il suo nobile patrono. La chiesa, tuttora funzionante e in ottimo stato, \u00e8 giurisdizionalmente aggregata all'unit\u00e0 parrocchiale di S. Giuseppe in Ann\u00e0 (frazione di Melito Porto Salvo), insieme alla storica chiesa della Candelora in Pentedattilo."}
{"id": "2648288", "revid": "767487", "url": "https://it.wikipedia.org/wiki?curid=2648288", "title": "Cupo tramonto", "text": "Cupo tramonto (\"Make Way for Tomorrow\") \u00e8 un film del 1937 diretto da Leo McCarey, dalla pi\u00e8ce teatrale di Helen e Noah Leary a sua volta basata sul romanzo di \"The Years Are So Long\" di Josephine Lawrence.\nTrama.\nDue anziani sposi, molto legati fra loro, dopo aver visto espropriata la loro casa dalla banca per non aver onorato un debito, sono costretti a separarsi, andando a vivere in diverse citt\u00e0 presso due dei loro cinque figli. Diventano presto ospiti non graditi e cos\u00ec le famiglie decidono di mettere la madre in un ospizio e di mandare il padre da un'altra figlia in California, a migliaia di chilometri di distanza. Prima di separarsi per sempre, salutandosi alla stazione, la coppia si incontra dove aveva fatto cinquant'anni prima la luna di miele, unico viaggio della vita, e balla l'ultima volta nell'albergo che li aveva ospitati.\nRiconoscimenti.\nNel 1937 il National Board of Review of Motion Pictures l'ha inserito nella lista dei migliori dieci film dell'anno.\nNel 2010 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "2648290", "revid": "27818265", "url": "https://it.wikipedia.org/wiki?curid=2648290", "title": "Festa dell'Unit\u00e0 nazionale", "text": ""}
{"id": "2648292", "revid": "1543377", "url": "https://it.wikipedia.org/wiki?curid=2648292", "title": "Campionati del mondo di ciclismo su strada 2006 - Gara in linea femminile Elite", "text": "La Gara in linea femminile Elite dei campionati del mondo di ciclismo su strada 2006 fu corsa il 24 settembre 2006 nel territorio circostante Salisburgo, in Austria, per un percorso totale di 132,6\u00a0km. Fu vinta dall'olandese Marianne Vos che concluse il circuito in 3h20'26\".\nPercorso.\nLa gara in linea si svolgeva lungo un circuito di 22,2\u00a0km intorno a Salisburgo; il punto pi\u00f9 settentrionale era l'abitato di Elixhausen: l\u00ec era situato anche il punto pi\u00f9 alto, 547\u00a0m s.l.m. Partenza e arrivo erano in Mirabellplatz. Le atlete della gara femminile Elite dovevano completare sei giri, affrontando salite per un dislivello complessivo di 1398 metri.\nResoconto degli eventi.\nLa corsa femminile vide subito lanciato il primo attacco, con la canadese Anne Samplonius seguita dalla russa Natalia Boyarskaya sole in testa per quasi due giri, per poi essere rassorbite dal gruppo, tirato dalla Svizzera, durante il quarto giro. Il giro successivo vide diversi tentativi, tra i quali quello pi\u00f9 importante fu lanciato dalla britannica Nicole Cooke, a cui si unirono Nicole Br\u00e4ndli (Svizzera) e Marianne Vos (Paesi Bassi). Nel gruppo fu la Germania a lavorare per annullare il vantaggio delle tre fuggitive, con Judith Arndt che continu\u00f2 l'azione staccando una nuova fuga solitaria, con la sola Vos capce di aggiungersi alla tedesca e Cooke in gruppo a guidare l'inseguimento.\nAll'inizio dell'ultimo giro, le due battistrada furono raggiunte prima dalla russa Svetlana Bubnenkova, poi da altre nove atlete e il gruppetto delle dodici si trov\u00f2 ad affrontare l'ultima met\u00e0 del giro con 1'40\" di vantaggio dal gruppo. Il primo attacco di Cooke fu annullato da Priska Doppmann, che riusc\u00ec ad avvantaggiarsi dal gruppetto di inseguitrici. Fu ancora il lavoro di Arndt a ricompattare il gruppo ai piedi dell'ultima ascesa del percorso. Cooke attacc\u00f2 nuovamente lungo la salita, formando un terzetto con Br\u00e4ndli e Vos, costringendo ancora una volta Arndt a tirare per raggiungerle, riuscendoci a 5\u00a0km dal traguardo. Fu quindi la statunitense Amber Neben a tentare l'attacco, seguita dall'olandese Chantal Beltman. Il seguente tentativo di Doppmann fu annullato da Senff a 2\u00a0km dal traguardo, mentre Beltman fu raggiunta da Noemi Cantele. All'ultima curva prima del rettilineo finale, Bubnenkova era in testa con Arndt alla ruota. La volata fu lanciata dall'australiana Oenone Wood, ma fu l'olandese Vos a staccare in volata tutte le avversarie, aggiudicanodsi la vittoria."}
{"id": "2648293", "revid": "729019", "url": "https://it.wikipedia.org/wiki?curid=2648293", "title": "Mutual Defense Assistance Program", "text": "Il Mutual Defense Assistance Program \u00e8 stato un programma di aiuti militari degli Stati Uniti per sostenere i propri alleati nella lotta contro il mondo comunista durante la guerra fredda. Il programma ebbe inizio nel 1949 contemporaneamente al piano Marshall e prevedeva la fornitura di materiale militare a condizioni molto vantaggiose; \u00e8 durato fino agli anni settanta.\nNell'ambito di tale programma l'Italia ha ricevuto alcuni caccia, alcuni sommergibili Classe Gato e Classe Balao, alcuni cacciatorpediniere Classe Fletcher, alcune navi da sbarco; facevano parte di questo programma anche le unit\u00e0 della classe Artigliere e della Classe Aldebaran."}
{"id": "2648294", "revid": "287204", "url": "https://it.wikipedia.org/wiki?curid=2648294", "title": "Ram\u00f3n Rubial", "text": "Formazione.\nDopo aver effettuato studi in scuole professionali, nel 1920 si iscrisse al sindacato metalmeccanico dell'Unione Generale dei Lavoratori, mentre due anni pi\u00f9 tardi prese parte alla \"Juventudes Socialistas\" ed al Partito Socialista Operaio Spagnolo.\nA 17 anni, concluso il suo apprendistato, inizi\u00f2 a lavorare come tornitore, venendo assunto nei cantieri della \"Sociedad Espa\u00f1ola de la Construcci\u00f3n Naval\" di Sestao. In questi ambienti svilupp\u00f2 un'intensa attivit\u00e0 politica e sindacale: il suo fervore lo port\u00f2 ad un primo arresto durante lo sciopero generale del dicembre 1930 contro la monarchia, a causa del quale pass\u00f2 quattro giorni in carcere. Nel 1934 fu nuovamente arrestato come capo del movimento rivoluzionario ad Erandio, venendo giudicato e condannato a 6 anni, otto mesi e 21 giorni di prigione, condonati in seguito ad un'amnistia generale concessa dopo la vittoria del Fronte Popolare nelle elezioni del febbraio 1936.\nGuerra civile e dittatura.\nDurante gli episodi bellici della Guerra civile spagnola combatt\u00e9 nel \"Fronte del Nord\", venendo catturato il 1\u00ba novembre 1937 a Bilbao. La sua iniziale condanna a morte, venne in seguito commutata in una pena detentiva di trent'anni.\nDurante la sua prigionia lavor\u00f2 clandestinamente per la riorganizzazione del PSOE.\nNel 1944 venne trasferito in un plotone costretto ai lavori presso la \"Babcock &amp; Wilcox\" di Sestao: questa situazione gli permise di entrare in contatto con altri reclusi, alimentando cos\u00ec l'organizzazione clandestina del PSOE in Vizcaya.\nRiusc\u00ec a fuggire, cercando riparo in Francia: venne per\u00f2 catturato prima di raggiungere il confine, presso Oiartzun per mano dell'ispettore Melit\u00f3n Manzanas, ucciso qualche anno pi\u00f9 tardi dall'ETA.\nLa sua detenzione continu\u00f2 prima nel carcere di Dueso, dove rimase fino alla sua scarcerazione, avvenuta il 23 agosto 1956.\nDopo il suo rilascio si stabil\u00ec a Deusto, lavorando fino al raggiungimento della pensione e proseguendo la sua attivit\u00e0 politica.\nCon il soprannome di \"Pablo\" si impose come uno dei massimi dirigenti del \"Comitato Permanente\" che gestiva il PSOE: viaggi\u00f2 in tutto il paese, riorganizzando il movimento socialista. Nel 1957 venne nuovamente imprigionato per associazione illegale, stessa sorte occorsagli dieci anni pi\u00f9 tardi, quando venne condotto in prigione a causa della sua partecipazione ad alcuni scioperi.\nNel 1968 la polizia di Francisco Franco scopr\u00ec una stamperia clandestina del PSOE, accusando Rubial di farne parte: dopo altri 20 giorni dietro le sbarre, venne assolto per mancanza di prove.\nNegli anni seguenti partecip\u00f2 ai congressi del PSOE tenutisi in Francia: a Tolosa nel 1972 ed a Suresnes nel 1974.\nDopo la morte del dittatore fu ripristinata la democrazia e legalizzato il partito, del quale fu eletto presidente al XXVII Congresso nel dicembre 1976.\nLa democrazia.\nRam\u00f3n Rubial fu eletto senatore nella circoscrizione di Vizcaya durante le elezioni generali del 1977 con la lista del \"Frente Auton\u00f3mico\": durante la legislatura fu vicepresidente del Senato.\nCome membro dell'Assemblea dei Parlamentari Baschi, il 7 febbraio 1978 fu nominato presidente del \"Consejo General Vasco\", incarico che ricopr\u00ec fino al 9 giugno 1979, quando fu sostituito da Carlos Garaikoetxea (PNV).\nDurante il suo mandato elabor\u00f2 una prima bozza dello Statuto dell'autonomia, concentrandosi sul problema del terrorismo e della disoccupazione.\nVenne nuovamente eletto senatore nelle consultazioni del 1979, 1982, 1989 e 1993, periodo durante il quale fu membro della Commissione Costituzionale.\nNel frattempo mantenne la carica di presidente del partito, venendo confermato in tutti i congressi svolti (1981, 1984, 1988, 1990, 1994 e 1997).\nDurante mese di ottobre 1986 il PSOE pubblic\u00f2 la sua biografia politica, intitolata \"Ram\u00f3n Rubial, un compromesso con il socialismo\", comprendente una prefazione di Felipe Gonz\u00e1lez.\nIl 31 ottobre 1991, su proposta del ministro degli esteri Francisco Fernandez Ordonez, il governo gli ha conferito la \"Gran Croce al Merito Civile\".\nNel 1990 fond\u00f2 inoltre la \"Fondazione Spagnoli nel Mondo\" che, legata al PSOE, mirava a migliorare le condizioni assistenziali degli emigranti spagnoli.\nAttualmente la Fondazione porta il suo nome, essendo denominata \"Fondazione Ram\u00f3n Rubial-Spagnoli nel mondo\"."}
{"id": "2648301", "revid": "404338", "url": "https://it.wikipedia.org/wiki?curid=2648301", "title": "Ospedaliero", "text": ""}
{"id": "2648304", "revid": "712828", "url": "https://it.wikipedia.org/wiki?curid=2648304", "title": "Pokemon leggendari", "text": ""}
{"id": "2648306", "revid": "1543377", "url": "https://it.wikipedia.org/wiki?curid=2648306", "title": "Campionati del mondo di ciclismo su strada 2006 - Cronometro femminile Elite", "text": "La Cronometro individuale femminile Elite dei Campionati del mondo di ciclismo su strada 2006 venne corsa il 20 settembre 2006 nel territorio circostante Salisburgo, in Austria, per un percorso totale di 26,9\u00a0km. La statunitense Kristin Armstrong vinse la medaglia d'oro, terminando in 35'04\"89.\nPercorso.\nLe gare a cronometro prendevano il via dalla periferia settentrionale di Salisburgo. Dopo la partenza sulle rive della Salzach, lungo l'Elisabethkai, nel punto pi\u00f9 alto di tutto il tracciato, 575\u00a0m s.l.m., il percorso portava i partecipanti verso gli abitati di Hallwang ed Elixhausen, e quindi pi\u00f9 a nord verso Obertrum. Il tracciato della gara femminile Elite, a met\u00e0 strada tra Elixhausen e Obertrum, volgeva nuovamente verso Salisburgo. Il traguardo era posto in Mirabellplatz.\nResoconto degli eventi.\nLa crono vide al via 38 cicliste delle 39 iscritte, con la messicana Giuseppina Grassi assente al via. La ceca Lada Kozlikova mantenne a lungo la leadership provvisoria con un tempo di 36'10\", fino a che fu superata dalla svizzera Priska Doppmann, al traguardo con una decina di secondi in meno (35'59\"), che a sua volta fu subito battuta dalla statunitense Christine Thorburn (35'33\").\nFu poi l'altra statunitense Kristin Armstrong a tagliare il traguardo con il miglior tempo, che rimase tale anche dopo la fine della prova della svizzera campionessa del mondo in carica Karin Th\u00fcrig, staccata di 25\"."}
{"id": "2648307", "revid": "580197", "url": "https://it.wikipedia.org/wiki?curid=2648307", "title": "Campeonato da 1\u00aa Divis\u00e3o do Futebol", "text": ""}
{"id": "2648308", "revid": "838137", "url": "https://it.wikipedia.org/wiki?curid=2648308", "title": "Grupo Desportivo de Lam Pak", "text": "Il Grupo Desportivo de Lam Pak (cinese: \u85cd\u767d; in italiano: \"bianco blu\", i colori sociali) \u00e8 una squadra di calcio di Macao. Milita nel campionato di calcio di Macao, che ha vinto per nove volte (squadra pi\u00f9 titolata del paese)."}
{"id": "2648309", "revid": "1305772", "url": "https://it.wikipedia.org/wiki?curid=2648309", "title": "Concettualismo Ridotto", "text": "Il Concettualismo Ridotto \u00e8 una corrente che si sviluppa all'interno dell'Arte concettuale contemporanea.\nIl termine Concettualismo Ridotto (\u041f\u0440\u0438\u043c\u0438\u0442\u0438\u0432\u043d\u044b\u0439 \u041a\u043e\u043d\u0446\u0435\u043f\u0442\u0443\u0430\u043b\u0438\u0437\u043c) \u00e8 apparso nella seconda met\u00e0 degli anni 1990 a San Pietroburgo, Russia, nel contesto dell'attivit\u00e0 del gruppo artistico \"Uscita d'Emergenza\" (\"\u0417\u0430\u043f\u0430\u0441\u043d\u044b\u0439 \u0412\u044b\u0445\u043e\u0434\").\nSecondo la dottrina teorica del Concettualismo Ridotto, ogni fenomeno pu\u00f2 essere letto come un testo, composto dalla sequenza di conglomerati di senso. Preso singolarmente, un conglomerato di senso pu\u00f2 a sua volta essere letto come un testo. Ogni testo si presenta come una parte non immutabile, ma inscindibile dall'integra totalit\u00e0 di tutti i testi.\nLa dottrina metodologica del Concettualismo Ridotto si basa su un'estrema, anche spropositata, linearit\u00e0 d'espressione di concetti complessi senza perderne l'integrit\u00e0 e la complessit\u00e0.\nSi pu\u00f2 ammettere una certa influenza della filosofia del Concettualismo Moscovita (\u041c\u043e\u0441\u043a\u043e\u0432\u0441\u043a\u0438\u0439 \u041a\u043e\u043d\u0446\u0435\u043f\u0442\u0443\u0430\u043b\u0438\u0437\u043c) sul processo di formazione della filosofia del Concettualismo Ridotto. \nNell'intervista pubblicata dalla rivista online italiana Design(Radar, Tim (Timofey) Kostin, autore del termine \"Concettualismo Ridotto\" e allievo (dal 1994 al 2002) di uno dei fondatori del Concettualismo Moscovita Yuri Nolev-Sobolev, ha dichiarato che \"in qualche senso il Concettualismo Ridotto \u00e8 un frutto (ridotto) del Concettualismo Moscovita\".\nIn Italia, gli scrittori emiliani Paolo Nori e Marco Raffaini in alcune loro azioni del periodo dal 2005 al 2008, si rifanno al Concettualismo Ridotto.\nLe forme espressive utilizzate finora dal Concettualismo Ridotto sono state testi letterari, grafica e performance."}
{"id": "2648312", "revid": "16758", "url": "https://it.wikipedia.org/wiki?curid=2648312", "title": "GD Lam Pak", "text": ""}
{"id": "2648313", "revid": "27818549", "url": "https://it.wikipedia.org/wiki?curid=2648313", "title": "Treno locale", "text": ""}
{"id": "2648314", "revid": "729019", "url": "https://it.wikipedia.org/wiki?curid=2648314", "title": "Aeroporto Internazionale di La Romana", "text": "L'Aeroporto Internazionale La Romana \u00e8 un aeroporto situato vicino alla citt\u00e0 di La Romana, nella Repubblica Dominicana."}
{"id": "2648315", "revid": "339392", "url": "https://it.wikipedia.org/wiki?curid=2648315", "title": "La Romana International Airport", "text": ""}
{"id": "2648319", "revid": "359266", "url": "https://it.wikipedia.org/wiki?curid=2648319", "title": "The Bucket List", "text": ""}
{"id": "2648324", "revid": "1305772", "url": "https://it.wikipedia.org/wiki?curid=2648324", "title": "Osseo", "text": ""}
{"id": "2648327", "revid": "3831", "url": "https://it.wikipedia.org/wiki?curid=2648327", "title": "LII Esposizione Internazionale d'Arte di Venezia", "text": ""}
{"id": "2648331", "revid": "729019", "url": "https://it.wikipedia.org/wiki?curid=2648331", "title": "Aeroporto Internazionale Las Am\u00e9ricas", "text": "L'Aeroporto Internazionale Las Am\u00e9ricas \u00e8 un aeroporto situato a 20 km da Santo Domingo, nella Repubblica Dominicana. Situato su una piccola penisola (Punta Caucedo) sul Mar dei Caraibi, \u00e8 uno degli aeroporti pi\u00f9 trafficati dei Caraibi.\nLa pista.\nLa pista lunga 3335 metri e con orientamento 17/35, \u00e8 la pi\u00f9 lunga del paese e potrebbe far atterrare un Airbus A380. La pista era stata chiusa al traffico aereo per la manutenzione e la modernizzazione per alcuni anni, ma il raccordo, perpendicolare alla pista, nonostante sia alcune centinaia di metri pi\u00f9 corto, aveva sostituito la pista per tutto il tempo della sua manutenzione. La pista \u00e8 munita di sistema PAPI ad entrambe le estremit\u00e0 e dell'ILS anch'esso alle due estremit\u00e0. La pista \u00e8 pianeggiante e non ha avvallamenti.\nTerminal.\nL'aeroporto ha 7 porte d'imbarco nel satellite o TERMINAL A, da A1 a A6. qui parcheggiano aerei di linea di medie e grandi dimensioni; quest'ultimi come Boeing 747 o Airbus A340 parcheggiano ai Gate A4 o A1. (Il terminal A \u00e8 munito di Finger, negozi ecc.). Il terminal B dispone di 4 Gate (o porte d'imbarco) che vanno dal B1 alla B4. In questo terminal poi, operano alcune compagnie come United Airlines e Copa Airlines."}
{"id": "2648332", "revid": "297059", "url": "https://it.wikipedia.org/wiki?curid=2648332", "title": "Las Americas International Airport", "text": ""}
{"id": "2648335", "revid": "599013", "url": "https://it.wikipedia.org/wiki?curid=2648335", "title": "Jos\u00e9 Surano", "text": "Carriera.\nProveniente dal Chacarita Juniors, squadra argentina che militava in Primera Divisi\u00f3n, arriv\u00f2 nella massima serie italiana nel campionato 1947-1948 nelle file della allenata da Gipo Viani. L'esordio, che coincise con l'unica partita di Surano nella squadra campana, avvenne contro la Lucchese il 14 marzo 1948 (sconfitta per 1-0).\nL'anno seguente pass\u00f2 alla Cremonese, in Serie B, disputando 12 incontri e realizzando due reti. Nella stagione 1950-1951 milit\u00f2 nel Maglie in Serie C."}
{"id": "2648336", "revid": "125862324", "url": "https://it.wikipedia.org/wiki?curid=2648336", "title": "Giovanna (cantante)", "text": "Biografia.\nStudia canto e chitarra con la professoressa Ida Neukusler, ed inizia a partecipare a numerosi concorsi canori per dilettanti, Canta tra l'altro con Il noto Claudio Crudeli. \nSi trasferisce a Milano e studia armonia jazz con il maestro Sante Palumbo, che riesce a procurarle un contratto con la Meazzi, etichetta con cui debutta nel 1967.\nNel 1969 partecipa al gioco televisivo \"Settevoci\" con il brano \"Il muro cadr\u00e0\" facendosi conoscere a livello nazionale. Nel 1970 passa alla Ariston Records e partecipa al Cantagiro con \"Canne al vento\", scritta da Mino Reitano; nello stesso anno partecipa alla Mostra internazionale di musica leggera di Venezia con \"Cronaca nera\", scritta da Bruno Lauzi, classificandosi al secondo posto.\nCon l'etichetta di Alfredo Rossi registra tre album: \"Una corsa pazza\" (1971) che contiene uno dei suoi pezzi pi\u00f9 celebri, \"Io volevo diventare\" scritta per lei da Claudio Rocchi e Gerardo Carmine Gargiulo, \"Ho passato un brutto inverno\" (1973) e \"Una storia quasi vera\" (1975).\nNel 1971 partecipa a Canzonissima, dove presenta \"Sorge il sole\", cover di \"Let the sunshine\" (tratto dal musical Hair). L'anno successivo si presenta di nuovo a Canzonissima, nella prima fase con Io volevo diventare, e nella fase del ripescaggio con una sua versione di \"E penso a te\" di Mogol e Lucio Battisti, che rimarr\u00e0 inedita.\nSempre nel 1972, partecipa con \"Perch\u00e9 perch\u00e9\", scritta per il testo da Alessandro Colombini e Luigi Albertelli e per la musica da Edoardo Bennato, a Un disco per l'estate 1972. Nel 1973 ritorna al Disco per l'estate con \" Il fiume corre, l'acqua va\", scritta da Gerardo Carmine Gargiulo e a Canzonissima. Nella prima fase con \"Questo amore un po' strano\", nella seconda fase con \"Ricordo di un amore\", giungendo alle semifinali con \"Un colpo di silenzio\". Nel 1974 torna nuovamente a Canzonissima, si ferma alla prima fase, in cui ripresenta, \"Questo amore un po' strano\".\nHa posato integralmente nuda per l'edizione italiana di Playboy. Il numero con il servizio intitolato \"Sono una cantante tv ma per voi mi spoglio\", per il quale ha posato accanto ad un cavallo con anche il pelo pubico in vista, ha riscosso notevole successo di vendita e dopo oltre 40 anni \u00e8 ancora ricercato sulle bancarelle dell'usato.\nNel 1979 ottiene un grande successo con \"Il mio ex\", cover di un brano brasiliano.\nNel 1984 compone una versione dell\"'Ave Maria\", da lei stessa cantata con l'Orchestra Sinfonica Ludovico da Victoria del Pontificio Istituto di Musica Sacra, nella Sala Nervi del Vaticano, alla presenza di Papa Giovanni Paolo II; in questo periodo dirada le sue apparizioni nei canali televisivi a diffusione nazionale, pur continuando a lavorare nelle TV locali e nelle serate dal vivo. Fonda anche una casa discografica, la Kicco Music, che pubblica musica operistica e classica.\nAutrice di un testo teatrale drammatico, \"La sottana\", rappresentato a Roma al teatro La Piramide con la presentazione di Dacia Maraini. \nNel 1994 scrive le musiche di \"Embargos\", spettacolo di Enzo Moscato, con il quale vince il prestigioso premio UBU.\nNel 1994 ha fondato la \"Giovanna Nocetti Editore\", con la quale pubblica libri di musica, teatro e didattica.\nNella seconda met\u00e0 degli anni novanta ha ottenuto nuova visibilit\u00e0 televisiva, partecipando come ospite a fianco di vari colleghi a \"Ci vediamo in TV\", trasmissione della prima fascia pomeridiana condotta da Paolo Limiti fra il 1996 e il 2001.\n\u00c8 stata insignita di prestigiosi premi nazionali e internazionali, fra i quali: Leone d'oro alla carriera, Premio Antonio De Curtis, Premio Campidoglio \u201cPersonalit\u00e0 Europea\u201d.\nIn agosto 2008 a San Felice Circeo \u00e8 stata interprete di uno spettacolo ideato dal regista Sergio Licursi sulla vita di Anna Magnani, per il quale ha composto una \"Ninna Nanna\" su testo dello stesso Licursi. Licursi ha anche ideato per lei nel 2007 lo spettacolo \"Di quell'amor\", un viaggio al femminile nel cuore del melodramma, con orchestra sinfonica. \nIn agosto 2009 nel Chiostro di Pietrasanta ha eseguito un concerto di arie da salotto con voce recitante \"Pasolini e la sua musica\".\nGiovanna si \u00e8 anche occupata di regia teatrale, allestendo spettacoli di musica lirica, quali: \"Cavalleria rusticana\" e \"Pagliacci\" al Teatro Umberto Giordano di Foggia, pubblicata in DVD; \"Marta e Maria\" rappresentata in prima mondiale nel Castello di Sarre, in Valle d'Aosta, nell'ambito del Primo Festival Internazionale Estivo di Sarre con Tiziana Fabbricini e Gloria Scalchi e la partecipazione di Alma Manera opera trasmessa in tutto il mondo in diretta via internet; \"Carmen\" al Teatro Coccia di Novara e al Teatro Sociale di Mantova, pubblicata in DVD; \"Madama Butterfly\" per l'inaugurazione del Festival Lunatica di Massa Carrara nel 2008; \"Il Barbiere di Siviglia\" al Festival di Massa e all'Anfiteatro di Rio Marina (LI) nel luglio 2009; \"Rigoletto\" sempre all'Anfiteatro di Rio Marina nel luglio 2010.\n\u00c8 citata nel libro \"Opere di Giovanni Testori\", ed. Classici Bompiani, in relazione allo spettacolo teatrale di Giovanna Nocetti \"Ieri e sempre\", appositamente scritto per lei da Giovanni Testori.\n\u00c8 inserita tra le musiciste pi\u00f9 importanti d'Europa a pag. 379-380 del libro \"Donne in Musica\" di Patricia Adkins Chiti, Armando Editore, in quanto compositrice di arie liriche per voci soliste, quartetti d'archi, ensemble, eseguite nei vari teatri nazionali ed internazionali da cantanti lirici famosi.\nNel 2000 le viene commissionata dal Comitato del Giubileo una composizione destinata all'apertura dell'anno giubilare dal titolo \"Preghiera dell'Artista\" che lei stessa esegue nella Basilica di Santa Maria sopra Minerva in Roma.\nNel 2002 ha musicato una preghiera di Padre Pio, \"Tutto \u00e8 scherzo d'amore\", incisa da Cecilia Gasdia.\nDa \u00e8 direttore artistico dell'Anfiteatro di Rio Marina (Isola d'Elba) per il quale ogni anno cura l'allestimento e la regia degli eventi lirici (\"Notte viennese\", \"La Traviata\", \"Madama Butterfly\", \"Il Barbiere di Siviglia\", \"Mel\u00f2 e Operetta\").\nNel 2009 e nel 2010 \u00e8 ospite nella trasmissione televisiva \"MilleVoci\" di Gianni Turco, dove si esibisce col suo intero repertorio in alcune puntate. Pubblica il singolo \"Havaghila\", interpretato con Alma Manera.\nNel 2011 compone, insieme all'amico di sempre Paolo Limiti, il brano \"Regalo ad un'amica\" per Alma Manera.\nNel 2012 torna sugli schermi televisivi, in veste di direttrice d'orchestra, grazie al nuovo programma \"E state con noi in TV\", condotto da Paolo Limiti su Rai 1.\nNel 2013 \u00e8 ancora ospite, in 15 puntate, nel programma d'intrattenimento musicale \"MilleVoci\" (di Gianni Turco).\nNel 2015, \"Abracadabra\" per Viola Valentino, prodotto dalla Kicco Music. \n\u00c8 compositrice, con Enzo Campagnoli, della canzone \"Dietro un grande amore\" del film di Domiziano Cristopharo \"The Transparent Woman\" (2015) su testo di Paolo Limiti, scelta dalla collega Orietta Berti che l'ha incisa e inserita nel suo ultimo e omonimo CD di canzoni edito nel novembre 2015 per festeggiare i suoi 50 anni di carriera artistica.\nDal maggio 2016 \u00e8 mensilmente ospite di TV2000 nella trasmissione \"Bel tempo si spera\", in onda in diretta il luned\u00ec mattina.\nNel 2016 \u00e8 ospite ad Alassio nello spettacolo \"La voce del silenzio\", condotto da Paolo Limiti.\nA novembre 2017 rilancia l'inedito, su testo di Paolo Limiti, \"Trenta giorni\", prodotto dalla Kicco Music con la voce di Caterina Ferri.\nNell'estate 2018 partecipa al concerto a Villa Bertelli \"Ciao Paolo\", a fianco di Stefania Cento, Fabrizio Voghera e della cantante emergente Caterina Ferri.\nSempre nell'estate 2018 si esibisce con Caterina Ferri nella tappa del concerto di Orietta Berti alla Versiliana. Come gran finale propone il suo brano \"Dietro un grande Amore\" insieme a Caterina Ferri e alla stessa Orietta Berti.\nA maggio 2019 pubblica il singolo \"Ma meglio una donna\", composto con Luigi Mosello e arrangiato dal maestro Roberto Russo su etichetta Music Universe a.c.m.: il brano tratta delicatamente della problematica sociale della violenza sulle donne.\nA dicembre dello stesso anno esce il singolo \"Et si tu n'existais pas\" in lingua francese.\nNel febbraio 2020 Giovanna pubblica \"Questa vita\", brano composto a quattro mani con Luigi Mosello. La canzone ha come argomento la Speranza, quale motore della vita di oggigiorno.\nA giugno 2021 pubblica un nuovo singolo dal titolo \"Dentro le nuvole\" prodotto dalla Kicco Music.\nSempre nel 2021 \u00e8 in tour con il suo spettacolo Omaggio a Milva accompagnata dal maestro Walter Bagnato e la regia di Dario Gay; il tour intende omaggiare la collega scomparsa il.23 aprile 2021.\nNel 2021 esca l'album \"Il Giardino di Sergio\" omaggio a Sergio Endrigo dove propone la versione elettronica dance di \"Adesso si\""}
{"id": "2648338", "revid": "729019", "url": "https://it.wikipedia.org/wiki?curid=2648338", "title": "Aeroporto Internazionale del Cibao", "text": "L'Aeroporto Internazionale del Cibao \u00e8 un aeroporto situato nei pressi di Santiago de los Caballeros, nella Repubblica Dominicana."}
{"id": "2648339", "revid": "297059", "url": "https://it.wikipedia.org/wiki?curid=2648339", "title": "Cibao International Airport", "text": ""}
{"id": "2648347", "revid": "1521874", "url": "https://it.wikipedia.org/wiki?curid=2648347", "title": "Operazione S", "text": "L'Operazione S fu un piano italiano, mai attuato, per condurre un attacco aereo dimostrativo durante la seconda guerra mondiale sulla citt\u00e0 di New York. Il piano prevedeva inizialmente l'utilizzo dell'aereo da primato Piaggio P.23R, sostituito poi da un idrovolante quadrimotore CANT Z.511 e successivamente dall'aereo da trasporto Savoia-Marchetti S.M.95. \nStoria.\nNei primi mesi del 1942 il pilota collaudatore della Piaggio Nicol\u00f2 Lana sugger\u00ec all'ingegnere Giovanni Casiraghi di utilizzare il prototipo dell'aereo da primato Piaggio P.23R, dotato di tre motori radiali Piaggio P.XI RC.40 da CV, in un qualche tipo di missione che avesse come obiettivo la citt\u00e0 di New York. Il P.23R non aveva autonomia sufficiente per effettuare un volo di andata e ritorno dagli Stati Uniti d'America, e Lana ne dedusse che il velivolo, da lui pilotato, sarebbe ammarato in prossimit\u00e0 di un sommergibile italiano appartenente alla base di Bordeaux, che avrebbe provveduto al recupero dei due aviatori presenti a bordo. Coadiuvato dal motorista Giovanni Maio, Lana aveva pianificato di raggiungere New York sul P.23R, sganciare una bomba da kg e invertire la rotta ammarando a circa 200 km dalla costa dove incrociavano uno, o al fine di aumentare le probabilit\u00e0 di successo, pi\u00f9 sommergibili oceanici della Regia Marina. Della cosa non se ne fece niente, ma l'idea attrasse l'attenzione delle autorit\u00e0 militari.\nIl vero ideatore dell'azione dimostrativa contro New York fu, nell'aprile 1942, il generale di brigata aerea Attilio Biseo, con un'esperienza di trasvolatore insieme a Italo Balbo e comandante della Brigata aerea \"Leone\". Biseo ne convers\u00f2 con l'ingegnere Armando Palanca e con il Capo di Stato Maggiore Generale Ugo Cavallero durante una riunione allo Stato maggiore per la presentazione del nuovo caccia Aermacchi C.202 Folgore, ma l'idea fu sul momento accantonata da Cavallero in quanto prevedeva l'uso di una portaerei, della quale la Regia Marina non disponeva, n\u00e9 vi sarebbe stata la possibilit\u00e0 di forzare allo scopo lo stretto di Gibilterra.\nL'8 novembre 1942 l'idea venne ripresa e fu oggetto di analisi da parte degli stati maggiori di Regia Marina e Regia Aeronautica, in una riunione promossa dal capo di stato maggiore dell'aeronautica, generale Rino Corso Fougier; vi parteciparono anche il generale Fernando Silvestri e il sottocapo di stato maggiore, generale Eraldo Ilari, il capitano Publio Magini e l'ammiraglio Luigi Sansonetti, oltre a un capitano di vascello, sommergibilista. L'operazione doveva essere effettuata dal secondo prototipo dell'idrovolante CANT Z.511, che era inutilizzato a Monfalcone. La prevista sostituzione dei motori Piaggio P.XII RC.33 del CANT Z.511 con gli Alfa Romeo AR.135, che avevano un consumo pi\u00f9 contenuto, pianificata per un altro volo di propaganda (il collegamento Roma-Buenos Aires) non era stata eseguita per l'impossibilit\u00e0 di installare gli apparati nei castelli motori dello Z.511.\nIl 3 gennaio 1943, il capo di stato maggiore dell\u2019aeronautica, generale Fougier, convoc\u00f2 il sottocapo di stato maggiore, generale Ilari, il colonnello Mario Porru Locci e il capitano Magini per definire il programma operativo della missione. Nel corso di altre due riunioni, svoltesi a distanza di poco pi\u00f9 di una decina di giorni, furono discussi e risolti i restanti problemi presentati dal difficile volo.\nL'11 gennaio 1943 il capitano pilota Armando Ulivi della LATI, con gli ingegneri Vuolo e Palanca, raggiunse Monfalcone per verificare lo stato dell'aereo e la sua autonomia massima. Il 7 febbraio 1943 il generale Eraldo Ilari presiedette la riunione in cui fu pianificato, nei dettagli, il volo su New York. L'aereo sarebbe decollato da Brest, in Bretagna, o in alternativa da Biscarosse, nei pressi di Bordeaux, per raggiungere la citt\u00e0 statunitense sganciando un carico di due bombe di piccolo calibro. Considerazioni di carattere politico, per non urtare eccessivamente l'opinione pubblica statunitense e quella degli italo-americani, fecero optare Benito Mussolini per lo sgancio di un carico di manifestini tricolori. L'autonomia del velivolo, calcolata in km, non era sufficiente per il volo di andata e ritorno, e l'aereo sarebbe ammarato in pieno Oceano Atlantico in prossimit\u00e0 di un sommergibile per effettuare il rifornimento di carburante e riprendere il volo di rientro per raggiungere direttamente l'Italia. In quello stesso mese Ulivi trasfer\u00ec il prototipo sull'idroscalo di Vigna di Valle, presso il Centro Sperimentale.\nLa missione si prospettava difficile per l'elevato consumo dei motori Piaggio P.XII RC.33, che rendeva necessario non solo un rifornimento intermedio, ma anche un secondo nel caso di un consumo maggiore di quello standard. Di fronte a queste difficolt\u00e0 il CANT Z.511 venne accantonato e si punt\u00f2 a un nuovo velivolo terrestre, il Savoia-Marchetti S.M.95, il quale, dotato di quattro radiali Alfa Romeo 128 RC.18 da 860 CV, aveva una autonomia di km e sarebbe stato in grado di effettuare il viaggio di andata e ritorno senza scalo. Il prototipo civile dello S.M.95 (n/c. 41001) era andato in volo per la prima volta sull'aeroporto di Vergiate nella mani del collaudatore comandante Guglielmo Algarotti, e i collaudi proseguirono incessantemente. Con una autonomia di km lo S.M.95 poteva trasportare un carico di 500 kg. Il comandante Algarotti trasfer\u00ec il velivolo presso il Centro Sperimentale di Guidonia nel mese di agosto, ma il sopraggiungere dell'armistizio dell'8 settembre 1943 annull\u00f2 definitivamente l'operazione."}
{"id": "2648348", "revid": "179578", "url": "https://it.wikipedia.org/wiki?curid=2648348", "title": "European Rugby Champions Cup", "text": "La European Rugby Champions Cup, per ragioni commerciali Heineken Champions Cup, \u00e8 la massima competizione europea di rugby a 15 per club ed \u00e8 riservata alle squadre provenienti dalle federazioni che competono nell'annuale Sei Nazioni: Inghilterra, Scozia, Galles, Irlanda, Francia e Italia.\nIstituita nel 2014 dalla European Professional Club Rugby, sostitu\u00ec l'antecedente Heineken Cup nata nel 1995 e della quale eredit\u00f2 il palmar\u00e8s.\nDalla stagione 2018-19 ha assunto il nome di Heineken Champions Cup con il ritorno dello storico marchio olandese di birra come \"title partner\".\nLe squadre partecipanti si qualificano in base alla posizione raggiunta nella stagione precedente nei maggiori campionati nazionali (Premiership per l'Inghilterra, Top 14 per la Francia e Pro14 per Scozia, Galles, Irlanda e Italia).\nLe squadre non qualificate alla Champions Cup partecipano alla Challenge Cup, seconda competizione continentale aperta anche alle altre federazioni europee al di fuori dell'ambito del Sei Nazioni,\nAl 2021 \u00e8 il club con il maggior numero di vittorie, cinque in totale.\nStoria.\nLe origini e la nascita della Heineken Cup.\nNell'imminenza dell'apertura al professionismo nel rugby a 15, avvenuta nel 1996, i club dell'Emisfero Nord vollero dotarsi di una competizione internazionale allo scopo di favorire lo sviluppo della disciplina d'\u00e9lite.\nFu quindi fondato un organismo, l'European Rugby Cup, destinato a gestire il rugby d'\u00e9lite europeo a livello di club e che nel 1995 istitu\u00ec la Coppa omonima, subito rinominata Heineken Cup per ragioni di sponsorizzazione. Sul modello della Champions League calcistica, essa prevedeva la partecipazione di un numero variabile di club o \"franchise\" provenienti dalle principali federazioni rugbistiche europee.\nIn Francia, a causa della \"legge \u00c9vin\" del 1991, la quale vieta l'associazione di marchi di alcolici e tabacchi a eventi sportivi, la competizione fu chiamata semplicemente \"Coppa d'Europa di rugby a XV\" o anche \"H Cup\".\nLe prime Federazioni a partecipare alla neonata competizione furono Francia, Galles, Irlanda, Italia e Romania. Inghilterra e Scozia si rifiutarono di inviare i propri club, quindi la prima edizione della Coppa vide ai nastri di partenza dodici squadre: tre ciascuna per Francia, Galles e Irlanda (rispettivamente B\u00e8gles, Castres e Tolosa; Cardiff, Pontypridd e Swansea; Leinster, Munster e Ulster); due per l'Italia ( e ) e una per la Romania, il Farul Costanza.\nLe dodici squadre furono ripartite in quattro gironi da tre ciascuna, con partite di sola andata; ogni squadra avrebbe disputato un incontro in casa e uno in trasferta.\nSingolarmente, fu la Romania, federazione che in quell'occasione fece la sua prima e unica apparizione nella Coppa, a ospitare il primo incontro ufficiale internazionale di club in Europa: il 31 ottobre 1995, a Costanza, il locale club ospit\u00f2 il Tolosa; gli ospiti vinsero 54-10 e la prima meta fu segnata dal francese Jean-Luc Cester.\nTale edizione della Coppa fu relativamente breve: solo 15 incontri furono necessari per stabilire la squadra campione d'Europa; le prime classificate di ciascuno dei quattro gironi disputarono le semifinali, sempre in gara unica in casa della miglior qualificata dalla fase a gironi, e la finale si tenne il 7 gennaio 1996, quindi in piena stagione, all'Arms Park: di fronte la squadra di casa, il Cardiff, e il Tolosa, che si impose 21-18 dopo i tempi supplementari e si fregi\u00f2 del primo titolo di campione d'Europa di club.\nGli spettatori totali in tutta la manifestazione furono poco pi\u00f9 di 97\u00a0000 (per una media di circa 6\u00a0500 a incontro), compresi i quasi 22\u00a0000 che assistettero alla finale.\nGi\u00e0 dalla seconda edizione la Coppa assunse, per quanto riguarda la composizione nazionale, quella definitiva: la Romania usc\u00ec dalla competizione e Inghilterra e Scozia vi entrarono. La Coppa venne disputata quindi da squadre afferenti alle federazioni che partecipavano al torneo delle Cinque Nazioni, , , , e , oltre all'Italia.\nLe squadre divennero 20 (quattro francesi, gallesi e inglesi, tre irlandesi e scozzesi e due italiane), divise in quattro gironi da cinque, in cui le prime classificate furono ammessi alle semifinali; furono necessarie 47 partite per determinare la vincitrice, ancora una volta proveniente dalla Francia, il Brive, che, nella finale disputata ancora una volta all'Arms Park di Cardiff, sconfisse gli inglesi del Leicester per 28 a 9: la media-spettatori rimase sostanzialmente quella dell'edizione precedente, circa 6\u00a0700, ma alla finale assistette quasi il doppio del pubblico presente a quella di un anno prima, 41\u00a0664 spettatori.\nAnche la terza edizione dell'Heineken Cup si disput\u00f2 con 20 squadre, ma il meccanismo di qualificazione adottato fu pi\u00f9 elaborato di quello dell'edizione 1996-97: i gironi furono portati a 5, ciascuno composto da 4 squadre, e furono introdotti anche i quarti di finale, cui furono ammesse le vincitrici di ogni girone; le altre tre squadre furono determinate da uno spareggio cui presero parte le cinque seconde classificate e la migliore terza, accoppiate tra di loro in un turno a eliminazione diretta.\nQuella del 1997-98 fu anche l'edizione in cui la fase a gironi, per la prima volta, si svolse con gare di andata e ritorno.\nLa finale si tenne il 31 gennaio 1998 a Bordeaux e l'Inghilterra iscrisse per la prima volta il nome nell'albo d'oro, con il Bath che sconfisse i campioni uscenti del Brive.\nLa stagione 1998-99 ebbe una gestazione travagliata: la Federazione inglese appoggi\u00f2 la protesta dei suoi club, che chiedevano una miglior ripartizione dei diritti televisivi dell'evento, dal momento che questi non rappresentavano che una minima parte rispetto a quanto i club incassavano dal loro campionato interno, la Premiership; non si giunse a un accordo e quindi essi disertarono la Coppa, seguiti dai gallesi di Swansea e Cardiff; il Bath, campione uscente, non pot\u00e9 cos\u00ec difendere il titolo vinto nell'edizione precedente.\nLa competizione vide alla partenza 16 squadre ripartite in 4 gironi da 4 ciascuna, con 8 squadre, le prime due classificate di ogni girone, ammesse alla fase a eliminazione.\nLa finale si disput\u00f2 al Lansdowne Road di Dublino e vide per la prima volta la vittoria di una squadra della federazione irlandese, l'Ulster, che si impose sugli \"outsider\" francesi del Colomiers.\nLa formula a 24 squadre.\nCon il rientro delle formazioni inglesi nel 1999-2000, quinta edizione della Coppa, si stabilizz\u00f2 la formula a 24 squadre e sei gironi.\nAi fini dell'ammissione ai quarti di finale fu adottato un nuovo sistema: le sei squadre vincitrici di girone pi\u00f9 le migliori due seconde classificate; a ogni squadra venne assegnato un \"seeding\" (ordine di testa di serie) da 1 a 8 (le due seconde classificate occupavano gli ultimi due posti di tale \"seeding\") tenendo conto del punteggio totale realizzato nella fase a gironi, del numero di mete realizzato e, a seguire, della differenza punti fatti/subiti.\nNei quarti di finale, la miglior testa di serie aveva il diritto a incontrare in casa in gara unica quella peggio piazzata, e cos\u00ec via per la seconda, la terza e la quarta miglior testa di serie.\nL'edizione 1999-2000, iniziata a novembre inoltrato per lasciare spazio alla che si svolgeva in Galles, introdusse anche un'altra innovazione, la disputa della finale a termine stagione, in maggio, e non pi\u00f9 a gennaio; il 27 maggio 2000, allo stadio di Twickenham di Londra, il Northampton sconfisse gli irlandesi del Munster per 9-8 e riport\u00f2 la Coppa in Inghilterra; fu, quella, con i suoi 68\u00a0441 spettatori, la finale con la pi\u00f9 alta affluenza fino ad allora registrata, che super\u00f2 di 20\u00a0000 presenze quella dell'anno prima a Dublino.\nIl biennio 2000-2002 vide confermata la supremazia dell'Inghilterra: nel 2001, infatti, il Leicester raccolse il testimone dal Northampton, divenendo la terza squadra della sua nazione (su quattro partecipazioni inglesi alla Coppa fino ad allora) a laurearsi campione d'Europa, sconfiggendo al Parco dei Principi di Parigi lo Stade fran\u00e7ais; un anno pi\u00f9 tardi di nuovo il Leicester, prima squadra a ripetersi a distanza di un'edizione, vinse la Coppa 2001-02 in finale connazionali del Munster, nell'occasione registrando il nuovo record d'affluenza per una finale: 74\u00a0600 spettatori al Millennium Stadium di Cardiff.\nL'edizione 2002-03, tuttavia, vide un brusco ridimensionamento dell'Inghilterra; bench\u00e9 le ultime due vincitrici della Coppa, il Northampton e il Leicester, si fossero qualificate per i quarti di finale come prime dei loro gironi, nessuna delle due giunse fino alla semifinale, la quale vide un confronto incrociato franco-irlandese: da un lato il Tolosa contro il Munster e, dall'altro, Perpignano contro Leinster.\nLe due francesi vinsero le rispettive semifinali e per la prima volta la Heineken Cup fu decisa tra due club di una stessa Federazione: il Tolosa si laure\u00f2 per la seconda volta campione d'Europa vincendo la finale di Dublino per 22-17.\nIl nuovo sistema di punteggio.\nDalla stagione 2003-04 l'European Rugby Cup adott\u00f2 nella fase a gironi il sistema di punteggio allora in vigore nell'Emisfero Sud (in quanto utilizzato dalle Nazionali di , e per il loro Tri Nations), ovvero 4 punti per la vittoria, 2 per il pareggio, 0 per la sconfitta con 8 punti o pi\u00f9 di scarto, 1 per la sconfitta con 7 punti o meno di scarto e 1 punto di bonus alle squadre che marchino in un singolo incontro almeno 4 mete.\nIl 2003-04 vide anche la prima volta di una squadra scozzese ammessa nella fase a eliminazione diretta; nelle otto edizioni precedenti i quarti di finale erano sempre stati prerogativa esclusiva dei club francesi, irlandesi e, quando presenti, inglesi; a qualificarsi fu l'Edimburgo, che tuttavia ai quarti di finale dovette cedere il passo al Tolosa; lo stesso Tolosa giunse fino alla finale di Twickenham, dove il 23 maggio 2004 incontr\u00f2 i londinesi Wasps di Lawrence Dallaglio, che vinsero 27-20 davanti a 73\u00a0057 spettatori, affluenza di poco inferiore a quella massima fatta registrare due stagioni prima a Cardiff.\nLa 10\u00aa edizione della Coppa, quella del 2004-05, vide nuovamente una finale tra squadre della stessa Federazione che, nell'occasione, ancora una volta furono francesi: il Tolosa, gi\u00e0 presente nella precedente sfida contro il Perpignano, e lo Stade fran\u00e7ais, alla sua seconda finale e ancora in cerca del suo primo trofeo europeo.\nVinse invece di nuovo il Tolosa; fu la seconda finale persa per i parigini, e la rivincita della stagione precedente per i tolosani che contro gli Wasps avevano mancato il tris europeo.\nNella finale di Edimburgo a Murrayfield i pirenaici vinsero 18-12 ai tempi supplementari, imponendosi cos\u00ec come la squadra pi\u00f9 titolata della competizione, con i suoi tre titoli di campione d'Europa.\nDal 2005-06 fu introdotto un turno preliminare alla competizione, lo \"spareggio italo-celtico\", da disputarsi fra la terza squadra del campionato italiano (all'epoca il Super 10) e la prima tra le non classificate della Celtic League (allo stato, una squadra gallese o irlandese, dal momento che la Scozia non aveva in Celtic League squadre in sovrannumero rispetto ai posti disponibili in Heineken Cup), al fine di stabilire quale Federazione potesse schierare un club in pi\u00f9 rispetto a quelli assegnatile per regolamento.\nIl primo spareggio fu tra il Viadana e i gallesi del Cardiff Blues, e fu vinto da questi ultimi.\nLa finale si disput\u00f2 per la quarta volta a Cardiff e, per la seconda volta, al Millennium Stadium: una delle due finaliste fu il Munster, che in precedenza aveva raggiunto l'ultimo atto della competizione proprio nella prima edizione in cui la finale fu in programma in tale stadio.\nLa franchigia irlandese trov\u00f2 i francesi del Biarritz, questi ultimi alla loro prima finale, e li sconfisse per 23-19, iscrivendo il nome della sua Federazione per la seconda volta nell'albo d'oro, dopo la vittoria dell'Ulster di sette stagioni prima.\nIn tale edizione della Coppa debutt\u00f2 pure un direttore di gara italiano, Carlo Damasco, che il 14 gennaio 2006 diresse il suo primo incontro di Heineken Cup (anche se gi\u00e0 dal 2002 arbitrava in Challenge Cup, la competizione cadetta) tra Ospreys e Clermont a Swansea.\nLa Coppa che si disput\u00f2 nel 2006-07 vide alcune novit\u00e0 statistiche di rilievo: il Parma vinse lo spareggio italo-celtico contro il Newport Gwent Dragons, dando cos\u00ec per la prima (e, allo stato, unica) volta all'Italia tre squadre in Heineken Cup; per la prima volta, inoltre, un \"match\" internazionale ufficiale di club si tenne in Svizzera, nello Stade de Gen\u00e8ve, normalmente usato per il calcio, tra il Bourgoin-Jallieu (club francese) e gli irlandesi del Munster.\nPer quanto riguarda invece i record di squadra, Scarlets e Biarritz vinsero i rispettivi gironi con sei vittorie su sei incontri, record raggiunto solo da altre tre squadre in quattro occasioni precedenti (Wasps 1997-98, Bath 2000-01, Leinster 2002-03 e 2004-05, quest'ultima \"performance\" dopo l'introduzione del meccanismo dei \"bonus\").\nNell'ultima giornata della prima fase gli Scarlets realizzarono 27 punti, record nell'era-bonus; pi\u00f9 tardi nello stesso giorno il Biarritz stabil\u00ec il nuovo primato con 29 (su 30 punti realizzabili al massimo), mancando proprio all'ultimo incontro, pur vinto, la possibilit\u00e0 di realizzare un punto di bonus in ciascuna delle sei gare del girone.\nLa finale, tutta inglese (terza volta assoluta in cui a contendersi il titolo furono due club della stessa Federazione), fu disputata a Twickenham e registr\u00f2 il nuovo \u2015 a tutt'oggi insuperato \u2015 record d'affluenza: 81\u00a0076 spettatori.\nI londinesi Wasps prevalsero per 25-9 sui connazionali del Leicester e li raggiunsero a quota due Coppe vinte.\nL'unica novit\u00e0 statistica che caratterizz\u00f2 la 13\u00aa edizione della competizione, quella del 2007-08, fu l'utilizzo per la prima volta di Twickenham per un incontro di eliminazione diretta di Heineken Cup diverso dalla finale, anche se esiste un precedente, nell'edizione 2004-05, in cui lo stadio ospit\u00f2 l'incontro tra gli Harlequins e il Munster, ma nella fase a gironi.\nLa partita per il titolo fu disputata per la terza volta al Millennium Stadium di Cardiff e, per la terza volta in tale stadio, il Munster fu una delle due finaliste, l'altra essendo il Tolosa: la squadra irlandese vinse 16-13 e affianc\u00f2 il suo nome a quello di Wasps e Leicester tra i club bicampioni d'Europa.\nIl Tolosa, invece, con quella del 2007-08, fu la prima squadra a raggiungere le cinque finali.\nLa Federazione Italiana Rugby rinunci\u00f2 allo spareggio italo-celtico per la 2008-09, non essendo stata in grado di designare in tempo la squadra che avrebbe dovuto disputarlo.\nIn finale giunsero, per la prima volta, gli irlandesi del Leinster e, per la quinta (record del Tolosa eguagliato), gli inglesi del Leicester; smentendo la fama che lo voleva sempre perdente nei momenti importanti (sconfitta casalinga in semifinale contro il Munster nel 2005-06, nette sconfitte nei quarti contro lo stesso Leicester nel 2004-05 e gli Wasps nel 2006-07), il Leinster vinse 19-16 al Murrayfield di Edimburgo, diventando cos\u00ec la nona squadra a iscrivere il proprio nome nell'albo d'oro della competizione.\nLo scontro con la Champions League.\nLa finale dell'edizione 2009-10, disputatasi allo Stade de France (Saint-Denis) il 22 maggio 2010, per la prima volta coincise con la finale della Champions League di calcio; ci\u00f2 \u00e8 dovuto al fatto che l'UEFA, l'organismo continentale di governo del calcio, decise, da tale stagione, di spostare la finale della sua competizione pi\u00f9 importante dal mercoled\u00ec, giorno in cui si tennero le precedenti 54 edizioni di tale torneo, al sabato: la scelta di tale data fu poco gradita dall'European Rugby Cup per le complicazioni che a suo avviso avrebbero potuto sorgerne dal punto di vista televisivo e commerciale: bench\u00e9 infatti le due finali fossero state programmate in luoghi (quella di Champions League si \u00e8 tenuta a Madrid) e orari (quella di calcio era prevista per le 20:45, quella di rugby nel tardo pomeriggio) diversi, per evitare l'accavallamento dei due eventi si ventil\u00f2 l'ipotesi, poi messa in pratica, di dare il calcio d'avvio della finale di Heineken Cup non oltre le 18.\nLe preoccupazioni economiche traevano origine dal fatto che la stessa Heineken, oltre a dare il nome alla competizione europea di rugby, \u00e8 anche un influente sponsor della Champions League di calcio, anche se tale incrocio di eventi \u00e8 destinato a costituire un \"unicum\"; la finale di Heineken Cup per la stagione 2010-11 si tenne infatti il 21 maggio 2011, mentre quella della contemporanea edizione di UEFA Champions League and\u00f2 in scena il 28 successivo, e da allora \u00e8 prevista una distanza temporale di una settimana tra i due eventi.\nIn tale occasione, per la quarta volta nella storia del torneo la finale vide di fronte due squadre connazionali; nella fattispecie per la terza volta si incontrarono due francesi, con il Tolosa presenza fissa; questa si impose per il suo quarto titolo europeo sul Biarritz con il punteggio di 21-19, rafforzando quindi la sua posizione di \"leadership\" della competizione.\nAll'incontro dello Stade de France assistettero 78\u00a0962 spettatori, seconda miglior affluenza di sempre e record per l'Europa continentale.\nLe doppiette di Leinster e Tolone.\nTra il 2011 e il 2012 il Leinster eguagli\u00f2 l'impresa riuscita al Leicester dieci anni prima di rivincere il titolo da campione uscente; nella finale 2010-11, disputatasi al Millennium Stadium di Cardiff, gli irlandesi sconfissero gli inglesi del Northampton per 33-22\n e, l'anno successivo a Twickenham, davanti a 81\u00a0774 spettatori (nuovo record per una finale), ripeterono la \"performance\" nell'ennesima finale tra connazionali, nell'occasione contro l'Ulster, battuta 42-14; fu la terza vittoria in tre finali per Leinster, nonch\u00e9 la terza in quattro edizioni.\nLa stagione 2012-13 vide l'ennesima finale (la sesta su diciotto edizioni, una su tre) tra due club appartenenti alla stessa federazione, e per la quarta volta ancora francesi.\nA rappresentare la FFR due squadre alla loro prima finale assoluta, il Tolone, multinazionale capitanata dall'inglese Jonny Wilkinson, e il Clermont, in passato vincitore di due Challenge Cup.\nAll'Aviva Stadium di Dublino fu la precisione al tiro proprio di Wilkinson a fare la differenza tra le due squadre: l'inglese marc\u00f2 11 dei 16 punti con cui il Tolone vinse di misura l'incontro (16-15, due mete a uno per Clermont, che conduceva 15-5 a meno di mezz'ora dalla fine della partita).\nTolone biss\u00f2 il successo nella stagione seguente, cos\u00ec divenendo la terza squadra a confermarsi campione dopo e .\nNella finale di Cardiff i francesi batterono il nell'ultimo incontro europeo di club di Jonny Wilkinson che realizz\u00f2 13 punti (due trasformazioni, un drop e due piazzati).\nLa nascita della European Professional Club Rugby.\nGi\u00e0 nel 2007, in vista della scadenza dell'accordo quinquennale che legava le sei Federazioni fondatrici dell'European Rugby Cup alle competizioni da questa organizzata, i club francesi e inglesi minacciarono il boicottaggio delle Coppe europee; tale mossa fu per\u00f2 censurata dalle rispettive federazioni, le quali sostennero l'obbligatoriet\u00e0 della partecipazione delle proprie squadre alla rassegna continentale.\nLa manovra fu aspramente criticata dall'allora presidente dell'International Rugby Board, il nordirlandese Syd Millar, il quale accus\u00f2 le societ\u00e0 scissioniste di \u00abatteggiamento egoista\u00bb e \u00abdistruttivo\u00bb, che avrebbe portato sofferenza economica alle squadre delle altre federazioni (la manovra avrebbe significato che Italia e Scozia avrebbero vista dimezzata la loro presenza nella Coppa d'Europa mentre Galles e Irlanda avrebbero perso una squadra ciascuna), che non disponevano delle risorse finanziarie delle due maggiori \"union\".\nUn nuovo accordo quinquennale fu firmato nel 2009 e, nel 2013, ancora i club francesi e inglesi tornarono a chiedere a gran voce una diversa ripartizione dei diritti televisivi e delle quote di rappresentanza in seno all'organismo di coordinamento europeo: in particolare fu chiesto che le squadre fossero portate da 24 a 20 e che fossero tolti gli automatismi di qualificazione del Pro12, legandoli quindi alla posizione di classifica.\nA infiammare maggiormente la situazione giunse la notizia che il comitato organizzatore della English Premiership aveva venduto separatamente i diritti di trasmissione delle gare europee dei propri club affiliati, cosa che l'ERC contest\u00f2 in quanto propria competenza.\nFu chiesto inoltre che i ricavi venissero ripartiti in maniera diversa da quella all'epoca in vigore, ovvero 52 per cento ai club del Pro12 e 24 per cento ciascuno a quelli del Top 14 e della Premiership.\nUn accordo non fu trovato e, nel 2014, i club inglesi e francesi non rinnovarono l'accordo e fondarono l'European Professional Club Rugby, organizzazione di fatto fotocopia dell'ERC ma con sede neutrale a Neuch\u00e2tel, in Svizzera; l'ERC diede incarico ai propri impiegati di collaborare con il nuovo organismo per l'organizzazione della massima competizione europea della stagione successiva, che prese il nome di European Rugby Champions Cup.\nI proventi furono ripartiti in maniera diversa, cos\u00ec come la composizione del torneo fu sostanzialmente rivista.\nFatta salva la provenienza delle compagini dai tre maggiori tornei europei, la Premiership, il Top 14 e il Pro12, il riparto economico previde che i tre campionati si dividessero in parti uguali i proventi; inoltre le squadre furono portate effettivamente a 20 con conseguente taglio di una formazione ciascuna di Italia e Scozia e di due tra tre irlandesi e gallesi.\nL'European Rugby Champions Cup.\nA giugno 2013 venne annunciato che la finale della Heineken Cup 2015 sarebbe stata giocata nello stadio di San Siro a Milano (sarebbe stata la prima finale europea giocata in Italia), tuttavia le tensioni in seno all'ERC e la nascita dell'EPCR, portarono i nuovi organizzatori a trasferire la finale a Stadio di Twickenham di Londra con la motivazione di \"garantire il miglior ritorno finanziario possibile ai club\".\nLa rinnovata competizione prese il via nell'ottobre 2014, tuttavia, a meno di due settimane dal calcio d'inizio della finale, i biglietti venduti erano meno della met\u00e0 degli 82.000 posti dello stadio, con solo 8.000 tifosi francesi in trasferta. Gli organizzatori resero disponibili biglietti \"gratuiti\" attraverso un link sul sito internet \"Ticketmaster\", prima di ammettere che si trattava di un errore (l'offerta doveva essere collegata all'acquisto di un biglietto finale Premiership).\nAlla finale assistettero appena 56.622 spettatori e la vittoria finale and\u00f2 al che, in una riedizione della finale europea di due anni prima, batt\u00e9 nuovamente il ; oltre a essere la prima vincitrice del nuovo trofeo, Tolone divenne cos\u00ec la prima squadra a vincere il titolo di campione d'Europa per tre volte consecutive.\nL'edizione successiva, gi\u00e0 posticipata di un mese a causa della coppa del mondo di rugby, sub\u00ec un ulteriore stop dopo gli attentati di Parigi del 13 novembre 2015, quando tutte le partite della prima giornata che si svolgevano in Francia vennero posticipate. La finale vide la prima vittoria dei Saracens che al Parc Olympique si imposero per 21-9 su Racing 92.\nI Saracens divennero il quarto club a vincere per due volte consecutive il titolo: il 13 maggio 2017 i \"Sarries\" giocarono la finale di Murrayfield contro Clermont vincendo per 28-17.\nA distanza di sei anni il Leinster torn\u00f2 alla vittoria nella finale \u00e8 disputata nell'insolita cornica dello Stadio San Mam\u00e9s di Bilbao, in Spagna. Dopo aver battuto i campioni in carica dei Saracens nei quarti e agevolmente superato gli Scarlets in semifinale, la partita contro il Racing 92 fu decisa dai calci piazzati di Jonathan Sexton e di Isa Nacewa: quarta vittoria per gli irlandesi che raggiunsero Tolosa in testa all'albo d'oro della competizione.\nI trofei.\nLa Coppa d'Europa.\nLa prima Coppa, utilizzata solo per il torneo 1995-96, \u00e8 una scultura commissionata e poi progettata a Parigi dallo scultore francese Michel DeMarthin, composta da quasi sette chili di argento massiccio e alta circa 70\u00a0cm di altezza, che rappresenta i pali e una palla ovale insieme alla H di Heineken poggiati su una stella a 5 punte; analoga stella \u00e8 collocata anche su uno dei due pali.\nA vincere tale coppa fu il , prima campione europea.\nIl trofeo Heineken Cup.\nIl trofeo in palio, che prende il nome dallo sponsor Heineken, \u00e8 una coppa in metallo di circa 50 cm d'altezza; la sua forma richiama quella di una clessidra la cui parte superiore, la coppa vera e propria, ha un'altezza di circa il doppio di quella inferiore, che ne rappresenta il basamento; la coppa ha anche due manici.\nDal 2005 \u00e8 invalsa l'abitudine di presentare il trofeo in un lungo \"tour\" tra diverse citt\u00e0, in generale quelle del Paese che ha vinto la coppa o, anche, di quello dove si trova lo stadio destinato a ospitare la finale dell'edizione pi\u00f9 prossima; per le leggi che vietano sia la vendita che l'associazione di marchi di bevande alcooliche ai minorenni, per poter eventualmente essere ritratti vicino a tale trofeo era necessario avere compiuto almeno 18 anni.\nIl trofeo European Rugby Champions Cup.\nIl nuovo trofeo \u00e8 un calice con due manici la cui bocca \u00e8 realizzata a forma di stella.\nEsso riporta inciso il nuovo simbolo del torneo, ovvero una palla ovale con all'interno una stella e il nome della coppa; sulla base sono riportati gli stemmi delle squadre che hanno vinto il torneo.\nPesa 13,5\u00a0kg ed \u00e8 alto 70\u00a0cm.\nCopertura radiotelevisiva.\nLa competizione interessa sei Federazioni di quattro Paesi, la Francia, l'Irlanda, l'Italia e il Regno Unito: in quest'ultimo ricadono per intero le federazioni del , dell' e della e, parzialmente, quella dell'.\nQuesta, infatti, governa tutto il rugby dell'isola, quindi sia della Repubblica d'Irlanda, indipendente, che dell'Irlanda del Nord, amministrativamente sotto la sovranit\u00e0 del Regno Unito (e nel cui territorio si trova l'Ulster, franchigia con sede a Belfast).\nIn Gran Bretagna e Irlanda Sky Sports trasmette in esclusiva, via satellite, le partite della competizione.\nL'offerta televisiva prevede fino a sei incontri in diretta nella fase a gironi per ogni fine settimana pi\u00f9 un numero variabile di incontri in differita, oltre alla diretta integrale di tutti gli incontri a eliminazione compresa la finale.\nLimitatamente al Galles, il canale S4C (filiazione del britannico di lingua inglese Channel Four) trasmette in \"cymraeg\" ampie sintesi degli incontri durante i fine settimana, e talora copre la diretta di incontri delle squadre gallesi.\nIn Francia la copertura della Heineken Cup \u00e8 in \"partnership\" tra il principale operatore pubblico, France T\u00e9l\u00e9visions, e il gruppo satellitare privato Canal+.\nIl primo assicura la trasmissione terrestre in chiaro sulle frequenze di France 2 di due incontri in diretta per fine settimana, il sabato e la domenica; il secondo trasmette fino a tre incontri in diretta al giorno per ogni fine settimana di gara.\nIn Italia gli incontri sono trasmessi da Sky.\nPer quanto riguarda le dirette radiofoniche, la copertura audio \u00e8 assicurata nel Regno Unito dalla BBC e, nella Repubblica d'Irlanda, dalla RT\u00c9, l'ente pubblico radiotelevisivo di quel Paese.\nNel resto d'Europa e nel mondo la copertura televisiva \u00e8 affidata ad altre emittenti, tra le pi\u00f9 rilevanti delle quali si citano DAZN, ESPN (America Latina), Fox Sport (Stati Uniti), Supersport (Africa), Eurosport Asia, TV5MONDE (Asia e Oceania francofona).\nFormula della competizione.\nCriteri di qualificazione.\nA partire dalla stagione 2014-15 il formato della competizione prevede venti squadre cos\u00ec suddivise:\nRanking e assegnazione di fasce di merito.\nA partire dall'edizione 2008-09 \u00e8 in vigore il seguente meccanismo di formazione dei gironi: le squadre sono suddivise in fasce di merito in ragione dei risultati ottenuti nelle quattro precedenti stagioni nelle competizioni europee, e ogni girone \u00e8 composto da una squadra per ogni fascia.\nRimane tuttavia in vigore, salvo casi inevitabili, il requisito di non pi\u00f9 di un club per federazione in ogni girone.\nSvolgimento della competizione.\nLe 20 squadre sono divise, per la disputa della prima fase, in cinque gironi da quattro squadre ciascuna.\nOtto squadre si qualificano per i quarti di finale, da disputarsi in gara unica.\nLe squadre qualificate sono le vincitrici di ogni girone, pi\u00f9 le tre migliori seconde classificate.\nAlle otto qualificate viene assegnato un piazzamento (\"seeding\") cos\u00ec determinato:\nLa squadra con il piazzamento n\u00ba 1 incontra nei quarti di finale quella con il n\u00ba 8, quella con il n\u00ba 2 la n\u00ba 7 e cos\u00ec via.\nLa squadra con il piazzamento pi\u00f9 alto ha il diritto di disputare l'incontro dei quarti di finale in casa.\nLe sedi della semifinale e della finale sono scelte dall'European Professional Club Rugby.\nAi fini della determinazione del punteggio finale in ogni girone, il sistema di assegnazione punti \u00e8 il seguente:\nQualora in caso di parit\u00e0 di punti fosse necessario stabilire la precedenza tra due squadre, si terr\u00e0 conto nell'ordine dei fattori come segue, con l'avvertenza che i punti dall'1 al 3 valgono solo per le squadre dello stesso girone. I punti dal 4 in poi servono anche per stabilire l'ordine di precedenza tra squadre di diversi gironi, per determinare sia il loro piazzamento sia quali saranno le migliori seconde classificate qualora non vi si riesca tramite il punteggio finale.\nStatistiche alla stagione 2020-21.\nIl club che vanta al 2021 il maggior numero di vittorie finali \u00e8 il con 5 titoli di campione d'Europa, segue il con 4 trionfi; la squadra francese vanta anche due finali perse, mentre quella irlandese solo una; opposto invece il comportamento del , giunto cinque volte in finale, ma sconfitto tre volte.\nAlla stagione 2020-21 le squadre sempre presenti in tutte le edizioni della Coppa sono quattro: il citato Tolosa pi\u00f9 le irlandesi , e .\nFino alla stessa stagione le Federazioni sempre presenti sono state quelle di Francia, Galles e Irlanda. L'Inghilterra non prese parte a due edizioni (quella inaugurale e nel 1997-98), mentre la Scozia disert\u00f2 solo l'edizione inaugurale, quella che vide l'unica presenza della Romania. Con la modifica dei criteri di partecipazione per le squadre del Pro14, l'Italia non ha potuto schierare nessuna squadra nell'edizione 2018-19.\nPi\u00f9 in generale, i turni a eliminazione diretta sono stati principalmente appannaggio dei club francesi, gallesi, inglesi e irlandesi. Solo in quattro occasioni (2003-04, 2011-12, 2016-17, 2018-19) una squadra scozzese pass\u00f2 la prima fase e raggiunse i quarti di finale.\nNessuna squadra italiana ha mai passato invece la fase a gironi.\nPer quanto riguarda invece le statistiche individuali, il record di punti marcati appartiene all'irlandese Ronan O'Gara che, dal 1997 al 2013, sempre nelle file del Munster, mise a segno 8 mete, 192 trasformazioni, 304 calci piazzati e 16 drop per un totale di punti in 110 incontri, che sono anche il record di presenze nella competizione.\nIl primato di mete marcate \u00e8 invece del francese Vincent Clerc che, sempre dal 2002 e con un club solo, il Tolosa, ne ha realizzate 36. Nel 2018 \u00e8 stato superato dall'inglese Chris Ashton con 40 segnature, giocando per\u00f2 per quattro diverse squadre.\nStatistiche individuali.\nIn grassetto i giocatori ancora in attivit\u00e0 alla stagione in esame.\nEuropean Player of the Year.\nIl premio European Player of the Year \u00e8 stato introdotto da ERC nel 2010. Ronan O'Gara ha ricevuto il premio inaugurale, essendo stato riconosciuto come il miglior giocatore nei primi 15 anni di tornei ERC. Dopo la creazione della European Rugby Champions Cup, i nuovi organizzatori, l'EPCR, hanno continuato ad assegnare un riconoscimento come \"Giocatore dell'Anno\", il primo \u00e8 andato a Nick Abendanon di Clermont Auvergne."}
{"id": "2648358", "revid": "66387", "url": "https://it.wikipedia.org/wiki?curid=2648358", "title": "OKB Yakovlev", "text": ""}
{"id": "2648366", "revid": "287204", "url": "https://it.wikipedia.org/wiki?curid=2648366", "title": "Stockholm Open 1989", "text": "Lo Stockholm Open 1989 \u00e8 stato un torneo di tennis giocato sul sintetico indoor. \u00c8 stata la 21\u00aa edizione dello Stockholm Open, del Nabisco Grand Prix 1989. Il torneo si \u00e8 giocato nella Stockholm Globe Arena di Stoccolma in Svezia, dal 6 all'11 novembre 1989.\nCampioni.\nSingolare.\n Ivan Lendl ha battuto in finale Magnus Gustafsson, 7\u20135, 6\u20130, 6\u20133\nDoppio.\n Jorge Lozano / Todd Witsken hanno battuto in finale Rick Leach / Jim Pugh,6\u20130, 5\u20137, 6\u20133"}
{"id": "2648373", "revid": "599013", "url": "https://it.wikipedia.org/wiki?curid=2648373", "title": "Chiesa di San Lorenzo (Calizzano)", "text": "La chiesa di San Lorenzo \u00e8 un luogo di culto cattolico situato nel comune di Calizzano, in piazza San Lorenzo, in provincia di Savona. La chiesa \u00e8 sede della parrocchia di Santa Maria e di San Lorenzo facente parte dell'unit\u00e0 pastorale di Val Bormida della diocesi di Mondov\u00ec.\nStoria e descrizione.\nSecondo alcune fonti l'attuale edificio fu edificato sui resti dell'antica chiesa marchionale in stile romanico.\nLa struttura, richiamante anch'essa lo stile romanico, fu innalzata tra il 1587 e il 1630 con la nuova creazione delle tre navate rispetto all'originale aspetto del precedente impianto. La facciata si presenta in stile neogotico a bande alternate bianche e nere con a fianco il distaccato campanile del XIV secolo in mattoni, gi\u00e0 aperto da bifore e trifore e decorato con piccoli archi pensili; la cuspide a forma piramidale le fu aggiunta successivamente.\nConserva al suo interno alcune tele di pittori liguri del XVII secolo, fra i quali il dipinto \"Anime purganti\" di Giulio Benso e una raffigurazione della \"Sacra famiglia\" della scuola pittorica di Domenico Piola. La statua lignea di \"San Giovanni Battista\" \u00e8 opera dello scultore o della scuola di Anton Maria Maragliano che, assieme al crocifisso processionale di Antonio Roascio, appartenne alla locale confraternita del vicino oratorio di San Giovanni. Gli affreschi, del XIX secolo, degli interni sono opera di Luigi Morgari."}
{"id": "2648376", "revid": "1543377", "url": "https://it.wikipedia.org/wiki?curid=2648376", "title": "Fu\u00dfballclub Berlin 1993-1994", "text": "La pagina raccoglie i dati riguardanti il F.C. Berlin nelle competizioni ufficiali della stagione 1993-1994.\nStagione.\nAl termine della stagione 1993-94 il F.C. Berlin conferm\u00f2 il risultato ottenuto l'anno precedente (quarto posto in Oberliga Nordost) nonostante avesse subito, a campionato gi\u00e0 avviato, un avvicendamento in seno alla panchina (J\u00fcrgen Bogs fu esonerato e al suo posto fu chiamato Helmut Koch). Grazie a questo piazzamento la squadra pot\u00e9 qualificarsi per la Regionalliga Nordost, nuovo \"format\" del terzo livello calcistico professionistico tedesco.\nOrganigramma societario.\nArea tecnica:"}
{"id": "2648377", "revid": "339392", "url": "https://it.wikipedia.org/wiki?curid=2648377", "title": "Ilyushin", "text": ""}
{"id": "2648382", "revid": "125823280", "url": "https://it.wikipedia.org/wiki?curid=2648382", "title": "La Zanzara", "text": "La Zanzara \u00e8 un programma radiofonico trasmesso da Radio 24 e condotto dal giornalista Giuseppe Cruciani con la collaborazione del collega David Parenzo. Spesso era presente anche Alberto Gottardo, inserito nelle ultime stagioni come terza voce per poi, nel Novembre del 2021 passare a Radio Globo alla trasmissione \u201cTorre di Controllo\u201d.\nLa trasmissione, in onda in diretta dagli studi di Radio 24 in viale Sarca 223 (nella sede storica di via Monte Rosa 91 fino al 25 marzo 2021) a Milano dal luned\u00ec al venerd\u00ec dalle 18.30 alle 20.50 e in replica dopo le 24, propone interviste con numerosi ospiti e commenta fatti di attualit\u00e0 con protagonisti della vita politica, sociale e culturale italiana e con l'intervento telefonico dei radioascoltatori, alcuni di questi diventati ospiti fissi del programma. Il format \u00e8 inoltre caratterizzato dalla discussione di diversi argomenti provocatori (in particolare in ambito erotico) e dall'ampio uso di linguaggio colorito, spesso fra gli stessi ascoltatori che chiamano in diretta e i giornalisti.\nNel corso del programma vengono trasmessi gli inserti di rete che aggiornano sul traffico e quelli riguardo alle contrattazioni in borsa, nonch\u00e9 un'edizione del giornale radio alle 19.\nIl titolo della trasmissione \u00e8 ispirato al nome del celebre giornale studentesco \"La zanzara\" del liceo Parini di Milano e a un pezzo musicale classico chiamato \"Il volo del calabrone\", usato come da pre-sigla dello show.\nA partire dalla puntata del 20 gennaio 2013, nella sigla d'apertura della trasmissione \u00e8 riprodotto il ritornello della canzone \"Tutto il resto \u00e8 noia\" di Franco Califano.\nStoria.\nGiancarlo Santalmassi, insediatosi come direttore di Radio 24 nell'ottobre 2005, chiese a Giuseppe Cruciani di inventarsi un nuovo programma. Santalmassi aveva in mente il modello delle sue invenzioni radiofoniche come Zapping o Helzapoppin', ma diede comunque libert\u00e0 assoluta a Cruciani, il quale scelse il nome del programma ispirandosi al pezzo di musica \"Il volo del calabrone\" e al titolo dell'omonimo giornale studentesco del Liceo Parini di Milano, il quale nel 1966, anno di nascita dello stesso Cruciani, fu protagonista di un processo per stampa oscena e corruzione di minorenni, per un'inchiesta sulla sessualit\u00e0 nella quale erano state intervistate delle studentesse minorenni.\nLa trasmissione esord\u00ec il 9 gennaio 2006, in piena campagna elettorale per le elezioni politiche italiane del 2006.\nNel 2008 durante il Premio Casin\u00f2 di Saint-Vincent per la Radio Kay Rush ha premiato il programma con Grolla d'oro come \"migliore trasmissione della sera\". La trasmissione \u00e8 stata condotta in passato anche da Corrado Formigli (estate 2006-2008), Luca Telese (2008-2010), Alessandro Milan e da Alessio Maurizi (estate 2011). Saltuariamente partecipa alla conduzione anche il giornalista e conduttore radiofonico padovano Alberto Gottardo.\nDal 20 febbraio al 3 agosto 2012 \"La Zanzara\" \u00e8 stato trasmesso anche in diretta televisiva sul canale TGcom24 in contemporanea con Radio 24, dal luned\u00ec al venerd\u00ec. La diretta veniva trasmessa in due blocchi: il primo dalle 19:15 alle 20:00, a cui seguivano le breaking news di TGcom24 e gli aggiornamenti dell'ultima ora, il secondo dalle 20:45 fino al termine del programma alle 21:00. Grazie a una webcam presente in studio, la trasmissione radiofonica \u00e8 comunque visibile in diretta sul sito ufficiale di Radio 24.\nNella trasmissione del 4 marzo 2013 intervistarono telefonicamente l'allora \"Saggio\", nominato da Napolitano, Valerio Onida, che ammise, a quella che lui credeva Margherita Hack, che i Saggi fossero solo un modo per guadagnare tempo e che fossero di fatto \"inutili\". L'intervista scosse molto l'opinione pubblica di allora, questo per\u00f2 ebbe l'effetto di far condannare La Zanzara e farle porre il divieto, da parte dell'editore, di fare scherzi che potessero trasformarsi in notizie di rilevanza politica.\nNel luglio 2019 Cruciani prospetta la possibilit\u00e0 che la stagione successiva possa essere l'ultima del format radiofonico, eventualit\u00e0 poi smentita il 7 settembre 2020 con il ritorno della trasmissione nei palinsesti di Radio 24. "}
{"id": "2648383", "revid": "1806675", "url": "https://it.wikipedia.org/wiki?curid=2648383", "title": "Mimma Di Terlizzi", "text": "Biografia.\nHa esordito in televisione, come valletta nel quiz televisivo \"Il Musichiere\", condotto da Mario Riva.. In seguito a questo successo, inizia una carriera come attrice di fotoromanzi, e negli anni sessanta \u00e8 stata protagonista di numerosi fotoromanzi pubblicati sui settimanali \"Sogno\", \"Luna Park\", \"Bolero Film\", \"Grand Hotel\" e \"Intrepido\". Nel 1967 \u00e8 approdata alla casa editrice \"Lancio\" dove \u00e8 rimasta per un anno. Per la \"Lancio\" ha interpretato solo quattro fotoromanzi, ma tutti come protagonista.\nPer il cinema \u00e8 accreditata (v. scheda IMDb) di una sola partecipazione ad una produzione cinematografica, \"La rimpatriata\", film del 1963 diretto da Damiano Damiani. Appare anche in vari Caroselli negli anni '60."}
{"id": "2648390", "revid": "1305772", "url": "https://it.wikipedia.org/wiki?curid=2648390", "title": "Alberto Massimino", "text": "Biografia.\nDopo essersi laureato in Ingegneria meccanica all'Istituto Tecnico Superiore di Friburgo, venne assunto come progettista alla FIAT, dove fu ben presto nominato capogruppo progettazione del \"Reparto Costruzioni Speciali\" (il reparto corse della FIAT), occupando il posto lasciato da Vittorio Jano che, nel 1923, era passato all'Alfa Romeo.\nTra le sue principali realizzazioni la Fiat 806, ultima monoposto costruita dalla casa torinese, dotata di motore dodici cilindri a U di 1.500 cm\u00b3, portata al successo da Pietro Bordino, nel Gran Premio di Milano, svoltosi sul Circuito di Monza il 4 settembre 1927.\nEbbe anche l'occasione di saltuariamente compiere consulenze esterne, come nel caso di Tazio Nuvolari, dal quale fu incaricato di apportare modifiche al telaio delle sue Bugatti 35C, per migliorare la tenuta di strada.\nDopo l'esperienza a Torino, nel 1937 accett\u00f2 l'offerta Alfa Romeo di trasferirsi a Milano, ancora una volta in sostituzione di Jano che pochi mesi prima era passato alla Lancia. All'Alfa Corse lavor\u00f2 a fianco di Gioachino Colombo nella realizzazione dell'\"Alfetta\" 158. Fu strettissimo collaboratore di Enzo Ferrari, all'epoca direttore dell'Alfa Corse e lo segu\u00ec dopo la sua rottura con la casa del Portello alla Auto Avio Costruzioni, dove progett\u00f2, con Vittorio Bellentani, il modello \"815\" .\nAl termine del periodo bellico Massimino fu assunto dalla Maserati per progettare la monoposto a telaio tubolare \"Tipo 4CLT\", al fianco di Ernesto Maserati. Vi rimase fino al 1952, lavorando ai modelli \"A6\", \"A6 GCS\" (1946) e \"250 F\".\nNel 1953 si mise in proprio con uno studio progettuale, effettuando consulenze a varie aziende nel settore dell'automobilismo sportivo come Ferrari, Stanguellini, De Tomaso, Moretti e Scuderia Serenissima."}
{"id": "2648393", "revid": "287204", "url": "https://it.wikipedia.org/wiki?curid=2648393", "title": "Stockholm Open 1988", "text": "Lo Stockholm Open 1988 \u00e8 stato un torneo di tennis giocato sul cemento indoor. \n\u00c8 stata la 20\u00aa edizione dello Stockholm Open, del Nabisco Gran Prix 1988.\nIl torneo si \u00e8 giocato al Kungliga tennishallen di Stoccolma in Svezia, dal 31 ottobre al 6 novembre 1988.\nCampioni.\nSingolare.\n Boris Becker ha battuto in finale Peter Lundgren, 6\u20134, 6\u20131, 6\u20131\nDoppio.\n Kevin Curren / Jim Grabb hanno battuto in finale Paul Annacone / John Fitzgerald,7\u20135, 7\u20135"}
{"id": "2648396", "revid": "709565", "url": "https://it.wikipedia.org/wiki?curid=2648396", "title": "Clutch Cargo", "text": "Clutch Cargo \u00e8 una serie animata di genere avventuroso, prodotta nel 1959 dai Cambria Studios e trasmessa anche in Italia, da varie emittenti private, con due titoli: \"Tre contro tutti\" e, appunto, \"Clutch Cargo\". Negli Stati Uniti ebbe un grande successo e divenne molto popolare negli anni sessanta, nonostante fosse un prodotto a basso costo. Quentin Tarantino l'ha omaggiata in una scena di \"Pulp Fiction\".\nTrama.\nClutch Cargo \u00e8 uno scrittore di romanzi avventurosi, ed \u00e8 considerato un idolo dagli appassionati del genere. I suoi libri hanno tutti un grande successo, ed ogni volta che l'editore annuncia l'uscita di un suo nuovo racconto, una folla di appassionati si raduna davanti alla sede della casa editrice a New York, sperando di ottenere una copia autografata.\nLa capacit\u00e0 di Clutch Cargo di incollare alla sedia il lettore non \u00e8 per\u00f2 semplice frutto di fantasia: egli \u00e8 un vero uomo d'azione ed uno scaltro indagatore, sempre pronto a recarsi in qualsiasi posto del mondo vi sia un mistero da svelare od un intrigo da smascherare. Nelle sue avventure \u00e8 sovente aiutato da un gruppo di amici fidati, a cominciare dal piccolo Spinner e dal suo cane Paddlefoot, un bassotto a pelo corto dall'infallibile fiuto. Dalle avventure che vive in prima persona, ricava poi il materiale per il suo prossimo libro.\nTecnica.\nA causa dello scarso bilancio a disposizione, la serie \u00e8 stata prodotta in animazione limitata, riducendo al minimo i disegni realizzati. Nei dialoghi il personaggio parlante veniva mostrato in primo piano, per poi inquadrare il solo interlocutore. Invece di disegnare la bocca \u00e8 stata utilizzata la tecnica del synchro vox, dove la ripresa di quella di un attore veniva sovra impressa sul volto del personaggio animato.\nVi erano anche delle scene animate nel modo tradizionale, come quella dei dinosauri nel 10\u00ba episodio. Probabilmente il cane Paddlefoot, che rappresenta l'aspetto comico della serie, \u00e8 stato il personaggio che richiedeva il maggior lavoro di animazione.\nI Cambria Studios hanno realizzato in seguito altre serie in animazione limitata e synchro vox, tra cui \"Capitan Fathom\". Le tecniche d'animazione limitata ed il synchro vox sono state parodiate dai Pixar Animation Studios nel cortometraggio \"Mr. Incredible and Pals\" del 2005."}
{"id": "2648397", "revid": "30909", "url": "https://it.wikipedia.org/wiki?curid=2648397", "title": "Ishval", "text": ""}
{"id": "2648401", "revid": "120576606", "url": "https://it.wikipedia.org/wiki?curid=2648401", "title": "Giovanni Moioli", "text": "Biografia.\nGiovanni Moioli visse il cammino formativo nei seminari milanesi e fu ordinato sacerdote dal card. Alfredo Ildefonso Schuster il 27 giugno 1954. Dal 1954 al 1956 studi\u00f2 alla Pontificia Universit\u00e0 Gregoriana risiedendo presso il Pontificio seminario lombardo.\nConsegu\u00ec la laurea in teologia nel 1958, con la tesi \"Teologia della devozione b\u00e9rulliana al Verbo incarnato\", sotto la direzione dei professori A. Liuima e K. Truhlar.\nNel 1956 fu nominato direttore spirituale nel Seminario Arcivescovile di Milano, presso la sede del seminario minore di Masnago (Varese). Con il medesimo incarico fu trasferito prima a Seveso (Milano) nel 1959, poi a Venegono Inferiore (Varese) nel 1961. Da quello stesso anno insegn\u00f2 teologia spirituale (nella stessa sede); dall'anno successivo insegn\u00f2 teologia dogmatica. Dal 1969 si aggiunse l'insegnamento di teologia sistematica e teologia spirituale presso la nascente Facolt\u00e0 teologica dell'Italia settentrionale. Nel 1974 divenne professore ordinario presso la stessa Facolt\u00e0. Dal 27 aprile al 6 ottobre (giorno della morte) fu Direttore della Sezione parallela della Facolt\u00e0 presso il Seminario Arcivescovile di Milano.\nPromosse una riflessione metodologica sulla teologia spirituale arrivando a qualificarla come insegnamento autenticamente teologico della vita cristiana.\nNell'insegnamento di teologia sistematica privilegi\u00f2 la cristologia, dedicandosi con passione e frutto: propose un forte orientamento cristocentrico dell'intera teologia, adoperandosi per il riconoscimento della singolarit\u00e0 di Ges\u00f9.\nI manoscritti sono custoditi nell'apposito Archivio sito presso il Centro Giovanni Moioli per lo studio della teologia spirituale."}
{"id": "2648402", "revid": "2091899", "url": "https://it.wikipedia.org/wiki?curid=2648402", "title": "Ann Never", "text": "Ann Never \u00e8 un personaggio del fumetto fantascientifico \"Nathan Never\", edito dalla Sergio Bonelli Editore ed ideato dal trio Michele Medda, Antonio Serra e Bepi Vigna.\nBiografia del personaggio.\nPrima dell'inizio della serie.\nAnn Never \u00e8 la figlia nata dal matrimonio di Nathan Never e di Laura Lorring. I due, che si erano conosciuti durante l'addestramento di lui come fante spaziale, si trasferiscono sulla Terra quando la donna era gi\u00e0 incinta. Nathan \u00e8 diventato poliziotto, addetto alla sicurezza del procuratore distrettuale Sara McBain. I carichi di lavoro sono molto gravosi e anche dopo la nascita della bambina, Nathan trascorre poco tempo con la famiglia e il matrimonio inizia a vacillare. La crisi familiare si accentua quando Nathan inizia una relazione con la McBain. Nonostante il matrimonio in crisi, il legame con la figlia \u00e8 molto forte, anche se spesso i pochi momenti trascorsi insieme sono interrotti da esigenze di servizio. In particolare, Nathan promette alla figlia che un giorno riuscir\u00e0 ad avere abbastanza tempo per portarla a vedere gli unicorni. Durante un'indagine, Nathan sta per arrestare un pericoloso criminale, Ned Mace, psicopatico potenziato fisicamente da un abuso di droghe. Ned Mace sfugge alla cattura e mentre Nathan si intrattiene con la sua amante, fa irruzione a casa sua, massacrando la moglie e rapendo la figlia: davanti al tremendo spettacolo del corpo della moglie, i suoi capelli diventano completamente bianchi. Passano diversi anni, in cui Nathan ha lasciato la polizia e s\u00ec \u00e8 ritirato nel monastero Shaolin alla ricerca di un equilibrio interiore. Qui viene rintracciato da Edward Reiser, imprenditore che ha appena fondato un'Agenzia di Vigilanza, che gli comunica che Ned Mace \u00e8 stato arrestato e che la figlia Ann \u00e8 stata ritrovata, anche se gli anni passati con il folle criminale la hanno resa autistica. Reiser vuole assumerlo come agente: il suo stipendio sarebbe sufficientemente alto per pagare le costose cure della figlia Ann, ricoverata in un istituto privato molto costoso, il Synclair Asylum.\nNel Synclair Asylum.\nLa bambina sembra rifiutare ogni contatto con la realt\u00e0 e ogni forma di comunicazione con il padre. Dopo la strana morte di un'altra degente dell'istituto, scappa, subito inseguita da suo padre avvisata da Leyla Duchamp, la dottoressa che ne segue la guarigione. I due si riuniscono, ma vengono catturati dal dottore Hicks, che era stato causa della misteriosa morte dell'amica di Ann. Hicks, in realt\u00e0 assoldato da Aristotele Skotos, sta effettuando esperimenti su Ned Mace. Ned Mace, che sembra comunicare con Ann telepaticamente, \u00e8 oramai trasformato in un ibrido uomo-macchina: si libera dalle cinghie che lo imprigionano e uccide Hicks, quindi chiede a Nathan di ucciderlo, per liberarlo da quella condizione di esistenza disumana. Mosso da piet\u00e0, Nathan lo uccide.\nInizia una fase in cui Ann e Nathan comunicano per via onirica: Nathan continua ad avere incubi in cui la bambina dichiara di odiarlo per aver permesso la morte della madre, sogni che sono ambientati in un futuro di distruzione che la bambina descrive come il suo futuro, se il padre non aiuter\u00e0 a cambiare lo stato attuale delle cose. Ann comunica telepaticamente con il superuomo Gabriel, dopo che questi ha aiutato Nathan a fuggire dalle grinfie di Skotos e di Raven: Gabriel afferma che la sua mente avr\u00e0 bisogno di tempo per guarire, visti i terribili traumi a cui la bimba \u00e8 stata sottoposta. La bambina sembra comunque essersi affezionata al peluche a forma di unicorno che il padre le ha regalato. Telepaticamente, chieder\u00e0 al padre di eliminare Raven nel corso dell'incursione degli agenti Alfa. Il padre consegner\u00e0 a lei la registrazione che il dottore Amin Kelvan lascia per i combattenti del futuro, intuendo che Ann potrebbe essere la Dakkar di cui gli ha parlato l'uomo.\nCon i suoi poteri telecinetici, la bambina salver\u00e0 la vita al padre durante la Saga di Atlantide: in entrambe queste occasioni, la bambina non dimostra di aver perdonato il padre, piuttosto continua a rinfacciargli il passato. La bambina sembra essere consapevole del suo legame con l'invasione dei tecnodroidi: nei suoi disegni sono spesso raffigurati i suoi futuri rivali Selena e Bahal. Dopo una breve vacanza insieme al padre, la bambina, che per quanto pubblicamente non abbia ancora proferito parola, afferma di voler bene al padre. Nel corso dello scontro finale con il tecnodroide Raven (che si \u00e8 rivelato essere in realt\u00e0 Selena mandata indietro nel tempo da Lucifero prima di essere sconfitto dai ribelli nel suo futuro), scontro che avviene nella sua mente sullo scenario del futuro in cui si scontreranno, Ann trasformata in Dakkar e Nathan trasformato in Nemo avranno la meglio sul tecnodroide, che viene finalmente distrutto. Dopo il combattimento, la piccola non guarisce solo mentalmente ma anche fisicamente, crescendo improvvisamente fino a raggiungere l'et\u00e0 che avrebbe dovuto avere. La giovane abbraccia finalmente il padre, anche se la felicit\u00e0 dura poco: Ann decide di lasciare la Terra assieme alla Fratellanza Ombra.\nVersioni alternative.\nFuturo di Nemo.\nIn questo futuro, Ann si fa chiamare Dakkar ed \u00e8 a capo dei ribelli contro i tecnodroidi, assieme a Gabriel e a Link. Proprio lei possiede la registrazione di Kelvan che dona agli uomini la forza di resistere. Dopo lo scontro finale con Lucifero, Gabriel \u00e8 gravemente ferito da Bahal: la ribellione necessita di un nuovo capo. Grazie ai suoi poteri telepatici, trova il laboratorio in cui Susan Connery aveva conservato cellule e mente di Nathan Never, che viene cos\u00ec clonato dando origine a Nemo. Durante uno dei primi scontri con i tecnodroidi spaziali, Dakkar viene creduta uccisa: la morte della figlia porta Nemo ad allontanarsi dalla guerra. In realt\u00e0, Dakkar \u00e8 stata trasformata da Neos in Artisia, un tecnodroide staccato dalla rete neurale. Tramite Artisia e il suo collegamento telepatico con Nemo, i tecnodroidi sono in grado di trovare la base segreta dei ribelli. Sconfitti, prima di fuggire Artisia sta per uccidere Susan Strong, ma viene fermata dal padre. Rivedendo il padre, Dakkar sembra avere un moto di coscienza. Quando gli umani entrano nel satellite di Neos e contaminano la rete con gli antinanoidi, Artisia \u00e8 una dei pochi tecnodroidi a salvarsi dalla mutazione. Recuperando la sua coscienza, Ann che ora si fa chiamare comunque Artisia, inizia a governare insieme a Selena Dite, la citt\u00e0 dei tecnodroidi superstiti, in pace con la terra. Ann aiuter\u00e0 il padre durante la crisi innescata dal clone di Susan Connery e prender\u00e0 in mano la resistenza contro i Grigi, gli Hu-Serv di Mister Alfa che in questo futuro sono controllati dal sosia di Link. Infine, Artisia si scontrer\u00e0 con l'imperatrice Ann, sua controparte in un altro Universo anche lei in parte tecnodroide, in parte Shra e in parte una terza razza spaziale in grado di nutrirsi e di produrre energia. Alla fine di una serie di vicissitudini, sul pianeta Arret le due si rivelano essere le due parti, quella buona e quella cattiva, che finalmente possono ricomporsi: Ann recupera finalmente la sua umanit\u00e0.\nRibelli di Marte.\nIn questo futuro, Ann decide di tornare sulla Terra in tempo per incontrare un'ultima volta suo padre, lasciando Gabriel con il quale ha iniziato una relazione. Si trova impelagata in una complessa situazione politica che vede protagonisti i Pretoriani, il governo terrestre e i ribelli marziani capeggiati da Link, di cui fa parte anche suo fratello, che finora non ha mai conosciuto, Nathaniel. Dopo la liberazione di Marte, Ann parte per lo spazio con il padre, il fratello e la sua famiglia.\nIl numero 100.\nIn questo presente alternativo, Laura non \u00e8 mai morta, ma si \u00e8 separata da Nathan. Ann vive con la madre e studia all'Universit\u00e0."}
{"id": "2648406", "revid": "253269", "url": "https://it.wikipedia.org/wiki?curid=2648406", "title": "Lili Cerasoli", "text": "Biografia.\nAttiva negli anni cinquanta, \u00e8 stata fra le interpreti del film \"Guendalina\" (1957), diretto da Alberto Lattuada, che lanci\u00f2 su scala internazionale l'attrice Jacqueline Sassard.\n\u00c8 stata musa-indossatrice dello stilista Vincenzo Ferdinandi."}
{"id": "2648407", "revid": "7", "url": "https://it.wikipedia.org/wiki?curid=2648407", "title": "Lilli Cerasoli", "text": ""}
{"id": "2648409", "revid": "7", "url": "https://it.wikipedia.org/wiki?curid=2648409", "title": "Liliana Cerasoli", "text": ""}
{"id": "2648412", "revid": "6923", "url": "https://it.wikipedia.org/wiki?curid=2648412", "title": "Toyota Altezza", "text": ""}
{"id": "2648418", "revid": "124951791", "url": "https://it.wikipedia.org/wiki?curid=2648418", "title": "Fricativa glottidale sorda", "text": "La transizione glottidale sorda (o transizione glottale sorda), comunemente chiamata \"fricativa\", \u00e8 un tipo di suono usato in alcune lingue parlate che si comporta spesso come una consonante, ma talvolta \u00e8 pi\u00f9 simile ad una vocale, o \u00e8 indeterminato nel suo comportamento. Il simbolo nell'alfabeto fonetico internazionale che rappresenta questo suono \u00e8 , e il simbolo equivalente X-SAMPA \u00e8 h. Il simbolo in questione rappresenta dunque un\"H/h\" latina.\nLe persone che mancano di questo suono nella loro lingua nativa hanno spesso difficolt\u00e0 quando tentano di produrlo - in particolare, i parlanti del francese.\nAnche se \u00e8 stata descritta come una vocale sorda, perch\u00e9 in molte lingue non possiede il luogo e il modo di articolazione di una consonante tipica, esso non ha neanche l'altezza e la posizione di una vocale tipica:\n e sono state descritte come equivalenti sorde aspirate delle vocali che le seguono [ma] la forma del tratto vocale [\u2026] \u00e8 spesso semplicemente quella dei suoni circostanti. [\u2026] Di conseguenza, in tali casi \u00e8 pi\u00f9 appropriato considerare e come segmenti che hanno solo una specificazione laringea e non sono marcati per tutte le altre caratteristiche. Ci sono altre lingue [come l'ebraico e l'arabo] che mostrano una dislocazione pi\u00f9 definita delle frequenze formanti per , suggerendo che essa ha una restrizione [glottidale] associata alla sua produzione.\nCaratteristiche.\nLa consonante fricativa glottidale sorda presenta le seguenti caratteristiche:\nIn italiano.\nL'italiano standard non possiede il suono , mentre la lettera \"h\" non ha un valore fonetico autonomo. Un'eccezione si pu\u00f2 avere, \"ma solo come realizzazione facoltativa, quando compare in interiezioni (\"ah\", \"eh\", \"ehm\", \"oh\", ecc.). In tal caso \"h\" pu\u00f2 corrispondere ad una fricativa glottidale [...]. Accanto alla pronuncia usuale di \"ah\", \"eh\", \"ehm\" e simili (, o , , pi\u00f9 o meno prolungati), \u00e8 quindi possibile sentire occasionalmente, specie in caso d'iterazione: , , , , ecc.\".\nToscano.\nIn Toscana, nella zona fiorentina, il fonema /h/ \u00e8 l'usuale realizzazione dell'indebolimento del fonema italiano standard dell'occlusiva velare sorda e diventa una fricativa glottidale sorda.\nVi sono altre realizzazioni possibili, in certi casi ad esempio /k/ pu\u00f2 semplicemente diventare fricativa [x], ma senza ulteriore indebolimento, mentre nel toscano occidentale (pisano, livornese e lucchese) l'indebolimento giunge al dileguo totale.\nLatino.\nNella lingua latina classica, la lettera H rappresentava il suono della fricativa glottidale sorda, fonema presente nel latino nativo in molte parole.\nEra pronunciata aspirata, ed era quasi considerata come vocale anzich\u00e9 come consonante, di solito si trovava ad inizio, ad eccezioni di alcune parole come 'mihi'. \nLe consonanti aspirate vennero importate dal Greco, suoni non presenti nel Latino standard, come nel caso dei digrammi PH, TH, SH, CH, che in Greco erano rappresentate da lettere singole (\u03a6, \u0398, \u03a3,\u03c7), in queste trascrizioni permisero a questi suoni di entrare nella lingua latina, pronunciate rispettivamente come [p\u02b0], [t\u02b0], [s\u02b0] e [k\u02b0].\nTuttavia, il fonema della fricativa glottidale sorda scomparve nel periodo medioevale, cos\u00ec come le consonanti aspirate mutarono pronuncia, \u00e8 ignoto per\u00f2 se cambiarono prima nelle rispettive consonanti fricative [\u0278],[\u03b8],[\u0283] e [x], oppure persero l'aspirazione e divennero semplicemente pronunciate come le normali consonanti.\nIl primo caso pu\u00f2 essere probabile per quanto concerne la parola italiana \"filosofia\", che deriva dal latino \"ph\u012dl\u014fs\u014fph\u012da\", con pronuncia originale [p\u02b0\u026al\u0254\u02c8s\u0254p\u02b0\u026aa], per poi mutare in epoca classica in [\u0278\u026al\u0254's\u0254\u0278\u026aa], successivamente la consonante /\u0278/ sarebbe mutata in /f/ come nel caso delle parole italiane che derivano dal latino contenenti \"PH\" a \"F\"."}
{"id": "2648430", "revid": "228587", "url": "https://it.wikipedia.org/wiki?curid=2648430", "title": "Obiettivo Burma", "text": ""}
{"id": "2648432", "revid": "36426", "url": "https://it.wikipedia.org/wiki?curid=2648432", "title": "Panofski", "text": ""}
{"id": "2648435", "revid": "1543377", "url": "https://it.wikipedia.org/wiki?curid=2648435", "title": "La canzone va a teatro", "text": "La canzone va a teatro \u00e8 un album di Luca Bonaffini pubblicato nel 2004 dall'etichetta discografica Nota Music.\nIl disco.\nIl disco \u00e8 il primo e unico album dal vivo realizzato da Luca Bonaffini, tratto da uno spettacolo di teatro canzone diretto da Flavio Oreglio e i cui monologhi sono stati interamente scritti e recitati dallo stesso Bonaffini. Uscito per l'etichetta minore Nota Music, segna il passaggio definitivo alla canzone destinata al cosiddetto mercato teatrale. \nRealizzato da Bonaffini in collaborazione con i musicisti Massimo Tuzza e Alessandro Simonetto, qui anche in veste di arrangiatore e produttore artistico, l'album contiene 13 tracce edite tra cui una versione per pianoforte, voce, armonica a bocca e percussioni di \"Chiama piano\", originalmente interpretata da Pierangelo Bertoli e Fabio Concato, e una versione in stile tango de \"La letteratura\", scritta con Flavio Oreglio nel 2003, gi\u00e0 colonna sonora del Festivaletteratura di Mantova del 2004.\nL'album \u00e8 stato pubblicato in CD nel marzo 2004 in occasione del Mantova Musica Festival, che alla sua prima edizione nacque come Controfestival del Sanremo di Tony Renis. Proprio grazie allo spettacolo e al CD omonimo, l'anno successivo l'artista mantovano viene scelto tra i finalisti del Premio Giorgio Gaber Festival del Teatro Canzone."}
{"id": "2648438", "revid": "729019", "url": "https://it.wikipedia.org/wiki?curid=2648438", "title": "Rete Automobilistica Maremmana Amiatina", "text": "La Rete Automobilistica Maremmana Amiatina (acronimo RAMA) s.p.a. \u00e8 l'azienda di trasporto pubblico della provincia di Grosseto che dal 2005 opera attraverso la controllata Rama Mobilit\u00e0, societ\u00e0 consortile.\nStoria.\nL'azienda venne fondata ad Arcidosso nel 1913, con lo scopo di mettere in collegamento le localit\u00e0 della costa maremmana con quelle dell'entroterra, in particolare con i paesi del Monte Amiata, data la loro notevole distanza all'interno di una provincia tra le pi\u00f9 grandi d'Italia e con una bassa densit\u00e0 demografica. Inizialmente RAMA nasce come Societ\u00e0 anonima per Azioni con un parco mezzi composto da quattro vetture di grandi dimensioni ed una pi\u00f9 piccola impiegata per il trasporto postale.\nDal 2005, in seguito alla riorganizzazione del trasporto pubblico toscano per \"bacini\", fu costituita Rama Mobilit\u00e0, societ\u00e0 consortile a responsabilit\u00e0 limitata i cui soci sono, oltre a RAMA stessa, Train S.p.A., ATM S.p.A. e FMF S.p.A.. Alcune linee erano affidate in regime di subaffido ad operatori privati locali quali Autolinee Brizzi.\nIl 1\u00ba agosto 2010 RAMA fa parte di Tiemme (Toscana Mobilit\u00e0), aggregazione fra le societ\u00e0 ATM di Piombino, Train di Siena, Rete Automobilistica Maremmana Amiatina di Grosseto e La Ferroviaria Italiana (LFI) di Arezzo.\nDati aziendali.\nLa rete.\nRAMA serve quattro autostazioni con deposito mezzi annesso situate a Grosseto, Arcidosso, Orbetello e Pitigliano.\nLa flotta.\nNel 2005, la flotta era costituita da 28 autobus urbani, 8 suburbani e 160 interurbani.\nBacini di riferimento.\nI servizi collegano il capoluogo e tutti comuni della provincia di Grosseto tra di loro e con diversi comuni della provincia di Siena, della provincia di Livorno, con Firenze e con l'Aeroporto di Fiumicino.\nIl servizio urbano \u00e8 svolto, oltre che a Grosseto, anche a Castiglione della Pescaia, Follonica, Orbetello, Monte Argentario, Massa Marittima, Manciano e Isola del Giglio."}
{"id": "2648439", "revid": "1024345", "url": "https://it.wikipedia.org/wiki?curid=2648439", "title": "Film a basso costo", "text": "Un film a basso costo (talvolta anche conosciuto con l'anglicismo \"low budget\") \u00e8 un'opera cinematografica realizzata con spese di produzione relativamente basse e pu\u00f2 corrispondere sia a produzioni professionali che amatoriali ed in quest'ultimo caso spesso i suoi realizzatori si autofinanziano.\nQuesto genere di film viene spesso confuso con quello dei film di serie B ma se ne differenzia sia per il successo ottenuto (di pubblico e di critica) che (nel caso di una produzione professionale), dalla capacit\u00e0 di sceneggiatori, musicisti, doppiatori, montatori ecc. che in essi hanno lavorato.\nSi differenziano inoltre dai film indipendenti e specialmente quando quest'ultimi sono stati realizzati da registi esordienti o che si sono visti negare i finanziamenti da case di produzione che hanno considerato l'opera proposta come non interessante.\nNon esiste un metodo per definire quando una produzione sia a basso costo poich\u00e9 la definizione cambia da nazione a nazione ed a seconda della valuta utilizzata, inoltre va considerato anche il genere cinematografico poich\u00e9 ad esempio un film commedia oppure horror dalla spesa di venti milioni di dollari pu\u00f2 essere considerato di medio costo mentre un film d'azione o di fantascienza dalla stessa spesa sarebbe considerato di basso costo.\nGeneri pi\u00f9 utilizzati.\nAlcuni generi sono pi\u00f9 favorevoli alla realizzazione di film a basso costo rispetto ad altri ed i film horror, ad esempio, sono spesso la scelta preferita per un debutto alla regia in quanto si tratta di un genere cinematografico che influenza lo spettatore in base alle reazioni suscitate dalla capacit\u00e0 di provocare ribrezzo o paura in ci\u00f2 che vede e questo consente ai realizzatori del film di concentrarsi maggiormente sugli effetti scenici piuttosto che in eventuali spese costose del casting o dei luoghi.\nI film thriller che utilizzano la suspense e le commedie che si basano sulla comicit\u00e0, sono un'altra scelta piuttosto diffusa poich\u00e9 si concentrano invece sulla narrazione ed a loro volta non necessitano di effetti speciali, cosa che invece \u00e8 molto richiesta nei film di fantascienza e dove a causa della necessit\u00e0 di effetti scenici e di una post-produzione costosa con cui stupire lo spettatore, spesso finiscono per 'cadere' di diritto nella categoria dei film di serie B.\nUn altro genere di film che pu\u00f2 essere considerato \u00e8 il western all'italiana che ad esempio pu\u00f2 essere girato in paesi pi\u00f9 economici degli Stati Uniti e che nel suo periodo d'oro (gli anni settanta) aveva a sua volta o ne rappresentava numerose parodie.\nCasi di film a basso costo divenuti un successo.\nIl film a basso costo che ha riscosso pi\u00f9 successo a livello internazionale nella storia del cinema \u00e8 \"The Blair Witch Project - Il mistero della strega di Blair\" del 1999, un film dell'orrore girato ed interpretato da giovani esordienti e realizzato con una spesa stimata di tra i 20.000 e i 25.000 dollari e che nel mondo ottenne un incasso totale di 248.639.099 dollari.\nUn altro esempio (in questo caso controverso e dibattuto), \u00e8 il film pornografico \"Gola profonda\" (\"Deep Throat\") del 1972 che prodotto con soli 22.500 dollari e ne avrebbe incassati circa 600.000.000. La cifra \u00e8 stata oggetto di dibattiti sia perch\u00e9 per un film del genere sarebbe un evento surreale e il costo del biglietto che era di 5 dollari e se comparato con i dati delle vendite comporterebbe un incasso di 120.000.000 di dollari.\nUn altro caso \u00e8 il film \"Clerks - commessi\", del 1994, girato interamente all'interno di un negozio, e costato 27.575 dollari. Il film ha incassato al botteghino pi\u00f9 di 3 milioni di dollari, ed \u00e8 stato scelto per la conservazione dalla Biblioteca del Congresso americana\nPi\u00f9 di recente va citato il caso del falso documentario \"Paranormal Activity\" del 2007 e che, sebbene realizzato con 15.000 dollari ne incass\u00f2 oltre 193 milioni a livello mondiale.\nUn ulteriore esempio di film basso costo (grazie anche ai luoghi in cui \u00e8 stato girato) \u00e8 \"Who Killed Captain Alex?\", un film d'azione realizzato in Uganda nel 2015 con meno di 200 dollari e che nello stesso paese \u00e8 stato venduto in oltre 10.000 copie di DVD.\nSequel e trilogie.\nEsistono anche casi di film a basso costo che hanno avuto un sequel (spesso con finanziamenti di gran lunga pi\u00f9 cospicui) e che in alcuni casi sono divenuti trilogie.\nTra i casi ben degni di nota va citato il film \"El mariachi\" (1992) che ebbe un costo di poco pi\u00f9 di 7.000 dollari e che dopo un incasso di oltre un milione di dollari ha avuto i sequel di \"Desperado\" (1995) e \"C'era una volta in Messico\" (2003).\nIl film di fantascienza \"Pitch Black\" (2000) che ebbe invece un budget di 23 milioni di dollari (e ne incass\u00f2 oltre 53), ha avuto i sequel \"The Chronicles of Riddick\" nel 2004 e \"Riddick\" nel 2013.\nIncentivi.\nNel dicembre 2009, dopo il successo riscosso da \"Paranormal Activity\", la Paramount Pictures ha annunciato i piani per la realizzazione di un programma di incentivazione dalla spesa annuale di 1.000.000 di dollari per finanziare non oltre venti opere di artisti esordienti e non all'anno."}
{"id": "2648448", "revid": "36426", "url": "https://it.wikipedia.org/wiki?curid=2648448", "title": "Cicale &amp; Company", "text": "Cicale &amp; Company \u00e8 l'album di debutto di Heather Parisi, pubblicato dalla CGD nel 1981 e prodotto da Franco Miseria e Silvio Testi.\nNell'album \u00e8 contenuta la canzone \"Cicale\", il brano pi\u00f9 conosciuto della cantante. Si tratta di un concept album dedicato al mondo degli insetti, che per\u00f2 cela anche tematiche pi\u00f9 complesse: \"Lucciole\" \u00e8 ad esempio dedicata al tema della prostituzione, \"Vanessa (La farfalla vamp)\" al transessualismo.\nIl vinile a 33 giri ha un packaging insolito: per aprire il disco si deve sollevare uno dei quattro lembi semicircolari che lo avvolge su tutti i lati e sui quali continua il disegno della copertina, dove Heather \u00e8 disegnata come una fatina alata in un prato notturno popolato dai pi\u00f9 svariati insetti."}
{"id": "2648452", "revid": "1437331", "url": "https://it.wikipedia.org/wiki?curid=2648452", "title": "Un gioco senza et\u00e0", "text": "Un gioco senza et\u00e0, pubblicato nel 1972, \u00e8 un album della cantante italiana Ornella Vanoni.\nIl disco.\nNel disco Ornella incide cover dai repertori di diversi grandi nomi del pop internazionale, come i Genesis, i Bee Gees, Simon &amp; Garfunkel, John Lennon. L'album contiene anche una delle canzoni pi\u00f9 famose dell'artista, \"Domani \u00e8 un altro giorno\".\nL'album raggiunge il quarto posto nella classifica dei pi\u00f9 venduti in Italia.\nEdito con copertina apribile, nella prima edizione laminata lucida."}
{"id": "2648453", "revid": "767487", "url": "https://it.wikipedia.org/wiki?curid=2648453", "title": "Ginnastica fantastica", "text": "Ginnastica fantastica \u00e8 il secondo album di Heather Parisi, pubblicato nel 1983 dalla Polydor.\nProdotto da Franco Miseria e Silvio Testi, hanno collaborato alla produzione dell'album anche Fio Zanotti, Luca Orioli, Renato Serio, Romano Trevisani, Luciano Torani e Gianfranco Longo.\nCome il precedente \"Cicale &amp; Company\" si tratta di un concept album, questa volta dedicato al mondo della ginnastica a tempo di musica. \nDopo il successo ottenuto da Jane Fonda in America con il suo disco di aerobica, in Italia diverse artiste tentarono di emularla, tra cui Sydne Rome e Lara Saint-Paul. A differenza delle colleghe il disco di Heather contiene brani inediti, appositamente scritti sul tema ginnico e del \"fitness\" in generale (un termine allora non ancora in uso). \nPer insegnare gli esercizi la voce di Heather spiega, nelle parti strumentali dei brani, come eseguirli, inoltre un libro fotografico illustrato, allegato a ciascun LP, mostrava chiaramente cosa fare e come.\nLa copertina dell'album mostra Heather che esegue un esercizio vicino a una sedia, su sfondo rosa, con un gioco di parole nel lettering: le parole \"Ginn\" e \"Fant\" terminano infatti con le stesse lettere (\"-Astica\") scritte a dimensione doppia."}
{"id": "2648461", "revid": "1318658", "url": "https://it.wikipedia.org/wiki?curid=2648461", "title": "Indiana Pacers 1999-2000", "text": "La stagione 1999-2000 degli Indiana Pacers fu la 24\u00aa nella NBA per la franchigia.\nGli Indiana Pacers vinsero la \"Central Division\" della \"Eastern Conference\" con un record di 56-26. Nei play-off vinsero il primo turno con i Milwaukee Bucks (3-2), la semifinale di conference con i Philadelphia 76ers (4-2), la finale di conference con i New York Knicks (4-2), perdendo poi la finale NBA con i Los Angeles Lakers (4-2)."}
{"id": "2648463", "revid": "547992", "url": "https://it.wikipedia.org/wiki?curid=2648463", "title": "Susanna Javicoli", "text": " \nAttiva anche in televisione, ha debuttato come attrice nel cinema nel 1974 in \"La nottata\".\nBiografia.\nMusa ispiratrice di Carmelo Bene, ha interpretato il ruolo di Lady Anna nel suo \"Riccardo III\"; \u00e8 stata poi Lady Macbeth in \"Macbeth secondo Carmelo Bene\" ed Emilia nello shakespeariano \"Otello\".\nDiplomata all'Accademia nazionale d'arte drammatica, ha lavorato con diversi altri registi teatrali: Mario Missiroli, Carlo Cecchi, Giuseppe Patroni Griffi, Aldo Trionfo (che l'ha diretta a fianco di Sergio Castellitto nel \"Candelaio\" di Giordano Bruno).\nHa dato voce a \"Medea\" in un'edizione per voce recitante con i Solisti Veneti diretti da Claudio Scimone. Per la Walt Disney ha caratterizzato Tesoro in \"Lilli e il vagabondo\" (nel ridoppiaggio del 1997) e nel seguito del 2001 \"Lilli e il vagabondo II - Il cucciolo ribelle\".\n\u00c8 morta il 17 giugno 2005, all'et\u00e0 di 50 anni a causa di un cancro ai reni."}
{"id": "2648464", "revid": "287204", "url": "https://it.wikipedia.org/wiki?curid=2648464", "title": "Atlanta Hawks 1997-1998", "text": "La stagione 1997-98 degli Atlanta Hawks fu la 49\u00aa nella NBA per la franchigia.\nGli Atlanta Hawks arrivarono quarti nella \"Central Division\" della \"Eastern Conference\" con un record di 50-32. Nei play-off persero al primo turno con i Charlotte Hornets (3-1)."}
{"id": "2648468", "revid": "287204", "url": "https://it.wikipedia.org/wiki?curid=2648468", "title": "San Diego Clippers 1978-1979", "text": "La stagione 1978-79 dei San Diego Clippers fu la 9\u00aa nella NBA per la franchigia.\nI San Diego Clippers arrivarono quinti nella \"Pacific Division\" della \"Western Conference\" con un record di 43-39, non qualificandosi per i play-off."}
{"id": "2648471", "revid": "287204", "url": "https://it.wikipedia.org/wiki?curid=2648471", "title": "San Diego Clippers 1982-1983", "text": "La stagione 1982-83 dei San Diego Clippers fu la 13\u00aa nella NBA per la squadra della California.\nI San Diego Clippers arrivarono sesti nella \"Pacific Division\" della \"Western Conference\" con un record di 25-57, non qualificandosi per i play-off."}
{"id": "2648478", "revid": "287204", "url": "https://it.wikipedia.org/wiki?curid=2648478", "title": "Utah Jazz 1986-1987", "text": "La stagione 1986-87 degli Utah Jazz fu la 13\u00aa nella NBA per la franchigia.\nGli Utah Jazz arrivarono secondi nella \"Midwest Division\" della \"Western Conference\" con un record di 44-38. Nei play-off persero al primo turno con i Golden State Warriors (3-2)."}
{"id": "2648479", "revid": "115983250", "url": "https://it.wikipedia.org/wiki?curid=2648479", "title": "Minnesota Timberwolves 2003-2004", "text": "La stagione 2003-04 dei Minnesota Timberwolves fu la 15\u00aa nella NBA per la franchigia.\nI Minnesota Timberwolves vinsero la \"Midwest Division\" della \"Western Conference\" con un record di 58-24. Nei play-off vinsero il primo turno con i Denver Nuggets (4-1), la semifinale di conference con i Sacramento Kings (4-3), perdendo poi la finale di conference con i Los Angeles Lakers (4-2)."}
{"id": "2648480", "revid": "339392", "url": "https://it.wikipedia.org/wiki?curid=2648480", "title": "Io (album)", "text": ""}
{"id": "2648482", "revid": "287204", "url": "https://it.wikipedia.org/wiki?curid=2648482", "title": "Portland Trail Blazers 1975-1976", "text": "La stagione 1975-76 dei Portland Trail Blazers fu la 6\u00aa nella NBA per la franchigia.\nI Portland Trail Blazers arrivarono quinti nella \"Pacific Division\" della \"Western Conference\" con un record di 38-44, non qualificandosi per i play-off."}
{"id": "2648483", "revid": "339392", "url": "https://it.wikipedia.org/wiki?curid=2648483", "title": "Storia della scuola italiana", "text": ""}
{"id": "2648485", "revid": "287204", "url": "https://it.wikipedia.org/wiki?curid=2648485", "title": "Miami Heat 1994-1995", "text": "La stagione 1994-95 dei Miami Heat fu la 7\u00aa nella NBA per la franchigia.\nI Miami Heat arrivarono quarti nella \"Atlantic Division\" della \"Eastern Conference\" con un record di 32-50, non qualificandosi per i play-off."}
{"id": "2648488", "revid": "170423", "url": "https://it.wikipedia.org/wiki?curid=2648488", "title": "Detroit Pistons 1961-1962", "text": "La stagione 1961-62 dei Detroit Pistons fu la 13\u00aa nella NBA per la franchigia.\nI Detroit Pistons arrivarono terzi nella \"Western Division\" con un record di 37-43. Nei play-off vinsero la semifinale di division con i Cincinnati Royals (3-1), perdendo poi la finale di division con i Los Angeles Lakers (4-2)."}
{"id": "2648492", "revid": "170423", "url": "https://it.wikipedia.org/wiki?curid=2648492", "title": "Detroit Pistons 1962-1963", "text": "La stagione 1962-63 dei Detroit Pistons fu la 14\u00aa nella NBA per la franchigia.\nI Detroit Pistons arrivarono terzi nella \"Western Division\" con un record di 34-46. Nei play-off persero la semifinale di division con i St. Louis Hawks (3-1)."}
{"id": "2648494", "revid": "170423", "url": "https://it.wikipedia.org/wiki?curid=2648494", "title": "Detroit Pistons 1963-1964", "text": "La stagione 1963-64 dei Detroit Pistons fu la 16\u00aa nella NBA per la franchigia.\nI Detroit Pistons arrivarono quinti nella \"Western Division\" con un record di 23\u201357, non qualificandosi per i play-off."}
{"id": "2648495", "revid": "287204", "url": "https://it.wikipedia.org/wiki?curid=2648495", "title": "Charlotte Hornets 1994-1995", "text": "La stagione 1994-95 dei Charlotte Hornets fu la 7\u00aa nella NBA per la franchigia.\nI Charlotte Hornets arrivarono secondi nella \"Central Division\" della \"Eastern Conference\" con un record di 50-32. Nei play-off persero al primo turno con i Chicago Bulls (3-1)."}
{"id": "2648496", "revid": "767487", "url": "https://it.wikipedia.org/wiki?curid=2648496", "title": "Delia Gualtiero (album)", "text": "Delia Gualtiero \u00e8 il primo ed eponimo album di Delia Gualtiero, pubblicato dalla Polydor Records nel 1982."}
{"id": "2648498", "revid": "767487", "url": "https://it.wikipedia.org/wiki?curid=2648498", "title": "Ombre cinesi (album)", "text": "Ombre cinesi \u00e8 il secondo album di Delia Gualtiero, pubblicato nel 1983 dalla Polydor Records."}
{"id": "2648499", "revid": "287204", "url": "https://it.wikipedia.org/wiki?curid=2648499", "title": "Dallas Mavericks 1996-1997", "text": "La stagione 1996-1997 dei Dallas Mavericks fu la 17\u00aa nella NBA per la franchigia.\nI Dallas Mavericks arrivarono quarti nella \"Midwest Division\" della \"Western Conference\" con un record di 24-58, non qualificandosi per i play-off."}
{"id": "2648501", "revid": "300067", "url": "https://it.wikipedia.org/wiki?curid=2648501", "title": "Dave Greenwood", "text": ""}
{"id": "2648502", "revid": "287204", "url": "https://it.wikipedia.org/wiki?curid=2648502", "title": "Denver Nuggets 1988-1989", "text": "La stagione 1988-89 dei Denver Nuggets fu la 13\u00aa nella NBA per la franchigia.\nI Denver Nuggets arrivarono terzi nella \"Midwest Division\" della \"Western Conference\" con un record di 44-38. Nei play-off persero al primo turno con i Phoenix Suns (3-0)."}
{"id": "2648503", "revid": "767487", "url": "https://it.wikipedia.org/wiki?curid=2648503", "title": "Io (Delia Gualtiero)", "text": "Io \u00e8 il terzo album di Delia Gualtiero, pubblicato nel 1985 dalla Virgin Records."}
{"id": "2648504", "revid": "287204", "url": "https://it.wikipedia.org/wiki?curid=2648504", "title": "New York Knicks 1961-1962", "text": "La stagione 1961-62 dei New York Knicks fu la 16\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 29-51, non qualificandosi per i play-off."}
{"id": "2648505", "revid": "287204", "url": "https://it.wikipedia.org/wiki?curid=2648505", "title": "Blu notte (album)", "text": "Blu notte \u00e8 il quarto album di Delia Gualtiero, pubblicato nel 1988 dall'etichetta discografica Durium"}
{"id": "2648506", "revid": "287204", "url": "https://it.wikipedia.org/wiki?curid=2648506", "title": "New York Knicks 1962-1963", "text": "La stagione 1962-63 dei New York Knicks fu la 17\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 21-59, non qualificandosi per i play-off."}
{"id": "2648510", "revid": "1318658", "url": "https://it.wikipedia.org/wiki?curid=2648510", "title": "Los Angeles Lakers 1968-1969", "text": "La stagione 1968-69 dei Los Angeles Lakers fu la 20\u00aa nella NBA per la franchigia.\nI Los Angeles Lakers vinsero la \"Western Division\" con un record di 55-27. Nei play-off vinsero la semifinale di division con i San Francisco Warriors (4-2), la finale di division con gli Atlanta Hawks (4-1), perdendo poi la finale NBA con i Boston Celtics (4-3)."}
{"id": "2648511", "revid": "1318658", "url": "https://it.wikipedia.org/wiki?curid=2648511", "title": "Los Angeles Lakers 1969-1970", "text": "La stagione 1969-70 dei Los Angeles Lakers fu la 21\u00aa nella NBA per la franchigia.\nI Los Angeles Lakers arrivarono secondi nella \"Western Division\" con un record di 46-36. Nei play-off vinsero la semifinale di division con i Phoenix Suns (4-3), la finale di division con gli Atlanta Hawks (4-0), perdendo poi la finale NBA con i New York Knicks (4-3)."}
{"id": "2648513", "revid": "768068", "url": "https://it.wikipedia.org/wiki?curid=2648513", "title": "Satiah", "text": "&lt;-N12-G39-t-&gt;\n\u1ec9\u02c1\u1e25 s3.t\n\"Satiah\" (\"Figlia di Iah/della luna\")\nEra figlia dell'infermiera reale Ipu e del funzionario Ahmose Pen-Nekhebet, non sappiamo se ebbe figli, anche se probabilmente il principe Amenemhat - figlio maggiore di Thutmose, che mor\u00ec prima di suo padre - fosse suo figlio. Satiah ebbe diverse titoli, tra cui \"Moglie del Re\", \"Moglie del Grande Re\" e \"Moglie del Dio\".\nBibliografia.\nM. Bunson, \"Enciclopedia dell'antico Egitto\", La Spezia, Melita edizioni, 1995, ISBN 88-403-7360-8"}
{"id": "2648514", "revid": "56237460", "url": "https://it.wikipedia.org/wiki?curid=2648514", "title": "Beni materiali", "text": ""}
{"id": "2648516", "revid": "486946", "url": "https://it.wikipedia.org/wiki?curid=2648516", "title": "Accettazione con beneficio di inventario", "text": ""}
{"id": "2648522", "revid": "27821744", "url": "https://it.wikipedia.org/wiki?curid=2648522", "title": "Revocabilit\u00e0", "text": ""}
{"id": "2648525", "revid": "1718925", "url": "https://it.wikipedia.org/wiki?curid=2648525", "title": "Bluebell Girls", "text": "Le Bluebell Girls - o semplicemente Bluebell (per il pubblico di Francia Les Bluebell Girls du Lido) - sono state un corpo di ballo britannico, noto fra gli anni quaranta e gli anni sessanta per la loro attivit\u00e0 al Lido di Parigi. La loro fama \u00e8 stata amplificata da numerosi spettacoli in teatro accompagnati da partecipazioni a trasmissioni televisive e cinematografiche.\nStoria.\nFondate nei primi anni trenta dalla ballerina irlandese Margaret Kelly Leibovici, sono state un trampolino di lancio per numerose danzatrici, fra cui le Gemelle Kessler e Gloria Paul, e cantanti come Zoe Collins. Nel 1961 sono apparse in un episodio della serie televisiva \"Toast of the Town\".\nLe loro esibizioni avvenivano prevalentemente al Lido di Parigi, aperto subito dopo la fine della seconda guerra mondiale sugli Champs-\u00c9lys\u00e9es e conosciuto per gli spettacoli elaborati che prevedevano l'impiego di ballerine in succinti e fiammeggianti costumi di scena.\nKelly Leibovici, conosciuta come \"Miss Bluebell\", \u00e8 stata come una figura materna per il corpo di ballo fino al 1980. Alla sua morte, nel 2004, il \"New York Times\" ha pubblicato un commento nel quale veniva sottolineato come la manager fosse stata sempre attenta, quasi in maniera maniacale, riguardo al comportamento di vita (tanto sul palcoscenico quanto fuori da esso) delle Bluebell al fine di mantenerne \"immacolata\" la reputazione.\nAscesa e declino.\nGli spettacoli delle Bluebell si differenziavano molto da quelli dei gruppi che le avevano precedute: il corpo di ballo era una vera e propria \"fabbrica\" di ballerine eccezionalmente alte e di grande avvenenza, rese imponenti sul palcoscenico da costumi sgargianti e ridotti. A rendere speciali i loro numeri era soprattutto l'armonia che univa i movimenti coreografici, i colori, le musiche e le luci adoperate per sottolinearne i diversi passaggi come in un caleidoscopio scandito da un vertiginoso ritmo musicale.\nDalla fine degli anni cinquanta le Bluebell uscirono dall'ambito parigino per diventare delle \"star\" internazionali. La loro sede di Parigi venne mantenuta ma affiancata da quella di Las Vegas. Contestualmente ebbe inizio una serie di tourn\u00e9e mondiale che le port\u00f2 in vari paesi d'Europa, Africa, Asia. Il picco della loro fama si ebbe nel 1974 con due spettacoli allestiti all'hotel-casin\u00f2 MGM Grand Las Vegas di Las Vegas, \"Hallelujah Hollywood\" e \"Jubilee\".\nNel 1984 le Bluebell iniziarono la via del ritiro, lasciando il Lido di Parigi pur continuando l'attivit\u00e0, particolarmente al MGM Grand Hotel di Las Vegas. Il Lido di Parigi divenne una \"brand\" delle Bluebell Girls.\nLa principale ballerina del Lido in quegli anni, Corina Burgess, \u00e8 stata dichiarata la decimillesima Bluebell Girl durante uno spettacolo televisivo di Yves Morousi (\"Les Vainquers\") cui ha presenziato la fondatrice Margaret Kelly assieme ad altre prime ballerine (Belinda Smith, Lisa Scarone e Jaqui Cox)..\nNel 1990 sono state ricevute in udienza privata da papa Giovanni Paolo II accompagnate da Maria Strojnowska Leibovici, moglie di Francis, nativa di Lublino, Polonia, e dal padre Jerzy Strojnowski, che studi\u00f2 alla medesima universit\u00e0, l'Universit\u00e0 Cattolica di Lublino, frequentata da Papa Wojtila."}
{"id": "2648526", "revid": "7", "url": "https://it.wikipedia.org/wiki?curid=2648526", "title": "Les Bluebell Girls", "text": ""}
{"id": "2648528", "revid": "287204", "url": "https://it.wikipedia.org/wiki?curid=2648528", "title": "Parco nazionale Quttinirpaaq", "text": "Il parco nazionale di Quttinirpaaq \u00e8 il secondo parco nazionale pi\u00f9 esteso del Canada, con un'area di 37.775\u00a0km\u00b2. Si trova sull'isola di Ellesmere, nel territorio di Nunavut. \nSi tratta di uno sconfinato e incontaminato deserto polare con scarsissime precipitazioni annue.\n\u00c8 stato creato nel 1988 con il benestare delle popolazioni indiane del Canada Artico.\nA nord il paesaggio \u00e8 caratterizzato da ghiacciai di oltre 900\u00a0m che ricoprono le montagne, di cui il monte Barbeau \u00e8 il pi\u00f9 alto, il litorale \u00e8 un susseguirsi di valli e fiordi, mentre a sud del parco si trova il lago Hazen dove si concentra la maggior parte della fauna.\nLa fauna terrestre comprende tra i mammiferi l'orso polare, il lupo e il bue muschiato mentre le acque costiere aperte danno rifugio a trichechi, foche barbate e narvali."}
{"id": "2648529", "revid": "109651", "url": "https://it.wikipedia.org/wiki?curid=2648529", "title": "Toast of the Town", "text": ""}
{"id": "2648531", "revid": "125065258", "url": "https://it.wikipedia.org/wiki?curid=2648531", "title": "Ed Sullivan", "text": " \u00c8 stato anche sceneggiatore e attore.\nSoprannominato \"The Great Stone Face\", \u00e8 conosciuto per aver ideato e condotto dal 1948 al 1971 una trasmissione televisiva durata 1.054 puntate, chiamata dapprima \"Toast of the Town\" e quindi \"Ed Sullivan Show\". Trasmesso per 23 anni, il programma detiene il record di variet\u00e0 pi\u00f9 longevo della storia della televisione statunitense. \u00abEsso fu, secondo qualsiasi metro di giudizio, l'ultimo grande show televisivo\u00bb, disse il critico David Hinckley. La sua popolarit\u00e0 negli Stati Uniti \u00e8 paragonabile a quella di Mike Bongiorno in Italia.\nSullivan fu un pioniere nel campo televisivo sotto molti aspetti durante il periodo delle prime trasmissioni tv. Come scrisse il critico televisivo David Bianculli, \"prima di MTV, Sullivan presentava rockstar al pubblico. Prima di Bravo, presentava musica jazz e classica. Prima di Comedy Channel, persino prima del \"Tonight Show\", Sullivan scopriva nuovi talenti comici e li rendeva famosi. Prima che ci fossero 500 canali, prima della tv via cavo, Ed Sullivan era l'unica opzione. Fin dall'inizio, egli fu indubbiamente il miglior presentatore della sua epoca\". Nel 1996, Sullivan si classific\u00f2 alla posizione numero 50 nella lista \"50 Greatest TV Stars of All Time\" di \"TV Guide\".\nBiografia.\nEdward Vincent Sullivan nacque il 28 settembre 1901 a Harlem, New York, figlio di Elizabeth F. Smith e Peter Arthur Sullivan, e crebbe a Port Chester, New York. La sua famiglia era di discendenza irlandese. Alle scuole superiori Ed fu un ottimo atleta, giocava a football americano, basket, baseball, e gareggiava in gare di atletica come velocista. Era inoltre il capitano della squadra di baseball della scuola, e con essa vinse parecchi titoli studenteschi.\nIl 28 aprile 1930 spos\u00f2 Sylvia Weinstein, cui rest\u00f2 legato fino alla morte della consorte, avvenuta il 16 marzo 1973. Sullivan aveva l'abitudine di telefonare alla moglie dopo ogni puntata del suo show per raccogliere le prime critiche sull'andamento della trasmissione. Dalla loro unione, nacque una figlia, Betty Sullivan, che spos\u00f2 poi il produttore dello spettacolo televisivo, Bob Precht.\nA Sullivan \u00e8 dedicato uno dei teatri di Broadway dove si svolgeva l\"'Ed Sullivan Show\" e, dall'inizio degli anni novanta al 2015, si svolse il \"Late Show with David Letterman\", talk-show di punta della CBS.\nCarriera.\nStampa.\nLa sua prima attivit\u00e0 fu quella di giornalista sportivo; in seguito approd\u00f2 sulle colonne del \"New York Daily News\" per occuparsi di cronache del mondo dello spettacolo, fino a giungere a firmare un contratto con la CBS.\nRadio.\nNel 1941, Sullivan condusse il programma radiofonico \"Summer Silver Theater\", un variet\u00e0 della CBS, con Will Bradley come bandleader e un ospite speciale presente in studio ogni settimana.\nTelevisione.\nNel 1948, il produttore Marlo Lewis, venne incaricato dalla CBS di assumere Ed Sullivan per condurre uno show televisivo settimanale da mandare in onda il sabato sera, \"Toast of the Town\", che successivamente cambi\u00f2 nome in \"Ed Sullivan Show\". Esordendo nel giugno 1948, lo show andava originariamente in onda dal Maxine Elliott Theatre sulla West 39th Street a New York. Nel gennaio 1953, la produzione si trasfer\u00ec allo studio televisivo della CBS-TV Studio 50, al numero 1697 di Broadway (sulla 53rd Street), sempre a New York, che nel 1967 fu rinominato Ed Sullivan Theater. Lo Studio 50 era una ex stazione radiofonica della CBS, attiva dal 1936 al 1953, e prima ancora vi aveva sede l'Hammerstein Theatre, costruito nel 1927.\nI critici televisivi accolsero freddamente il nuovo show e il suo conduttore. Harriet Van Horne scrisse che Sullivan \"aveva ottenuto il posto non grazie alla sua personalit\u00e0, ma proprio in virt\u00f9 del fatto di non avere nessuna personalit\u00e0\". In tutta risposta, il conduttore le scrisse un biglietto di ringraziamento: \"Cara Miss Van Horne, lei \u00e8 una stronza. Cordiali saluti, Ed Sullivan\".\nLa struttura delle puntate dello show seguiva pressappoco uno schema fisso dove erano presenti un numero di vaudeville (acrobati, giocolieri, prestigiatori, ecc.), uno o due comici famosi, un cantante, un attore o attrice teatrale, e per i bambini, un siparietto con \"Topo Gigio, il piccolo topo italiano\", o l'atleta sportivo del momento. Il cast della trasmissione era spesso internazionale, con numerosi artisti fatti arrivare direttamente dall'Europa per partecipare al programma, magari anche solo per una puntata.\nSullivan era molto autoironico e permetteva, se non incoraggiava, sue imitazioni da parte di John Byner, Frank Gorshin, Rich Little, e specialmente Will Jordan. Anche Johnny Carson una volta fece la sua imitazione, e persino Joan Rivers imit\u00f2 la caratteristica postura di Sullivan. Gli imitatori esageravano volutamente la sua rigidezza, le spalle sollevate, il tono di voce nasale, insieme con alcune delle sue frasi di presentazione tipiche, come: \"\u00abAnd now, right here on our stage... \u00bb\", \"\u00abFor all you youngsters out there... \u00bb\", e \"\u00aba really big shew\u00bb\" (la sua pronuncia della parola \"show\"). Will Jordan imperson\u00f2 Sullivan nei film \"1964 - Allarme a N.Y. arrivano i Beatles!\", \"The Buddy Holly Story\", \"The Doors\", \"Mr. sabato sera\", \"Abbasso l'amore\", e nel film-tv \"Elvis, il re del rock\" del 1979.\nIl conduttore ispir\u00f2 una canzone del musical \"Bye Bye Birdie\", e nel 1963, apparve egli stesso nell'adattamento cinematografico \"Ciao, ciao Birdie\".\nNegli anni cinquanta e sessanta, Sullivan fu un grande scopritore di talenti in quanto, grazie alle esibizioni nel suo show, molti artisti riuscirono a farsi conoscere e a sfondare definitivamente nel mondo dello spettacolo. Aveva un fiuto particolare nello scegliere un nuovo talento da promuovere e non lesinava investimenti importanti per assicurarsi di averli in esclusiva in trasmissione. Si dice che Sullivan abbia detto: \u00abNella conduzione del mio proprio show, non ho mai chiesto a un performer la sua religione, razza o orientamento politico. Gli artisti vengono ingaggiati secondo le loro abilit\u00e0. Credo che questa sia una tra le altre qualit\u00e0 del nostro show che lo ha reso vincente\u00bb.\nAnche se Sullivan era diffidente nei confronti dell'immagine da \"cattivo ragazzo\" di Elvis Presley, e inizialmente aveva dichiarato che non lo avrebbe mai invitato in trasmissione, Presley divent\u00f2 in breve tempo un nome troppo importante per essere semplicemente ignorato; nel 1956, il cantante venne contattato per un contratto di tre apparizioni all\"'Ed Sullivan Show\". Nell'agosto 1956, Sullivan ebbe un incidente automobilistico nei pressi di Southbury, Connecticut, e non pot\u00e9 essere presente in occasione della prima partecipazione di Elvis allo show il 9 settembre. Fu quindi Charles Laughton a presentare Presley al pubblico in sua assenza. Quando Ed torn\u00f2 operativo, il pubblico not\u00f2 un cambiamento nel tono della sua voce. Dopo che conobbe personalmente Presley, egli fece ammenda scusandosi con i telespettatori delle sue perplessit\u00e0 iniziali dichiarando che Elvis era \"un vero bravo ragazzo\".\nNel novembre 1963, mentre si trova all'aeroporto di Heathrow, Sullivan fu testimone diretto della Beatlemania incrociando la band che tornava in patria dopo una tourn\u00e9e in Svezia. All'inizio era incerto se invitare i Beatles in trasmissione dato che all'epoca non avevano nessun singolo di successo negli Stati Uniti, ma dietro consiglio di un amico, il leggendario impresario Sid Bernstein, Sullivan fece firmare un contratto in esclusiva al gruppo. La prima delle loro apparizioni al \"The Ed Sullivan Show\" ebbe luogo il 9 febbraio 1964, e si rivel\u00f2 essere la trasmissione tv pi\u00f9 vista di sempre fino a quel momento, restando a tutt'oggi uno dei programmi con il maggior numero di spettatori di tutti i tempi. I Beatles apparvero allo show altre tre volte di persona, e in seguito inviando dei filmati promozionali appositamente registrati per la trasmissione.\nA differenza di molti presentatori di spettacoli dell'epoca, Sullivan chiedeva agli artisti musicali di suonare dal vivo, senza playback, anche se alcune eccezioni erano comunque ammesse.\nSullivan apprezzava molto gli artisti afroamericani. Secondo il biografo Gerald Nachman, \"molti show televisivi dell'epoca invitavano in trasmissione artisti di colore ritenuti \"accettabili\" dal pubblico mainstream come Louis Armstrong, Pearl Bailey e Sammy Davis Jr. ... ma agli inizi degli anni cinquanta, molto tempo prima che diventasse una moda, Sullivan present\u00f2 all'interno del suo programma artisti afroamericani poco conosciuti che aveva visto e gli erano piaciuti in locali di Harlem - leggende quali Peg Leg Bates, Pigmeat Markham e Tim Moore ... completamente ignoti all'America bianca.\" Nel suo show passarono anche Bo Diddley, Platters, Aretha Franklin, Brook Benton, Jackie Wilson, Fats Domino, e numerosi artisti della Motown, inclusi Jackson 5 e le Supremes (che apparvero per ben 17 volte). Come scrisse il critico John Leonard, \"non c'era un artista nero importante che non fosse apparso allo show di Ed\".\nTalvolta egli ricevette anche delle pressioni da parte di alcuni sponsor per escludere qualche artista nero dalla trasmissione, o per evitare di interagire troppo con essi. Per esempio, una concessionaria della Ford si lament\u00f2 quando egli baci\u00f2 sulla guancia Pearl Bailey e strinse la mano a Nat King Cole. Secondo il biografo Jerry Bowles, \"una volta un dirigente della Ford fu buttato fuori dal suo ufficio dopo che aveva suggerito a Sullivan di smettere di invitare in trasmissione cos\u00ec tanti artisti neri\". E un rivenditore d'auto di Cleveland una volta gli disse: \u00abCapiamo che devi invitare dei negri nel tuo show. Ma devi proprio mettere il braccio attorno alle spalle di Bill \"Bojangles\" Robinson alla fine del suo balletto?\u00bb.\nSullivan stesso partecip\u00f2 anche a qualche programma televisivo in qualit\u00e0 di ospite, inclusa una partecipazione nell'aprile 1958 in una puntata della sitcom \"Mr. Adams and Eve\" della CBS, con Howard Duff e Ida Lupino. Il 14 settembre 1958, Sullivan apparve al gioco a premi \"What's My Line?\" in qualit\u00e0 di ospite misterioso, e mostr\u00f2 la sua vena comica indossando una maschera di gomma da cavernicolo.\nPersonalit\u00e0.\nSullivan era pronto a offendersi se sentiva di essere stato attaccato (o sfidato) da qualcuno, e poteva \"legarsela al dito\" per lungo tempo. Bo Diddley, Buddy Holly, Jackie Mason, David Crosby e Jim Morrison ebbero tutti dei dissidi con il conduttore.\nIn occasione della sua seconda partecipazione allo show di Sullivan nel 1955, Bo Diddley aveva in mente di eseguire il suo omonimo successo \"Bo Diddley\", ma Sullivan gli disse invece di suonare \"Sixteen Tons\" di Tennessee Ernie Ford. \u00abSarebbe stata la fine della mia carriera all'istante\u00bb disse Diddley al suo biografo, cos\u00ec egli decise di cantare \"Bo Diddley\" ugualmente. Sullivan si infuri\u00f2 e come riportato da Diddley stesso gli disse: \u00abSei il primo ragazzo nero che mi abbia mai contraddetto nello show\u00bb; e dopo questo non ebbero pi\u00f9 molto a che fare l'uno con l'altro. Successivamente, Diddley fece notare come Elvis Presley, che lui accusava di aver copiato il suo stile e il suo rivoluzionario beat, ricevesse le attenzioni da Sullivan che lui non aveva mai avuto. Inoltre aggiunse: \u00abNon mi pagarono mai\u00bb.\nBuddy Holly &amp; The Crickets apparvero per la prima volta al \"The Ed Sullivan Show\" nel 1957 ricevendo un responso entusiasta. In occasione della seconda partecipazione nel gennaio 1958, Sullivan consider\u00f2 che il testo della canzone \"Oh, Boy!\" era troppo suggestivo, e ordin\u00f2 a Holly di sostituirla con un altro brano. Holly rispose che ormai aveva gi\u00e0 promesso ai suoi amici in Texas che avrebbe cantato \"Oh, Boy!\" per loro. Sullivan, infastidito dal fatto che le sue istruzioni erano state discusse, rispose con ira ribadendo la richiesta, ma Holly si rifiut\u00f2 di acconsentire. Pi\u00f9 tardi, quando la band ritard\u00f2 a presentarsi sul palco per le prove, Sullivan comment\u00f2: \u00abMi sembra di capire che i Crickets non siano troppo eccitati di essere al \"The Ed Sullivan Show\"\u00bb. Holly, ancora indisposto dall'atteggiamento del conduttore, replic\u00f2: \u00abSpero che siano pi\u00f9 eccitati di me!\u00bb. Sullivan reag\u00ec tagliando un numero musicale della band, e sbagliando la pronuncia del nome di Holly durante la presentazione. Nondimeno, la band fu accolta cos\u00ec bene dal pubblico che Sullivan fu costretto a richiamarli ancora in trasmissione; ma Holly rifiut\u00f2.\nQuando i Byrds si esibirono il 12 dicembre 1965, David Crosby litig\u00f2 furiosamente con il conduttore. Non tornarono mai pi\u00f9 nel programma.\nSullivan decise che il verso: \"\u00abGirl, we couldn't get much higher\u00bb\", tratto dalla canzone \"Light My Fire\" dei Doors, conteneva un riferimento alle droghe troppo evidente, e ordin\u00f2 di cambiare le parole in \"\u00abGirl, we couldn't get much better\u00bb\" in occasione della partecipazione del gruppo alla trasmissione nel settembre 1967. I membri della band \"sembrarono dare il proprio assenso\", ma poi la canzone venne eseguita con il verso incriminato. Dopo la puntata, il produttore Bob Precht disse ai Doors: \u00abMr. Sullivan vi voleva per altre sei apparizioni allo show, ma adesso non lavorerete mai pi\u00f9 al \"The Ed Sullivan Show\"\u00bb. Sullivan, fedele alla parola data, non invit\u00f2 mai pi\u00f9 la band in trasmissione.\nA differenza dei Doors, nel 1967 i Rolling Stones cedettero alle pressioni di Sullivan durante la loro quinta apparizione allo show, accettando di modificare il titolo della loro canzone \"Let's Spend the Night Together\" in \"Let's Spend Some Time Together\". Mick Jagger comunque, mentre gli Stones si esibivano, cant\u00f2 deliberatamente le parole alterate \"some time\", ruotando gli occhi verso l'alto con fare annoiato e insofferente, evidenziando cos\u00ec la censura subita.\nMoe Howard de I tre marmittoni ricord\u00f2 nel 1975 che Sullivan aveva qualche problema di memoria: \u00abEd era un brav'uomo, ma per essere un uomo di spettacolo, abbastanza smemorato. Alla nostra prima apparizione, ci present\u00f2 come i \"tre fratelli Ritz\". E poi si salv\u00f2 in extremis aggiungendo: ...che per\u00f2 assomigliano molto ai tre marmittoni\u00bb.\nDiana Ross, che era molto affezionata a Sullivan, ricord\u00f2 in seguito le sue amnesie verificatesi in molte occasioni nelle quali le Supremes si esibirono allo show. In un'intervista del 1995 al \"Late Show with David Letterman\", lei disse: \u00abNon si ricordava mai i nostri nomi. Ci chiamava \"le ragazze\"\u00bb.\nNel corso di una conferenza stampa del 1990, Paul McCartney raccont\u00f2 di aver nuovamente incontrato Ed Sullivan nei primi anni settanta. Sullivan sembr\u00f2 apparentemente non avere idea di chi egli fosse. McCartney cerc\u00f2 di farsi riconoscere dicendogli era stato uno dei Beatles, ma Sullivan annu\u00ec senza convinzione, sorrise stringendogli la mano e poi semplicemente se ne and\u00f2. In un'intervista con Howard Stern nel 2012, Joan Rivers disse che Ed Sullivan soffriva di demenza senile negli ultimi anni di vita.\nPolitica.\nSullivan, come molti altri intrattenitori statunitensi, rest\u00f2 coinvolto nell'anticomunismo in voga durante il periodo della Guerra fredda di fine anni quaranta e inizio cinquanta. L'apparizione del ballerino Paul Draper programmata per il gennaio 1950 a \"Toast of the Town\", fu a serio rischio di cancellazione su insistenza di Hester McCullough, un attivista nella caccia ai soggetti \"sovversivi\". Draper neg\u00f2 le accuse, e partecip\u00f2 allo show come programmato.\nDopo l'incidente con Draper, Sullivan incominci\u00f2 a collaborare strettamente con Theodore Kirkpatrick del giornale anticomunista \"Counterattack\", in modo da evitare qualsiasi polemica. Si consultava con Kirkpatrick sull'\"accettabilit\u00e0 politica\" dei potenziali ospiti.\nLe ripercussioni della guerra fredda si manifestarono sotto vari aspetti quando Bob Dylan fu scritturato per apparire allo show nel maggio 1963. Il cantautore avrebbe voluto eseguire la sua canzone \"Talkin' John Birch Paranoid Blues\", che nel testo si prendeva gioco dell'ultraconservatrice John Birch Society e della sua tendenza a vedere cospirazioni comuniste dappertutto. Nessuna obiezione venne mossa da chicchessia, incluso Sullivan, durante le prove, ma il giorno della trasmissione, la CBS mise il veto all'esecuzione del pezzo, ritenuto troppo polemico. A Dylan fu offerta la possibilit\u00e0 di scegliere un'altra canzone, ma invece egli decise di non partecipare proprio al programma, in segno di protesta contro la censura. La notizia ebbe parecchio risalto nei giorni successivi; e Sullivan denunci\u00f2 la decisione del network in varie interviste.\nNel 1956, Ingrid Bergman, che viveva in \"esilio\" in Europa sin dal 1950 dopo lo scandalo della sua relazione extraconiugale con il regista Roberto Rossellini; stava preparando il suo ritorno a Hollywood come protagonista del film \"Anastasia\". Ed Sullivan, sicuro del fatto che il pubblico americano le avrebbe dato il benvenuto, la invit\u00f2 in trasmissione e vol\u00f2 in Europa per intervistarla, insieme con Yul Brynner, e Helen Hayes sul set di \"Anastasia\". Una volta tornato a New York, il network inform\u00f2 Sullivan che in nessuna circostanza sarebbe stato permesso alla Bergman di partecipare allo show.\nVita privata.\nDa ragazzo Sullivan fu fidanzato con la campionessa di nuoto Sybil Bauer, ma la donna mor\u00ec di cancro nel 1927 all'et\u00e0 di soli 23 anni. Nel 1926, Ed incominci\u00f2 a frequentare Sylvia Weinstein, una ragazza della buona borghesia ebraica. La Weinstein cerc\u00f2 di nascondere alla sua famiglia che stava uscendo con un ragazzo cattolico, ma il fratello riconobbe Ed Sullivan. Dato che anche i famigliari di Sullivan erano contrari a un matrimonio cattolico-giudaico, la relazione tra i due si trascin\u00f2 in fase di stallo per tre anni. Si sposarono finalmente il 28 aprile 1930, in comune, e un anno dopo Sylvia diede alla luce Elizabeth (\"Betty\"), cos\u00ec chiamata in onore della madre di Sullivan, morta poco tempo prima.\nI coniugi Sullivan facevano molta vita di societ\u00e0, mangiavano fuori cinque sere a settimana in locali e ristoranti prestigiosi dell'epoca come lo Stork Club, il Danny\u2019s Hideaway e il Jimmy Kelly\u2019s. In quei luoghi Sullivan ebbe la possibilit\u00e0 di entrare in contatto con gente ricca e famosa; divenne amico di alcuni presidenti degli Stati Uniti ed ebbe udienze con vari Papi in Vaticano. Nel 1952, Betty Sullivan spos\u00f2 il produttore del \"The Ed Sullivan Show\", Bob Precht. Dai Precht, Ed ebbe cinque nipotini: Robert Edward, Carla Elizabeth, Vincent Henry, Andrew Sullivan e Margo Elizabeth. Nel 1944 i Sullivan presero in affitto una suite all'Hotel Delmonico dopo aver vissuto per molti anni presso l'Hotel Astor a Times Square. Ed Sullivan prese anche un'altra suite accanto a quella dove viveva con la moglie, per usarla come ufficio e luogo di lavoro. Tale pratica and\u00f2 avanti fino alla cancellazione dell\"'Ed Sullivan Show\" nel 1971.\nUltimi anni e morte.\nAlla fine del 1965, la CBS incominci\u00f2 a trasmettere a colori i propri programmi televisivi settimanali. Sebbene lo show di Sullivan andasse in diretta in gran parte del territorio statunitense, veniva registrato per essere trasmesso in differita in alcune zone montane e sulle coste del Pacifico.\nNel 1971, gli ascolti dello show erano in netto calo. Nel tentativo di rinnovare il network, la CBS cancell\u00f2 il programma insieme con altre trasmissioni di vecchia data. Sullivan and\u00f2 su tutte le furie e si rifiut\u00f2 di condurre una puntata finale speciale, anche se rimase con il network in vari altri ruoli e present\u00f2 uno speciale per il venticinquesimo anniversario dello show nel giugno 1973.\nAll'inizio del settembre 1974, una radiografia rivel\u00f2 che Sullivan aveva un tumore all'esofago in fase avanzata. I medici dissero che gli rimaneva poco da vivere, e la famiglia scelse di tenere segreta la diagnosi allo stesso Sullivan. Egli, credendo ancora di essere soltanto malato d'ulcera, mor\u00ec cinque settimane dopo, il 13 ottobre 1974, al Lenox Hill Hospital di New York; all'et\u00e0 di 73 anni. Il suo funerale si tenne presso la St. Patrick's Cathedral e vi parteciparono 3.000 persone. Ed Sullivan venne sepolto in una cripta nel Ferncliff Cemetery di Hartsdale, New York."}
{"id": "2648532", "revid": "124123", "url": "https://it.wikipedia.org/wiki?curid=2648532", "title": "Giuliano Berretta", "text": "Carriera.\nDopo aver conseguito nel 1964 il dottorato in Ingegneria elettronica a Padova, entra nella Selenia, oggi Alenia Alcatel Space, dove rimane fino al 1969.\nNei due anni successivi \u00e8 capo progetto sviluppo stazioni televisive emittenti e riceventi di Telettra.\nNel 1971, diviene responsabile della sezione sistemi di telecomunicazione di ESTEC (European Space Research and Technology Centre) a Noordwijk, nei Paesi Bassi: sette anni dopo, nel 1978, si trasferisce a Parigi alla direzione dell'ufficio delle missioni e dei programmi di telecomunicazione dell'ESA (Agenzia Spaziale Europea).\nNel 1990 viene nominato direttore commerciale di Eutelsat. \nNel 1998 viene eletto direttore generale di Eutelsat, portandola nel 2001 alla trasformazione in societ\u00e0 privata, che poi, quotata in borsa nel 2005, arriver\u00e0 in seguito al valore di 7miliardi.\nNel luglio del 2001 viene nominato presidente del Direttorio di Eutelsat, incarico che riveste per tre anni. Fonda nel novembre dello stesso anno, la Skylogic, controllata Eutelsat con sede a Torino, specializzata nell'offerta di servizi di comunicazione satellitare a banda larga.\nNell'ottobre del 2004 assume la carica di presidente e direttore generale della Eutelsat SA.\nDall'aprile 2005 al luglio 2009 riveste anche l'incarico di presidente e direttore generale della Eutelsat Communications SA, holding di Eutelsat SA.\nDal maggio 2008 al maggio 2009 \u00e8 stato presidente dell'ESOA (Associazione Europea degli Operatori Satellitari), di cui \u00e8 tuttora membro del consiglio di amministrazione. \nAttualmente \u00e8 presidente dal 2012 di DBW Communication, societ\u00e0 con sede a Roma fondata nel 2000 con l\u2019obiettivo di produrre audiovisivi e fornire servizi innovativi per il cinema e la televisione.I campi di alta specializzazione della societ\u00e0 sono: produzioni, live e registrate, in 4K-UltraHD (High Dynamic Range e High Frame Rate) e 3D stereoscopico, servizi di post-produzione in tutti i formati dell\u2019alta definizione, servizi di trasmissione via satellite - con impianti fissi e mobili - in banda Ka, servizi di ripresa e fotografia aerea realizzati con i droni, Realt\u00e0 Virtuale e video a 360\u00b0.\nNomine e onorificenze.\nNel 2001 gli viene conferita la laurea honoris causa in Ingegneria gestionale all'Universit\u00e0 di Bologna.\nNel 2002 \u00e8 nominato professore onorario all'Universidad Ricardo Palma de Lima (Per\u00f9) e ordinario dell'Accademia Olimpica di Vicenza.\nNel 2005, riceve il titolo di Cavaliere della Legion d'onore della repubblica francese.\nIl 30 maggio 2006 gli viene conferita l'onorificenza di Cavaliere del lavoro."}
{"id": "2648536", "revid": "1793900", "url": "https://it.wikipedia.org/wiki?curid=2648536", "title": "Quttinirpaaq National Park", "text": ""}
{"id": "2648537", "revid": "1793900", "url": "https://it.wikipedia.org/wiki?curid=2648537", "title": "Parco Nazionale di Quttinirpaaq", "text": ""}
{"id": "2648545", "revid": "729019", "url": "https://it.wikipedia.org/wiki?curid=2648545", "title": "Modello Previsionale Distributivo", "text": "Il Modello Previsionale Distributivo comunemente noto come Retail Forecasting Model costituisce un insieme di strumenti software e modelli matematici che, con l'ausilio di fonte dati interne alle aziende, dati statistici esterni (ad esempio ISTAT), hanno lo scopo di permettere ad un'azienda di prevedere il potenziale di vendita di un prodotto o di un punto vendita all'interno di un nuovo mercato di cui ancora non conoscano la dimensione e le caratteristiche.\nI modelli previsionali solitamente consentono di stabilire quali siano i comportamenti di acquisto che consentono alla domanda ed all'offerta di un bene o servizio di incontrarsi sul mercato e quindi di generare vendite. In particolare una caratteristica essenziale \u00e8 la definizione del grado di influenza, meglio nota come area di mercato o trading area, che ciascun punto vendita esercita sulla domanda potenziale o sugli altri concorrenti."}
{"id": "2648571", "revid": "253269", "url": "https://it.wikipedia.org/wiki?curid=2648571", "title": "Eric Scott", "text": "Biografia.\nNoto per aver interpretato il ruolo di Ben Walton nella serie televisiva degli anni settanta \"Una famiglia americana\", ha iniziato l'attivit\u00e0 professionale come attore ancora ragazzino.\nL'attore \u00e8 stato sposato pi\u00f9 di una volta; il 5 novembre 1992 ha perso la moglie Theresa Fargo, morta per leucemia; la donna poco tempo prima gli aveva dato una figlia, Ashley, sviluppando la propria malattia nel corso della gravidanza.\nIn seguito ha sposato Cynthia (Cindy) Ullman Wolfen, da cui ha avuto una figlia e un figlio."}
{"id": "2648575", "revid": "1543377", "url": "https://it.wikipedia.org/wiki?curid=2648575", "title": "Hugh Herr", "text": "Biografia.\nPrimi anni.\nNato in una famiglia Mennonita di Lancaster in Pennsylvania, \u00e8 il pi\u00f9 giovane di cinque fratelli e sin da piccolo era uno scalatore prodigio: a otto anni aveva scalato il Mount Temple nelle Montagne Rocciose Canadesi e a 17 anni \u00e8 stato riconosciuto come uno dei migliori arrampicatori sportivi negli Stati Uniti.\nNel gennaio del 1982, durante una scalata del Monte Washington nel New Hampshire, Herr e il suo compagnio di scalata, Jeff Batzer, vennero sorpresi da una tormenta di neve e bloccati sulla montagna per tre notti a -29C. Quando furono salvati, gli alpinisti avevano subito gravi danni da congelamento. Entrambe le gambe Herr vennero amputate sotto il ginocchio e il suo compagno Jeff Batzer, perdette la gamba sinistra, le dita del piede destro, e le dita della mano destra. Inoltre, durante i soccorsi, il soccorritore volontario Albert Dow venne travolto e ucciso da una valanga.\nCarriera.\nDopo la carriera di arrampicatore sportivo, Herr si concentr\u00f2 sul mondo accademico, prima di scarso interesse per lui. Ha conseguito una laurea in fisica all'Universit\u00e0 di Millersville e un master in ingegneria meccanica al MIT, seguito da un dottorato in biofisica presso l'Universit\u00e0 Harvard.\nDurante il post-dottorato sui dispositivi biomedici al MIT, ha iniziato a lavorare a protesi e ortesi avanzate, dispositivi per l'emulazione delle funzionalit\u00e0 della gamba umana.\nNel 2002 Alison Osius ha raccontato la storia di Herr nel documentario \"Second Ascent, La storia di Hugh Herr\"."}
{"id": "2648578", "revid": "438678", "url": "https://it.wikipedia.org/wiki?curid=2648578", "title": "Il bandito e la &quot;Madama&quot;", "text": "Il bandito e la \"Madama\" (\"Smokey and the Bandit\") \u00e8 un film del 1977 diretto da Hal Needham. Il protagonista \u00e8 un contrabbandiere che accetta una scommessa quasi impossibile per soldi e per puro sfizio. L'atmosfera del film \u00e8 ispirata ad una nota gara automobilistica americana degli anni 70, la Cannonball, da cui furono tratti diversi film, compresi \"La corsa pi\u00f9 pazza d'America\" e \"La corsa pi\u00f9 pazza d'America n. 2\", diretti entrambi da Hal Needham e sempre con Burt Reynolds nel cast.\nTrama.\nDue miliardari texani, Enos Burdette padre e figlio, hanno fatto una scommessa sulla possibilit\u00e0 di trasportare un carico di birra Coors dal Texas alla Georgia in 28 ore; hanno assunto diversi camionisti per tentare la gara, ma tutti hanno fallito: come ultima risorsa, si rivolgono a Bill, un famoso e spericolato contrabbandiere noto nell'ambiente come \"il Bandito\"; questi accetta la sfida, con la promessa di 80.000 dollari di ricompensa, e si fa dare i soldi per pagare la birra (400 casse) ed un'auto veloce per depistare la polizia; decide di coinvolgere nell'impresa il collega Cletus, soprannominato \"il Grifo\".\nLa difficolt\u00e0 principale della sfida non sta nel percorso, ma nella birra; la legge del Texas proibisce di acquistarla l\u00ec e portarla in un altro stato, altrimenti si incorre nel reato di contrabbando di alcolici.\nIl viaggio di andata \u00e8 relativamente calmo, con Cletus alla guida dell'autotreno e Bill che gli spiana la strada con una Pontiac Trans Am nera; i due arrivano a Texarkana, Texas, con circa un'ora di vantaggio sul programma, e non essendoci nessuno in giro, si servono da soli per guadagnare tempo, riuscendo a mantenere circa mezz'ora; poco dopo la partenza, Bill quasi investe una sposa, Carrie, che si autoinvita in macchina; quello \u00e8 l'inizio dei suoi guai; Carrie \u00e8 appena scappata dalla chiesa dove doveva sposarsi con Junior, figlio dello sceriffo del paese, Buford T. Justice; lo sceriffo \u00e8 deciso a riacchiapparla ad ogni costo, e la sua testardaggine aumenta quando viene a sapere che \u00e8 stata prelevata dal famoso contrabbandiere.\nDa questo momento Bill deve dare fondo a tutta la sua astuzia e tutte le sue amicizie via radio per seminare le forze di polizia di Texas, Arkansas, Alabama, Mississippi e Georgia, oltre allo sceriffo Justice che noncurante delle giurisdizioni lo segue ad oltranza; intanto Bill e Carrie, che si \u00e8 guadagnata il nome in codice \"Rana\", trovano anche il tempo per innamorarsi. Alla fine, quando un intero esercito di autopattuglie li tallona, \u00e8 Cletus a prendere l'iniziativa usando il camion come ariete e spianando la via; arrivati di fronte ai due Burdette, vogliono prelevare i soldi e scappare con la Cadillac di Burdette padre, ma il figlio propone un lascia o raddoppia; andare a Boston a prelevare ostriche e portarle in 18 ore; Bill accetta e i tre si allontanano; all'uscita incrociano lo sceriffo Justice, lo salutano facendosi riconoscere per la prima volta e vanno a Boston, nuovamente tallonati dallo sceriffo.\nSequel.\nIl film ha avuto due seguiti nel 1980 e nel 1983; il secondo, sempre diretto da Hal Needham, \u00e8 noto in Italia come \"Una canaglia a tutto gas\", mentre il terzo \u00e8 inedito; entrambi sono interpretati da Burt Reynolds, Sally Field, Jerry Reed e Jackie Gleason; nel secondo compare anche un collega e amico di Reynolds, Dom DeLuise (tra i molti film girati insieme dai due La corsa pi\u00f9 pazza d'America). Negli anni 90 il regista girer\u00e0 anche alcuni film televisivi ispirati all'originale, ma con protagonista Brian Bloom."}
{"id": "2648579", "revid": "8596", "url": "https://it.wikipedia.org/wiki?curid=2648579", "title": "Panico allo stadio", "text": ""}
{"id": "2648580", "revid": "438678", "url": "https://it.wikipedia.org/wiki?curid=2648580", "title": "Il gabbiano Jonathan", "text": "Il gabbiano Jonathan (\"Jonathan Livingston Seagull\") \u00e8 un film del 1973 diretto da Hall Bartlett e basato sul romanzo breve \"Il gabbiano Jonathan Livingston\" di Richard Bach.\nTrama.\nJonathan \u00e8 un gabbiano diverso dagli altri e vuole raggiungere la perfezione nel volo,ma viene rifiutato dallo Stormo Buonappetito ed esiliato. Dopo la sua morte, viene accolto in una specie di paradiso che \u00e8 in realt\u00e0 un livello di esistenza superiore rispetto a quello terrestre dove si allena , diventa perfetto nel volo e dopo la morte del suo maestro il gabbiano Sullivan prende il suo posto. Cos\u00ec , dopo tanti anni di insegnamento , ormai vecchio , decide di affidare il compito di maestro e mentore a Fletcher Lynd, un suo allievo che continuer\u00e0 a tramandare ci\u00f2 che ha appreso dal suo maestro e trasmetterlo agli altri gabbiani degli altri Stormi della Terra."}
{"id": "2648582", "revid": "438678", "url": "https://it.wikipedia.org/wiki?curid=2648582", "title": "La pietra che scotta", "text": "La pietra che scotta (\"The Hot Rock\") \u00e8 un film del 1972 diretto da Peter Yates, tratto dal romanzo \"Gli ineffabili cinque\" del 1970 di Donald E. Westlake.\nCon la colonna sonora del grande Quincy Jones, \u00e8 un affresco divertente e realistico dell'America Anni Settanta.\nTrama.\nAppena uscito dal carcere, il nevrotico e abile ladro Dortmunder viene coinvolto dall'esuberante cognato Kelp nel furto di un diamante, conteso tra due litigiosi staterelli africani, per conto dell'ambasciatore di uno di essi, insieme a due avventurieri. Riuscito il furto, il diamante viene perso per un disguido e la banda inizia una serie di peripezie, comiche e spettacolari, per recuperarlo e consegnarlo al committente del furto. Quando i quattro si accorgono che quest'ultimo li ha scavalcati e si \u00e8 accordato con il furbo padre di uno di loro, rientrano rocambolescamente in possesso del diamante e lo tengono per loro. Spettacolare l'ultima scena, quando Dortmunder entra in possesso del diamante proprio qualche minuto prima dell'arrivo dei rivali e raggiunge guardingo l'autovettura dove lo aspettano gli altri, che lo salutano con un urlo liberatorio."}
{"id": "2648583", "revid": "767487", "url": "https://it.wikipedia.org/wiki?curid=2648583", "title": "Woodstock - Tre giorni di pace, amore e musica", "text": "Woodstock - Tre giorni di pace, amore e musica (\"Woodstock\") \u00e8 un documentario del 1970 diretto e montato da Michael Wadleigh, Thelma Schoonmaker e Martin Scorsese. Racconta in maniera documentaristica il Festival di Woodstock avvenuto nell'agosto del 1969 a Bethel nello stato di New York. Realizzato prevalentemente montando immagini girate durante il concerto stesso ed interviste ad organizzatori, addetti ai lavori, pubblico ecc. Nel 1971 ha vinto l'Oscar al miglior documentario.\nTrama.\nWoodstock \u00e8 un documentario americano che racconta l'omonimo Festival tenutosi a Bethel nell'agosto del 1969. \"Entertainment Weekly\" defin\u00ec questo film il punto di riferimento per i film sui concerti e uno dei pi\u00f9 interessanti documentari mai girati. Il film fu diretto da Michael Wadleigh e fu montato da (tra gli altri) Martin Scorsese e Thelma Schoonmaker; la Schoonmaker fu nominata per questo ai Premi Oscar.\nIl film ricevette l'Oscar come miglior documentario e fu nominato anche per il miglior sonoro. Fu proiettato fuori concorso al 23\u00ba Festival di Cannes. Nel 1994 usc\u00ec una versione pi\u00f9 lunga, di circa 225 minuti.\nEntrambe le versioni non seguono la linea temporale del concerto. Tuttavia, l'apertura e la chiusura del film corrispondono a quella del concerto, Richie Havens lo apr\u00ec e Jimi Hendrix lo chiuse.\nNel 1996 Woodstock fu scelto per essere conservato nella National Film Registry della Biblioteca del Congresso poich\u00e9 esso \u00e8 \"culturalmente, storicamente o esteticamente significativo\".\nIl 9 giugno 2009 \u00e8 uscita una versione pi\u00f9 lunga, sia in Blu-Ray che in DVD, con alcune scene non presenti nella versione precedente, incluse le versioni integrali delle esibizioni dei Creedence Clearwater Revival e altri.\nRiconoscimenti.\nNel 1996 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nArtisti in ordine di comparizione.\n\"* registrazione in studio\"\n\"** seconda versione, non presente nella versione uscita nei cinema\"\nProduzione.\nIl film fu girato a Bethel, prodotto da Bob Maurice e, associato, Dale Bell.\nDistribuzione.\nIl film fu distribuito dalla Warner Bros. e usc\u00ec in sala il 26 marzo 1970.\nDate di uscita.\nIMDb\nAlias"}
{"id": "2648584", "revid": "438678", "url": "https://it.wikipedia.org/wiki?curid=2648584", "title": "Quattordici o guerra", "text": "Quattordici o guerra (\"Wild in the Streets\") \u00e8 un film del 1968 diretto da Barry Shear.\nTrama.\nMax Fleatow \u00e8 un ragazzino con grandi ambizioni che lascia la casa paterna per realizzarle. In breve diviene un cantante di successo con enorme ritorno di pubblico, specie fra i giovani, con il nome di Max Frost. Intanto incombono le elezioni e il senatore democratico Ferguson avvicina Max per fargli una strana proposta: chiede la sua collaborazione a una campagna che chiede l'abbassamento dell'et\u00e0 per votare a 14 anni, e se questa richiesta non sar\u00e0 soddisfatta, annuncia Max agli americani dopo aver accettato, egli guider\u00e0 le masse giovanili contro i vecchi. Incredibilmente la proposta passa e Ferguson, forte dell'appoggio di Max e dei giovani votanti, viene eletto al Senato, insieme anche ad alcuni ragazzini che si erano candidati.\nPoco tempo dopo Max lascia la musica per la politica e non fa fatica a farsi eleggere a sua volta al Congresso. Con tutto l'elettorato che ha disposizione Max spadroneggia e dichiara vecchi, per legge, tutti coloro che sono sopra i 35 anni decretando che vengano tenuti chiusi in casa e che siano sottoposti all'assunzione di massicce dosi di LSD per fiaccarne la resistenza. L'unico vero nemico di Max per\u00f2 \u00e8 il tempo e quando arriva anche per lui il compimento del fatidico compleanno la figlia di Ferguson lo chiama con il nome tanto temuto \"anziano\" e i bambini stanno iniziando a complottare per togliergli il potere."}
{"id": "2648585", "revid": "767487", "url": "https://it.wikipedia.org/wiki?curid=2648585", "title": "Spiaggia rossa", "text": "Spiaggia rossa (\"Beach Red\") \u00e8 un film di guerra del 1967 diretto e interpretato da Cornel Wilde.\nTrama.\nUn battaglione di Marines sbarcato su un'isola imprecisata del Pacifico nel corso della seconda guerra mondiale, si appresta a combattere per ottenerne il controllo a scapito della tenace difesa dei giapponesi.\nProduzione.\nIl film \u00e8 stato girato nelle Filippine."}
{"id": "2648586", "revid": "767487", "url": "https://it.wikipedia.org/wiki?curid=2648586", "title": "Grand Prix (film)", "text": "Grand Prix (\"Grand Prix\") \u00e8 un film del 1966 diretto da John Frankenheimer. Venne girato con l'uso di cineprese a bordo delle vetture e con tecniche di assoluto rilievo per l'epoca, come lo \"split screen\", il quale consentiva di vedere pi\u00f9 inquadrature nello stesso schermo.\nTrama.\nPete Aron, pilota statunitense di Formula 1, dopo essere stato licenziato a causa di un incidente a Monte Carlo con Scott Stoddard, suo compagno di squadra, cambia scuderia e firma un contratto con la Yamura, squadra giapponese che ha appena ultimato una nuova vettura con importanti innovazioni tecniche. Il suo principale rivale per il titolo \u00e8 Jean-Pierre Sarti, pilota con gi\u00e0 molte stagioni alle spalle e in crisi fisica e psicologica, nonch\u00e9 innamorato di Louise. Sarti corre per la scuderia di Agostini Manetta e sul circuito di Monza purtroppo incappa in una terribile uscita di pista causata da un detrito rimbalzato sulla sua vettura. Le conseguenze sono tragiche e muore dopo qualche ora in ospedale. Pete Aron riesce cos\u00ec a vincere il titolo mondiale con la nuova Yamura, aiutato anche dal fatto che un altro suo rivale, Scott Stoddard, non riesce per guai fisici a essere competitivo per tutta la durata delle gare. L'incidente di Sarti induce Manetta a esporre la bandiera nera con lo stemma della propria scuderia, che significa il ritiro della squadra. Barlini, giovane pilota emergente che era in testa, deve rientrare ai box consegnando vittoria e titolo mondiale ad Aron.\nProduzione.\nIl film ebbe la collaborazione delle principali scuderie di Formula 1 in particolare della BRM, della Ferrari e della McLaren. Quest'ultima nel film, viene utilizzata per \"interpretare\" la scuderia \"Yamura\" con la quale Pete Aron conclude la stagione.\nAllo scopo la scuderia neozelandese adott\u00f2 una colorazione bianco-verde su richiesta della produzione e Bruce McLaren a sua volta adott\u00f2 una colorazione del casco bianco-rosso e blu diversa da quella solita.\nAnche alcuni piloti veri recitano nel film come Phil Hill, Graham Hill, Richie Ginther, Joakim Bonnier, Jack Brabham, oltre l'ex-campione Juan Manuel Fangio (complessivamente furono 32, dei quali cinque morirono in incidenti stradali a due anni dall'uscita del film ed altri cinque nei successivi dieci anni).\nJames Garner interpret\u00f2 le sue scene di guida senza utilizzare una controfigura. In realt\u00e0 era troppo alto per una vettura di Formula 1, dettaglio che costrinse la produzione a rimuovere il sedile della sua auto e sedersi sul telaio, con degli asciugamani come protezione.\nMolte riprese a Montecarlo e in Belgio furono fatte con vetture di Formula 3 opportunamente \"camuffate\" e guidate per lo pi\u00f9 da Phil Hill.\nFu il primo film a colori di Frankenheimer; il regista rifiut\u00f2 di filmare le auto a velocit\u00e0 ridotta per poi accelerare il filmato, ritenendo che lo spettatore medio avrebbe notato la differenza.\nSteve McQueen fu la prima scelta per il ruolo principale; sebbene quando incontr\u00f2 il produttore Edward Lewis non mostr\u00f2 interesse per la parte. Successivamente se ne pent\u00ec, per poi andare persino in collera quando la parte fu affidata a Garner, che era suo amico e vicino di casa (i due non si parlarono per i successivi quattro anni).\nIl ruolo di Louise Frederickson venne offerto originariamente a Monica Vitti, ma l'attrice rifiut\u00f2. Venne quindi affidato all'attrice svedese Harriet Andersson, che gir\u00f2 alcune scene; Garner voleva sostituirla, cosi la parte and\u00f2 definitivamente a Eva Marie Saint (la produzione non diede mai una spiegazione ufficiale per la sostituzione).\nJean-Paul Belmondo rifiut\u00f2 la parte di Nino Barlini. Anche Paul Newman (grande appassionato di corse sportive e che recit\u00f2 in un film su questo tema nel 1969) venne considerato per una parte nel film.\nNino Farina svolse il ruolo di consulente tecnico e, parzialmente, quello di controfigura di Yves Montand, per i filmati al volante. Mor\u00ec in un incidente d'auto, mentre si recava a questo scopo al Gran Premio di Francia."}
{"id": "2648587", "revid": "8596", "url": "https://it.wikipedia.org/wiki?curid=2648587", "title": "Viaggio allucinante (film 1966)", "text": ""}
{"id": "2648596", "revid": "1573940", "url": "https://it.wikipedia.org/wiki?curid=2648596", "title": "Shahrest\u0101n di Khanj", "text": "Lo shahrest\u0101n di Khanj (farsi \u0634\u0647\u0631\u0633\u062a\u0627\u0646 \u062e\u0646\u062c) \u00e8 uno dei 29 \"shahrest\u0101n\" della provincia di Fars, in Iran. Il capoluogo \u00e8 Khonj. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2648597", "revid": "1573940", "url": "https://it.wikipedia.org/wiki?curid=2648597", "title": "Nazionale di pallavolo maschile del Nepal", "text": "La nazionale di pallavolo maschile del Nepal \u00e8 una squadra asiatica e oceaniana composta dai migliori giocatori di pallavolo del Nepal ed \u00e8 posta sotto l'egida della Federazione pallavolistica del Nepal."}
{"id": "2648600", "revid": "50834304", "url": "https://it.wikipedia.org/wiki?curid=2648600", "title": "Censimento alberi", "text": ""}
{"id": "2648605", "revid": "216538", "url": "https://it.wikipedia.org/wiki?curid=2648605", "title": "Zhong Qixin", "text": ""}
{"id": "2648613", "revid": "1573940", "url": "https://it.wikipedia.org/wiki?curid=2648613", "title": "Shahrest\u0101n di Khorrambid", "text": "Lo shahrest\u0101n di Khorrambid (farsi \u0634\u0647\u0631\u0633\u062a\u0627\u0646 \u062e\u0631\u0645\u200c\u0628\u06cc\u062f) \u00e8 uno dei 29 \"shahrest\u0101n\" della provincia di Fars, in Iran. Il capoluogo \u00e8 Safashahr. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2648614", "revid": "122246", "url": "https://it.wikipedia.org/wiki?curid=2648614", "title": "Nazionale di pallavolo maschile del Bahrein", "text": "La nazionale di pallavolo maschile del Bahrein \u00e8 una squadra asiatica e oceaniana composta dai migliori giocatori di pallavolo del Bahrein ed \u00e8 posta sotto l'egida della Federazione pallavolistica del Bahrein."}
{"id": "2648616", "revid": "1573940", "url": "https://it.wikipedia.org/wiki?curid=2648616", "title": "Shahrest\u0101n di Lamerd", "text": "Lo shahrest\u0101n di Lamerd o Lamard (farsi \u0634\u0647\u0631\u0633\u062a\u0627\u0646 \u0644\u0627\u0645\u0631\u062f) \u00e8 uno dei 29 \"shahrest\u0101n\" della provincia di Fars, in Iran. Il capoluogo \u00e8 Lamerd. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2648619", "revid": "109230651", "url": "https://it.wikipedia.org/wiki?curid=2648619", "title": "Georgi Kalojan\u010dev", "text": "Georgi Kalojan\u010dev studi\u00f2 alla prima scuola di teatro di Sofia e subito dopo il diploma inizi\u00f2 a recitare al teatro nazionale Ivan Vazov. In Italia \u00e8 noto quasi esclusivamente per aver interpretato il ruolo di Giordano Bruno nel film \"Galileo\" (1969) di Liliana Cavani."}
{"id": "2648621", "revid": "1543377", "url": "https://it.wikipedia.org/wiki?curid=2648621", "title": "Ligier Nov\u00e0", "text": "La Nov\u00e0 \u00e8 una microvettura prodotta dalla casa automobilistica francese Ligier tra il 1999 e il 2004.\nCaratteristiche tecniche.\nLa Nov\u00e0 fu una novit\u00e0 nell'anno della sua uscita, grazie ad un telaio montato meccanicamente con giunti brevettati in pressofusione. Il telaio con la sua costruzione modulare con parti del pianale pressofuse e la struttura in tubi di lega leggera era rigido e solido, e ci\u00f2 garantiva la migliore tenuta di strada Sfruttando la lega leggera si ottenevano riduzioni del peso, aumentando allo stesso modo la rigidit\u00e0 e la sicurezza della struttura.\nLa batteria e il serbatoio da 17 litri erano sistemati in posizione centrale per garantire una buona distribuzione dei pesi e per aumentare l'abitabilit\u00e0. Il serbatoio era posizionato centralmente anche per una questione di sicurezza in caso di incidente stradale.\nAl lancio la Nov\u00e0 era equipaggiata con un motore bicilindrico diesel Lombardini di 505 cm\u00b3 con potenza massima di 4\u00a0kW. Successivamente \u00e8 stata aggiunta la motorizzazione a benzina, sempre bicilindrica di 650\u00a0cm\u00b3 con potenza massima di 15\u00a0kW.\nCarrozzeria.\nLa carrozzeria \u00e8 in materiale plastico che attutisce gli urti senza deformarsi,\ndotato di elementi di protezione interni ed esterni. La protezione laterale delle porte \u00e8 garantita da rinforzi strutturali. Anche i paraurti sono rinforzati e sono riempiti da polistirolo, posizionato tra il telaio e il paraurti per assorbire meglio gli urti.\nDesign.\nLe linee della Nov\u00e0 riprendevano molto quelle della sua antenata, la Ligier Ambra, anche se erano pi\u00f9 moderne e tondeggianti. Il frontale si presentava completamente rinnovato con un paraurti del colore della carrozzeria con fascia paracolpi e presa d'aria di colore nero e un diverso cofano motore. Sulla fiancata il taglio dei finestrini era invariato, fatta eccezione per quello laterale posteriore che terminava nella linea di cintura con un taglio pi\u00f9 deciso, sempre nella fiancata comparivano due lievi nervature: una sopra il parafango anteriore e l'altra su quello posteriore che poi si raccordava con le luci posteriori. La parte posteriore presentava nuovi proiettori circolari, due sul lato destro e due sul lato sinistro, alloggiati in un supporto di colore nero e un nuovo paraurti con fascia nera paracolpi. \nAll'interno una nuova plancia che riprendeva la strumentazione dell'Ambra, di colore grigio come i pannelli porta, realizzata in un unico stampo.\nEquipaggiamenti e versioni.\nNella sua carriera la Nov\u00e0 ha avuto sostanzialmente due equipaggiamenti: la \"Base\" e la \"Pack\".\nLa Base era la versione semplificata senza vetri elettrici, cerchi in lega di 13\u201d, tetto apribile e altri optional che si trovavano invece nell'allestimento Pack.\nDopo il leggero aggiornamento estetico, le due versioni cambiarono nome rispettivamente in \"City\" e \"Zenith\". Successivamente venne aggiunto l'allestimento \"Fiora\" che si collocava tra le due versioni.\nAggiornamenti.\nDurante la sua carriera la Nov\u00e0 \u00e8 stata sottoposta a lievi aggiornamenti estetici che riguardavano l'adozione di fasce paracolpi anteriori, posteriori e laterali e mascherina anteriore in colore grigio al posto di quello nero, di colore grigio anche il supporto dei fari posteriori. All'interno invece la plancia e i pannelli porta sono cambiati da color grigio in color crema."}
{"id": "2648622", "revid": "767487", "url": "https://it.wikipedia.org/wiki?curid=2648622", "title": "Bill Haley &amp; His Comets", "text": "Bill Haley &amp; His Comets sono stati un gruppo rock and roll statunitense, originario della Pennsylvania, formatosi nel 1952 e attivo fino al 1981, anno della morte del leader Bill Haley; \u00e8 stato inserito nella Rock and Roll Hall of Fame.\nStoria.\nDal 1949 al 1952 il gruppo era gi\u00e0 esistente come \"Bill Haley and the Saddlemen\". Dal 1981, dopo la morte di Haley, la band continu\u00f2 l'attivit\u00e0 come The Comets o Bill Haley's Comets.\nFormazione.\nIl gruppo ebbe diverse modifiche nella formazione. Tra i componenti ci furono anche Danny Cedrone (morto nel 1954), Billy Gussak, Johnny Grande, Al Rex, Ralph Jones, Billy Williamson, Dick Richards, Frank Beecher, Al Rappa."}
{"id": "2648623", "revid": "2023111", "url": "https://it.wikipedia.org/wiki?curid=2648623", "title": "Giochi mondiali 2001", "text": "I Giochi mondiali 2001, sesta edizione della competizione, si tennero ad Akita, in Giappone, dal 16 agosto al 26 agosto 1997. Vi parteciparono 3200 atleti che gareggiarono in 32 discipline (delle quali, cinque erano sport dimostrativi). Furono organizzati da Atsuko Toyama.\nMedagliere.\nLa Russia si aggiudic\u00f2 il medagliare per la prima volta di tre consecutive."}
{"id": "2648626", "revid": "648716", "url": "https://it.wikipedia.org/wiki?curid=2648626", "title": "Club Futsal Eindhoven", "text": "Il Club Futsal Eindhoven \u00e8 la sezione di calcio a 5 del Football Club Eindhoven, societ\u00e0 calcistica olandese con sede a Eindhoven.\nStoria.\nL'attuale assetto risale al 2008, anno in cui il \"CFE/VDL Groep\" e lo \"EFV/Cibatax\", cio\u00e8 le due principali squadre di calcio a 5 di Eindhoven, si fusero in un'unica realt\u00e0. Da allora disputa stabilmente la prima divisione del campionato olandese di calcio a 5, di cui ha vinto finora cinque edizioni.\nCollegamenti esterni.\nPagina ufficiale su Zaalvoetbalinfo.nl"}
{"id": "2648627", "revid": "338769", "url": "https://it.wikipedia.org/wiki?curid=2648627", "title": "CFE Ciba VDL Groep", "text": ""}
{"id": "2648634", "revid": "765341", "url": "https://it.wikipedia.org/wiki?curid=2648634", "title": "Sport dimostrativo", "text": "Lo sport dimostrativo \u00e8 una disciplina sportiva che viene invitata a partecipare (da qui il nome in inglese \"invitational sport\") ad una manifestazione multisportiva dal comitato organizzatore della manifestazione stessa. Ci\u00f2 avviene contattando la rispettiva federazione internazionale dello sport invitato, che deve essere tra quelle riconosciute dal CIO (\"Comitato Olimpico Internazionale\").\nGli sport dimostrativi generalmente sono \"provati\" nel corso di una edizione della manifestazione multisportiva, quale ad esempio i Giochi olimpici o i Giochi mondiali, per poi essere ammessi al programma ufficiale della successiva edizione."}
{"id": "2648635", "revid": "121212512", "url": "https://it.wikipedia.org/wiki?curid=2648635", "title": "Montonico", "text": "Il Mont\u00f2nico, o Montonico bianco, \u00e8 un vitigno italiano a bacca bianca, originario dell'Abruzzo (comune di Bisenti e localit\u00e0 Poggio delle Rose del comune di Cermignano, in provincia di Teramo) e coltivato in molte altre regioni dell'Italia centrale.\nTuttavia le sue origini sono tuttora sconosciute e non si pu\u00f2 parlare di una variet\u00e0 realmente autoctona. Viene coltivato in diverse regioni dell'Italia centro-meridionale come: Lazio, Abruzzo, Campania, Calabria, Marche, Puglia e Umbria.\nVino.\nAbbinamenti consigliati.\nPesce, uova, formaggi, lumache.\nParticolarmente indicato \u00e8 il piatto tipico bisentino della \"Ciavarra in guazzetto\" (pecora giovane cotta in padella con salsa, peperoncino e spezie varie).\nProduzione.\nTerritorio comunale di Bisenti e della frazione di Poggio delle Rose."}
{"id": "2648642", "revid": "1573940", "url": "https://it.wikipedia.org/wiki?curid=2648642", "title": "Shahrest\u0101n di Larestan", "text": "La provincia di Larestan (farsi \u0634\u0647\u0631\u0633\u062a\u0627\u0646 \u0644\u0627\u0631\u0633\u062a\u0627\u0646) \u00e8 una delle 29 province (\"shahrest\u0101n\") della regione di Fars, in Iran. Il capoluogo \u00e8 Lar. La provincia \u00e8 suddivisa in 6 circoscrizioni (\"bakhsh\"):\nLa circoscrizione di Gherash (\u0628\u062e\u0634 \u06af\u0631\u0627\u0634), con la citt\u00e0 di Gerash, \u00e8 diventata provincia."}
{"id": "2648643", "revid": "580197", "url": "https://it.wikipedia.org/wiki?curid=2648643", "title": "Leekster Eagles", "text": "Il Leekster Eagles \u00e8 una squadra olandese di calcio a 5, fondata nel 1987 con sede a Leek (Groninga).\nPartecipa alla prima divisione del campionato olandese di calcio a 5\nCollegamenti esterni.\nSito ufficiale"}
{"id": "2648644", "revid": "27824121", "url": "https://it.wikipedia.org/wiki?curid=2648644", "title": "\u2248", "text": ""}
{"id": "2648645", "revid": "729019", "url": "https://it.wikipedia.org/wiki?curid=2648645", "title": "Fort de la Corne", "text": "Fort de la Corne fu un forte francese della Nuova Francia edificato a met\u00e0 Settecento. Dopo aver edificato Fort Paskoya nel 1752, l'ufficiale francese Louis de la Corne fece erigere un nuovo forte alle foci del fiume Saskatchewan. Questo forte, inizialmente prese il nome di \"Fort Saint Louis\", solo in seguito assunse il nome di Fort de la Corne. Fort de la Corne, assieme a Fort de la Jonqui\u00e8re fu uno dei forti pi\u00f9 occidentali del Nordamerica francese."}
{"id": "2648646", "revid": "125698000", "url": "https://it.wikipedia.org/wiki?curid=2648646", "title": "AFC North", "text": "AFC North \u00e8 la \"division\" settentrionale della American Football Conference, nata nel a seguito della riorganizzazione della National Football League ed originariamente formatasi nel nella fusione tra AFL e NFL col nome di AFC Central. Quest'ultima era a sua volta l'evoluzione della preesistente NFL Century Division.\nAttualmente ne fanno parte: i Baltimore Ravens, i Cincinnati Bengals, i Cleveland Browns ed i Pittsburgh Steelers.\nStoria.\nLa divisione originale (AFC Central) contava 4 membri: oltre agli attuali Bengals, Browns e Steelers, erano presenti gli Houston Oilers. A queste squadre si aggiunsero nel i Jacksonville Jaguars.\nNel i Browns vennero trasferiti da Cleveland a Baltimora col nome di Baltimore Ravens, mentre l'anno seguente gli Oilers lasciarono Houston diventando i Tennessee Titans, rimanendo comunque anch'essi nella \"division\". Due anni pi\u00f9 tardi, nel , venne riformata la squadra di Cleveland sempre col nome di Browns e la \"division\" cont\u00f2 quindi la partecipazione di sei squadre.\nNel , con la riorganizzazione della NFL in otto \"division\" di quattro squadre ciascuna, i Jaguars e i Titans vennero spostati nella AFC South, portando cos\u00ec alla situazione attuale.\nUna particolarit\u00e0 AFC North \u00e8 che l'unica \"division\" della NFL che non allinea tra le squadre che ne fanno attualmente parte una delle fondatrici della American Football League."}
{"id": "2648652", "revid": "98077", "url": "https://it.wikipedia.org/wiki?curid=2648652", "title": "Nessuno \u00e8 profeta in patria", "text": ""}
{"id": "2648653", "revid": "7336", "url": "https://it.wikipedia.org/wiki?curid=2648653", "title": "Giro armonico", "text": ""}
{"id": "2648654", "revid": "1602064", "url": "https://it.wikipedia.org/wiki?curid=2648654", "title": "Apidium", "text": "Il genere Apidium (\"piccolo toro\", dato che i primi fossili vennero ritenuti appartenenti ad una specie di bovino) comprende almeno tre specie di primati estinti vissuti all'inizio dell'Oligocene, all'incirca da 36 a 32 milioni di anni fa.\nI fossili di \"Apidium\" sono comuni nei depositi di Fayum in Egitto. I resti della specie pi\u00f9 antica, \"Apidium moustafai\", sono rari, mentre quelli della specie pi\u00f9 recente, \"Apidium phiomense\", sono relativamente pi\u00f9 comuni.\n\"Apidium\" e gli altri membri della famiglia dei Parapithecidae possiedono tutti i segni distintivi dei moderni Haplorrhini. Sono filogeneticamente correlati al gruppo asiatico eocenico delle Eosimiidae.\nComportamento.\nLe specie di \"Apidium\" erano ben adattate alla vita in quelle che un tempo furono le foreste tropicali dell'Africa settentrionale. Vivevano sugli alberi dove pare si muovessero usando tre arti, in una combinazione di quadrupedalismo e balzi, in modo simile a quello usato oggi dalle scimmie-scoiattolo del genere \"Saimiri\". Da accurati studi sul cranio si \u00e8 dedotto che questi primati fossero frugivori e diurni, con vista acuta.\nI maschi di \"Apidium\" erano pi\u00f9 grandi delle femmine. Questo fatto - per comparazione con i primati viventi - suggerisce che probabilmente vivevano in gruppi, nei quali un ristretto numero di maschi avrebbero avuto il controllo di numerose femmine. I maschi avevano canini sviluppati.\nNella cultura di massa.\nApidium appare nella serie televisiva \"I predatori della preistoria\" nell'episodio \"La balena killer domina i mari\". Viene mostrato come una scimmia che vive tra le mangrovie, con una dieta a base di frutti. \u00c8 stato ipotizzato che dovesse temere predatori come squali o coccodrilli, e persino il \"Basilosaurus\".\nInizialmente sarebbe dovuto comparire ne l'era glaciale il disgelo ma successivamente fu scartato."}
{"id": "2648666", "revid": "729019", "url": "https://it.wikipedia.org/wiki?curid=2648666", "title": "Aeroporto Internazionale Arturo Merino Ben\u00edtez", "text": "L'Aeroporto Internazionale Arturo Merino Ben\u00edtez , conosciuto anche come Aeroporto Internazionale di Santiago, o Aeroporto di Pudahuel, \u00e8 un aeroporto intercontinentale situato nel comune di Pudahuel, 15\u00a0km (9,3 miglia) a Nord-Ovest del centro di Santiago del Cile. \u00c8 il pi\u00f9 grande aeroporto del Cile, il principale punto d'entrata nel paese, ed il sesto maggior aeroporto in America Latina per flusso di passeggeri. SCL \u00e8 il punto di partenza ed arrivo per voli diretti in Europa, Oceania, Asia e le Americhe. Ha servito 24.630.742 passeggeri nel 2019.\nL'aeroporto \u00e8 di propriet\u00e0 dello Stato Cileno ed amministrato da ottobre 2016 dal consorzio franco-italiano Nuevo Pudahuel, propriet\u00e0 di A\u00e9roports de Paris, Vinci Airports ed Astaldi. Il controllo del traffico aereo \u00e8 gestito dalla DGAC (Direcci\u00f3n General de Aeron\u00e1utica Civil-Cile). La sua categoria ICAO \u00e8 4E. Inoltre, \u00e8 il hub principale ed il centro di manutenzione per LATAM Airlines e Sky Airline. LATAM Airlines e le sue sussidiarie realizzano circa l'80% delle operazioni dell'aeroporto.\nL'aeroporto oltre ad essere aperto al traffico commerciale svolge anche funzioni in ambito militare. \u00c8 sede del quartier generale della Seconda Brigata Aerea della Fuerza A\u00e9rea de Chile, l'aeronautica militare cilena, dove sono basati il \"Grupo de Aviaci\u00f3n N\u00ba9\" e \"N\u00ba10\", l'Escuadrilla de Alarma Temprana, il Servicio Aerofotogram\u00e9trico (SAF) e l\"'Escuadrilla Presidencial\" (Servizio di trasporto aereo del Presidente della Repubblica del Cile).. La FIDAE (Fiera Internazionale dell'Aeronautica e lo Spazio), la pi\u00f9 importante fiera aerospaziale dell'emisfero Sud ed una tra le tre maggiori a livello mondiale, ha sede ogni due anni nella sezione militare dell'aeroporto.\nData la sua posizione geografica, \u00e8 l'aeroporto pi\u00f9 distante servito da varie compagnie aeree europee come Air France, Iberia, KLM e British Airways in voli non-stop dagli aeroporti di Parigi-Charles de Gaulle, Madrid-Barajas, Amsterdam-Schiphol e Londra-Heathrow rispettivamente. L'aeroporto Internazionale di Santiago \u00e8 anche il principale punto di connessione tra l'America Latina e l'Oceania, con voli verso Isola di Pasqua, Papeete (Polinesia Francese), Melbourne, Sydney ed Auckland. Il volo diretto QF27 operato da Qantas tra Sydney e Santiago, in Boeing 787-9 e precedentemente in Boeing 747-400ER, copre la pi\u00f9 lunga tratta volata su mare aperto (11.340 km).\nStoria.\n\u00c8 stato inaugurato ufficialmente il 9 febbraio 1967, inizialmente col nome Aeropuerto Internacional de Pudahuel (\"Aeroporto Internazionale di Pudahuel\"), dal comune dove si localizza. Ha sostituito il precedente aeroporto di Los Cerrillos (Codice ICAO: SCTI; Codice IATA: ULC).\n\u00c8 stato ribattezzato il 19 marzo 1980 in onore del fondatore dell'Aeronautica Militare cilena e della LAN Airlines: Commodoro Aeronautico Arturo Merino Ben\u00edtez.\nL'impianto \u00e8 stato ampliato nel 1994 con un nuovo terminal internazionale che copre 90.000 metri quadrati, ispirato nell'architettura dell'aeroporto di Marsiglia-Provence, Francia. L'edificio si trova tra le due piste d'atterraggio. Questa espansione ha aggiunto una nuova torre di controllo, jetways, una zona duty-free, hotel e parcheggi. L'antico terminal \u00e8 stato utilizzato per i voli nazionali fino al 2001, quando tutte le operazioni di passeggeri sono state fuse nello stesso edificio. Negli anni successivi, espansioni minori hanno avuto luogo, come l'inclusione di jetways aggiuntivi.\nTra il 2000 e il 2020 divenne il secondo hub dell'alleanza globale Oneworld nell'emisfero meridionale (dopo l'Aeroporto Internazionale di Sydney-Kingsford Smith), quando LAN Airlines ne divent\u00f2 membro.\nL'edificio che ospita i terminal per passeggeri ha riportato danni in seguito al terremoto della notte del 27 febbraio 2010, per questo \u00e8 stata decisa la chiusura alle operazioni di voli commerciali per ben 72 ore.\nLe piste d'atterraggio e la torre di controllo non hanno riportato danni, potendo avviare immediatamente un massiccio ponte aereo verso le zone pi\u00f9 colpite dal terremoto e conseguente tsunami.\nNel 2011, la IATA confer\u00ec all'aeroporto e alla DGAC (Direzione Generale di Aeronautica Civile del Cile) l\"'Exceptional Recognition Award\" per gli sforzi posteriori al terremoto di febbraio 2010 che ristabilirono in tempo eccezionale i servizi dell'aeroporto senza conseguenti oneri per i passeggeri e per le compagnie aeree. \"Sia aeroporto e servizi di navigazione aerea sono stati ripristinati rapidamente senza alcun impatto sui tassi o degli oneri per i passeggeri e compagnie aeree. DGAC Cile e SCL sono ampiamente riconosciuti come leader in America Latina per efficienza, qualit\u00e0 e attenzione al cliente\"\nNel mese di giugno 2011 l'aeroporto internazionale di Santiago ha ricevuto il premio \"Air Cargo Excellence\", come il miglior aeroporto per carico merce dell'America Latina.\nProgetto di espansione.\nNel 2008, il terminal dell'aeroporto ha raggiunto la capacit\u00e0 massima annua di 9,5 milioni di passeggeri, 2 anni in anticipo dal previsto. Questo stretto scenario significa un degrado complessivo nei servizi aeroportuali, in particolare nella zona di polizia di frontiera, aree check-in e ritiro bagagli, dove le code sono frequenti in alcune ore all'inizio e fine della giornata.\nPer questo motivo, e con le riparazioni necessarie dopo il terremoto di febbraio 2010, il Ministero dei Lavori Pubblici cileno inform\u00f2 che chiamer\u00e0 in appalto nel 2012 l'espansione e la gestione dell'aeroporto, 2 anni prima della fine del contratto con l'attuale operatore.\nIl ministero ha deciso di realizzare un intero nuovo master plan aeroportuale, invece di un ampliamento del singolo edificio terminal passeggeri, come inizialmente proposto dal gestore attuale. Gli studi di fattibilit\u00e0 di questo piano avranno un costo di 4,56 miliardi di pesos cileni (9,4 milioni di dollari) considerati nel bilancio fiscale del 2011. Per questo nuovo piano, il governo ha assunto i servizi di consulenza di \"A\u00e9roports de Paris Ingenierie\" (ADP-I), il ramo tecnico, d'ingegneria ed architettura della societ\u00e0 aeroportuale francese.\nL'espansione tiene in conto una crescita della capacit\u00e0 a 34 milioni di passeggeri annui per il 2034 e 50 milioni di passeggeri entro il 2045. Tale piano prender\u00e0 in considerazione nuovi terminal passeggeri distaccati per voli internazionali e domestici, ulteriori aree commerciali e la costruzione di un treno leggero che collegher\u00e0 l'aeroporto con la rete della Metropolitana di Santiago.\nServizi.\nShopping.\nL'aeroporto internazionale di Santiago ha quattro aree duty-free che offrono una vasta gamma di prodotti. Esse sono amministrate dal gestore spagnolo Aldeasa duty-free. Uno di loro si trova subito dopo il controllo della polizia di frontiera alle partenze, mentre un altro si trova prima della zona ritiro bagagli.\nNegozi di souvenir, gioielleria, artigianato cileno e Botteghe del Vino, musica e accessori, sono disponibili in oltre 70 punti vendita.\nRistoranti.\nL'Aeroporto Internazionale di Santiago dispone di 21 rinomati ristoranti, caffetterie e bar, situati nelle zone pubbliche e nei saloni VIP nazionali ed internazionali alle partenze. Franchising internazionali includono Starbucks Coffee, Ruby Tuesday (ristorante), Boost &amp; Juice, Caffriccio e Dunkin' Donuts.\nServizi VIP e frequent-flyer.\nServizi VIP sono offerti in entrambi i terminal. Nel terminal internazionale, gli operatori sono: LATAM Airlines, American Airlines (Admirals Club), e l'alleanza SkyTeam (Delta Air Lines Sky Club), Avianca (Star Alliance) in aggiunta ai saloni non affiliati, come ad esempio i Pacific Club.\nLATAM Airlines amministra un'area check-in speciale nella parte occidentale della zona partenze (secondo piano) per i VIP, Business Class e Prima Classe, viaggiatori frequenti di livelli Sapphire ed Emerald dell'alleanza OneWorld."}
{"id": "2648667", "revid": "486946", "url": "https://it.wikipedia.org/wiki?curid=2648667", "title": "Comodoro Arturo Merino Ben\u00edtez International Airport", "text": ""}
{"id": "2648674", "revid": "1659756", "url": "https://it.wikipedia.org/wiki?curid=2648674", "title": "AFC South", "text": "AFC South \u00e8 la \"division\" meridionale della American Football Conference, nata nel a seguito della riorganizzazione della National Football League.\nDalla sua fondazione ne fanno parte: gli Houston Texans, gli Indianapolis Colts, i Jacksonville Jaguars, ed i Tennessee Titans.\nStoria.\nLa divisione venne formata nel 2002 con la riforma della NFL, facendovi confluire due squadre precedentemente appartenenti alla AFC Central (i Jaguars ed i Titans), una proveniente dalla AFC East (i Colts) ed una di nuova fondazione (i Texans)."}
{"id": "2648675", "revid": "92723", "url": "https://it.wikipedia.org/wiki?curid=2648675", "title": "Aeroporto Internazionale Jorge Ch\u00e1vez", "text": "L\u2019Aeroporto Internazionale Jorge Ch\u00e1vez (IATA: LIM, ICAO: SPJC), (Aeropuerto Internacional Jorge Ch\u00e1vez), \u00e8 il principale aeroporto nazionale ed internazionale del Per\u00f9. Si trova a Callao, a 11 chilometri da Lima, la capitale della nazione e a 17 km da Miraflores. Durante il 2018, l'aeroporto ha servito 22.127.752 passeggeri. \u00c8 dedicato all'aviatore peruviano Jorge Ch\u00e1vez, primo trasvolatore delle Alpi.\nIn virt\u00f9 della sua posizione strategica al centro della costa occidentale del Sudamerica, l'aeroporto \u00e8 diventato un polo importante della regione. Di fatto ha la funzione di hub di collegamento tra le Americhe, l'Asia-Pacifico e l'Europa. Grazie a tale caratteristica, nel corso degli anni l'aeroporto Jorge Ch\u00e1vez ha prodotto una crescita notevole sia nel numero di passeggeri, che nella quantit\u00e0 di merci e di posta.\nDal 2009 al 2013 ottenne il premio \"World Travel Awards\" come miglior aeroporto del Sudamerica per 5 anni consecutivi. Fu anche scelto, dalla Skytrax Research, come \"Miglior Aeroporto\" del Sudamerica tutti gli anni dal 2009 al 2015, nel 2019 e nel 2020. Attualmente \u00e8 la sede per il Sudamerica della compagnia aerea LATAM Per\u00f9.\nIn previsione di un maggior numero di collegamenti con le citt\u00e0 americane ed europee, sono in corso specifici lavori di ristrutturazione tra cui la costruzione di una seconda pista d\u2019atterraggio, una nuova torre di controllo e la costruzione di un nuovo terminal.\nStoria.\nVenne ideato nel 1960 per sostituire il vecchio aeroporto Limatambo, situato nel quartiere di San Isidro, ormai circondato da nuove aree residenziali. Il suo nome deriva dal pioniere dell'aviazione peruviano Jorge Ch\u00e1vez Dartnell, il primo uomo ad attraversare nel 1910 le Alpi con un monoplano. Venne ufficialmente inaugurato il 30 dicembre 1965. Era considerato ai suoi tempi come uno degli aeroporti pi\u00f9 moderni dell'America Latina. Nei successivi 35 anni, il terminal non ha subito grandi modifiche nella sua infrastruttura, salvo isolate ristrutturazioni e ampliamenti circoscritti.\nNel 2001, il governo peruviano ha affidato la gestione dell'aeroporto alla societ\u00e0 Lima Airport Partners (LAP), un consorzio statunitense-tedesco, forti di un progetto di espansione e ammodernamento. Al 2009 il capitale sociale della LAP \u00e8 controllato da tre prestigiose istituzioni internazionali: la Fraport AG, con il 70,01% del capitale, dall'International Finance Corporation (membro del gruppo Banca mondiale), con il 19,99%, e dal , gestito da AC Capitales SAFI SA, per il restante 10%. Il Fraport AG \u00e8 una rinomata azienda tedesca che gestisce diversi aeroporti in diverse citt\u00e0: Francoforte (Germania), Nuova Delhi (India), Cairo (Egitto), Riyadh (Arabia Saudita). Lo scalo di Lima \u00e8 l'unico che la Fraport gestisce in America Latina.\nOpere e progetti.\nAl fine di dotarlo di infrastrutture di livello internazionale, la Lima Airport Partners ha commissionato un progetto per l'ampliamento e la ristrutturazione del terminal passeggeri presso i pi\u00f9 importanti studi di architettura, con sede in diversi continenti, tra cui New York, Miami e Los Angeles (USA), Parigi (Francia), Hong Kong e Shanghai (Cina), Dubai (UAE), San Paolo (Brasile) e Lima (Per\u00f9). Dopo la stesura del \"master plan\" i primi lavori iniziarono nel 2001. Nel febbraio 2005 venne conclusa la prima fase di ristrutturazione del terminal, che comprendeva il rinnovamento completo delle infrastrutture esistenti, la costruzione del centro commerciale Plaza Per\u00f9, e il nuovo progetto dei 18 gate, sette dei quali dotati di ponti di imbarco.\nNel giugno 2007 venne aperto l'Hotel a 4 stelle \"Costa del Sol Ramada\". \u00c8 direttamente collegato al terminal passeggeri con un ponte pedonale sopraelevato. Nel gennaio 2009 venne inaugurata la seconda fase di ristrutturazione, che comprendeva l'espansione della zona di concorso e l'installazione dei 12 ponti di imbarco aggiuntivi a sette gi\u00e0 esistenti, per un totale di 19.\nIl terminal passeggeri, si sviluppa, dal 2009, su una superficie di 84.570\u00a0m\u00b2 (nel 2001 era di 39.467\u00a0m\u00b2). La zona commerciale comprende 63 negozi, \u00e8 dotata di diversi tapis roulant, e cinque nastri per la raccolta dei bagagli dei passeggeri disponibili nell'area internazionale.\nSia nell'area internazionale che nell'area di migrazione sono disponibili 16 Check In e 22 punti di controllo in arrivo/partenza. La piattaforma per il parcheggio degli aeromobili \u00e8 stata incrementata di 304,881\u00a0m\u00b2 (nel 2001 era 165\u00a0000\u00a0m\u00b2) e la ristrutturazione della torre centrale degli uffici rende l'aeroporto pi\u00f9 moderno e funzionale. Nel 2009 lo spazio commerciale venne incrementato di oltre 1.800 m\u00b2.\nVenne aggiunto presso il molo nazionale, un nuovo VIP Lounge, mentre al molo internazionale venne aperto un Salon S.p.A. Nel corso del 2010 gli investimenti si sono concentrati sull'espansione dell'aeroporto e sulle opere di manutenzione delle piste di decollo.\nNel 2011, venne installato un nuovo radar in grado di intercettare i voli anche in presenza di una pesante copertura nuvolosa, caratteristica comune nella zona in cui si trova l'infrastruttura. Aprir\u00e0 inoltre un nuovo centro di controllo, un simulatore, e una scuola di formazione per piloti.\nL'aeroporto \u00e8 stato inoltre fornito di uno strumento moderno: il Landing System (ILS), di Categoria III per ricevere voli a visibilit\u00e0 zero, rendendo l'aeroporto una dei pi\u00f9 sicuri al mondo. Nel 2014 \u00e8 in progetto la costruzione di una seconda pista, parallela alla presente. Il terreno adiacente \u00e8 in fase di esproprio da parte del Ministero dei Trasporti e delle Comunicazioni del Per\u00f9. Quando il lavoro verr\u00e0 completato, l'aeroporto internazionale Jorge Ch\u00e1vez sar\u00e0 dotato anche delle piste 15L e 15R.\nInfrastrutture hotel e commerciale.\nHotel \"Ramada Costa del Sol \". Inaugurato il 12 giugno 2007 si trova di fronte alla torre dell'aeroporto e si compone di cinque piani, che comprendono: un ristorante di 70 posti, un caff\u00e8, un bar, un centro benessere, sale da biliardo, una palestra, un parrucchiere, un centro d'affari e conferenze. L'edificio \u00e8 coperto di pannelli fonoassorbenti che isolano il rumore degli aerei.\nMall Plaza \". Costituito da una serie di negozi e ristoranti situati nel Terminal Passeggeri prima della zona di imbarco. Questi negozi sono forniti dei tipici prodotti peruviani come l'artigianato, l'argento, i tessuti di alpaca, i prodotti in pelle, e una vasta gamma di profumi, liquori, cioccolato, riviste e altri oggetti. Il centro ospita anche negozi di alimentari, una banca, telefoni pubblici, bancomat e un salotto.\nDuty Free. \u00c8 situato dopo il gate di controllo bagagli. Uno dei concessionari \u00e8 la societ\u00e0 internazionale dedicata al commercio libero, 'Aldeasa'. In questi negozi si possono acquistare marche di abbigliamento di lusso, tra cui Lacoste, Tommy Hillfiger, Timberland ed Esprit.\nServizi passeggeri.\nTrasporti - Il principale mezzo di trasporto tra l'aeroporto e la citt\u00e0 di Lima \u00e8 il taxi, tra l'altro molto economico. Per la sicurezza si consiglia di prendere solo le imprese di taxi autorizzate alla zona arrivi internazionali. \u00c8 inoltre possibile noleggiare un'auto, contattando le aziende situate presso il gate arrivi internazionali.\nInformazioni turistiche - Per le informazioni turistiche e per l'assistenza sono disponibili i moduli \"iper\u00fa\", presso i gates Arrivi / Partenze Nazionali ed Internazionali.\nVIP lounge - L'aeroporto dispone di diverse sale per il riposo dei passeggeri: il Salon \"VIP Per\u00fa\": Per il grande pubblico. Ingresso solo con carte di credito. Il Lounge \"VIP Club\": Per i passeggeri di prima classe invitati dalle compagnie aeree. La Hall \"Sumaq VIP Lounge\": Per i passeggeri di classe business e prima classe. La Sala degli Ufficiali: Per le autorit\u00e0 impiegate nell'aeroporto. Nel 2010 e per il secondo anno consecutivo, la sala \"Sumaq VIP Lounge\", appartenente alla catena internazionale di saloni \"Priority Pass\" \u00e8 stata premiata con il titolo \"\"The Show\", \"sulla base di una scelta effettuati dagli utenti di tale catena.\nGuida per disabili - Le strutture aeroportuali sono progettate per fornire i servizi necessari a tutti gli utenti, in conformit\u00e0 alle disposizioni del Regolamento Nazionale delle Costruzioni. Gli ascensori, le cabine telefoniche, il parcheggio, i servizi igienici, le rampe di accesso, sono facilmente raggiungibili. L'aeroporto \u00e8 dotato anche di un servizio per l'affitto di sedie a rotelle.\nEmergency Medical Service - Attivo 24 ore su 24 grazie alle seguenti istituzioni: Air Salute - Agenzia del Ministero della Salute. Fornisce i servizi medici gratuiti ai passeggeri ed \u00e8 situato nella zona arrivi nazionali di primo livello. Chiave Care - Medico Servizio di ambulanza per spedizioni di emergenza."}
{"id": "2648677", "revid": "297059", "url": "https://it.wikipedia.org/wiki?curid=2648677", "title": "Jorge Ch\u00e1vez International Airport", "text": ""}
{"id": "2648680", "revid": "104485", "url": "https://it.wikipedia.org/wiki?curid=2648680", "title": "Telenor Arena", "text": "La Telenor Arena, talvolta accreditata come Fornebu Arena, \u00e8 un'arena polifunzionale coperta di Fornebu, localit\u00e0 del comune norvegese di B\u00e6rum a pochi chilometri da Oslo.\nFu costruita tra il 2007 e il 2009 per sostituire il Nadderud Stadion come stadio della squadra maschile di calcio dello Stab\u00e6k Fotball, in vista della Eliteserien 2009. Tuttavia nel 2011 il club \u00e8 tornato al Nadderud a causa di una controversia con il gestore dell'arena.\nL'arena ha ospitato l'Eurovision Song Contest 2010, oltre che diversi concerti di cantanti di fama internazionale.\nLa compagnia norvegese Telenor ne detiene i diritti di denominazione.\nStoria.\nProgetto.\nLa necessit\u00e0 di creare una nuova arena per ospitare lo Stab\u00e6k Fotball si pales\u00f2 tra gli ultimi anni '90 e i primi anni 2000 con l'ascesa della squadra verso la divisione calcistica pi\u00f9 alta a livello nazionale. Lo stadio casalingo della squadra era infatti il Nadderud Stadion, situato nella citt\u00e0 di Bekkestua (B\u00e6rum), che, nonostante un'importante ristrutturazione conclusasi nel 1996, risultava inadeguato ad ospitare una squadra di calcio professionista.\nDopo aver proposto un adeguamento dello stadio, nel 1999 si propose di costruirne uno nuovo a Fornebu, localit\u00e0 del comune di B\u00e6rum che stava affrontando un progetto di rigenerazione urbana in seguito alla chiusura dell'aeroporto di Oslo-Fornebu nel 1998. Una prima proposta, denominata Blue Dream Arena, includeva un'arena coperta, con tetto retrattile, da 25 000 posti mobili, in modo tale da poter ospitare sia competizione atletiche che calcistiche.\nNel maggio 2001 il consiglio comunale di Oslo approv\u00f2 la vendita delle propriet\u00e0 di Fornebu alla Fornebu Boligspar, che avrebbe poi ceduto un lotto per la costruzione dell'arena alla Stab\u00e6k Holding; tuttavia nel novembre 2002 la corte d'appello del Borgarting consent\u00ec alla compagnia aerea Norr\u00f8nafly di mantenere attivo un hangar, posto nel sito designato alla costruzione dell'impianto, fino al 2014.\nNel 2003 la Stab\u00e6k Holding rischia la bancarotta, pertanto la Fornebu Boligspar ritiene pi\u00f9 consona la costruzione di condomini nei terreni acquistati dalla municipalit\u00e0 di Oslo ed \u00e8 cos\u00ec che iniziarono i negoziati tra le due societ\u00e0, mediati dal sindaco di B\u00e6rum, Odd Reinsfelt. Si susseguirono diversi compromessi, poi stracciati da entrambe le societ\u00e0.\nSuccessivamente il club calcistico riesce ad ottenere un terreno dalla societ\u00e0 IT Fornebu, diventata poi titolare delle strutture commerciali, tuttavia la costruzione fu ritardata al 2006.\nCostruzione.\nL'inizio dei lavori era previsto per il 2006, ma i piani di costruzione della linea Fornebu, un people mover che avrebbe collegato Fornebu e Lysaker, ritardarono ulteriormente l'inizio dei lavori, che ricevette il via libera dalla municipalit\u00e0 di B\u00e6rum nel mese di novembre.Il progetto fu affidato allo studio HRTB mentre la costruzione fu assegnata alla compagnia svedese NCC. Il primo atto fu la demolizione dell'hangar, completata nel mese di febbraio 2007 ma la prima pietra dell'arena fu posata solo il 5 settembre.\nIl 24 giugno 2008 lo Stab\u00e6k ha annunciato di aver siglato un contratto undecennale con la compagnia norvegese di telecomunicazioni Telenor per i diritti di denominazione della struttura con un valore totale di 115 milioni di corone norvegesi (circa 9,9 milioni di euro)."}
{"id": "2648685", "revid": "1543377", "url": "https://it.wikipedia.org/wiki?curid=2648685", "title": "Baby Dee", "text": "Ha lavorato con Antony and the Johnsons, Sex Pistols, Bonnie Prince Billy, Marc Almond, Current 93, Little Annie e diversi artisti della scena newyorkese.\nBiografia.\nNata in Ohio, si trasferisce a New York nei primi anni '70. Qui lavora come direttrice di un coro e insegnante di musica in una scuola cattolica. In seguito si unisce al Coney Island Sideshow Circus presentandosi con un enorme triciclo sormontato da un'arpa.\nTornata a Cleveland lavora inizialmente come taglialegna per poi dedicarsi definitivamente alla musica. David Tibet dei Current 93 la scopre e produce il suo primo album, \"Little Window\" (2001), registrato a Cleveland, composto prevalentemente di voce e pianoforte e pubblicato dall'etichetta Durtro. L'anno dopo pubblic\u00f2 \"Love's Small Song\", in cui Baby Dee riprende quell'arpa che le aveva dato fasto nei dischi di Antony and the Johnsons, mescolandola con fisarmonica e pianoforte. Seguono poi alcuni album (uno di questi registrato dal vivo a Torino), sempre per la casa discografica Durtro di David Tibet.\nNel 2008 il passaggio all'etichetta Drag City, per cui pubblica \"Safe Inside The Day\" e \"The Robins' Song\".\nNel 2010 esce l'ispiratissimo \"A Book of Songs For Anne Marie\" (Tin Angel Records), rilettura di un suo precedente lavoro pubblicato nel 2004 in edizione libro+cd in tiratura limitatissima, solo 150 copie. Nel 2011 escono due album, \"Regifted Light\" e il doppio live \"Baby Dee Goes Down to Amsterdam\". Del 2012 \u00e8 il cd \"State of Grace\", realizzato con Little Annie.\nFra le sue collaborazioni pi\u00f9 recenti ci sono quelle con i Current 93 e Marc Almond, con i quali \u00e8 in tourn\u00e9e dal 2007. Dee appare nel DVD di Almond \"Bluegate Fields\" ed anche sul \"Live at the Roundhouse\" di The Dresden Dolls, con cui si \u00e8 esibita in diverse occasioni."}
{"id": "2648706", "revid": "287204", "url": "https://it.wikipedia.org/wiki?curid=2648706", "title": "Episodi di Medium (sesta stagione)", "text": "La sesta stagione di \"Medium\" \u00e8 andata in onda dal 25 settembre 2009 al 21 maggio 2010 sul network americano CBS. In Italia la prima stagione \u00e8 stata trasmessa in prima visione, dal 3 febbraio 2011 al 7 aprile 2011, su Rai 3.\nBentornata Allison.\nTrama.\nAllison si sveglia dopo 3 mesi di coma. Anche se \u00e8 in buona forma, una parte del suo corpo \u00e8 paralizzata.\nInoltre, scopre che da quando il tumore \u00e8 stato rimosso, i suoi sogni sono svaniti.\nJoe, per starle vicino in questi mesi, \u00e8 costretto a licenziarsi. Allison chiede a Devalos di poter tornare a lavorare.\nUn ricco imprenditore, intanto, chiede aiuto al procuratore, a causa di un maniaco che segue e riprende sua moglie. I poteri di Allison cominciano a riaffiorare, svelando cos\u00ec che la morte dell'imprenditore, in un primo momento attribuita al maniaco, \u00e8 in realt\u00e0 opera della moglie, che intrattiene una relazione con il suo presunto stalker.\nLa paralisi di Allison comincia a scomparire .\nChi \u00e8 quella ragazza.\nTrama.\nDopo la morte di una persona cara a Devalos, figlia della sua governante, si scopre che la ragazza \u00e8 stata uccisa dal suo amante.\nAllison nota il comportamento curioso della figlia maggiore e scopre attraverso i suoi sogni, che lo spirito della ragazza ha preso il controllo del corpo di Ariel, per vendicarsi del suo assassino.\nIl dottor Morte.\nTrama.\nAllison fa un sogno che la turba molto: durante il coma \u00e8 stata per morire e ci\u00f2 sarebbe successo se non fosse stato per l'intervento di un medico. Quello stesso medico per\u00f2 sembra sia coinvolto nella morte di una sua cara amica da tempo ammalata di tumore e ricoverata in ospedale. In quel ospedale sembra che ultimamente accadano cose strane...\nIl killer della bilancia.\nTrama.\nAllison fa un sogno su una rapina e scopre che la vittima \u00e8 un suo compagno di terapia riabilitativa. A Phoenix ritorna ad uccidere un serial killer che undici anni prima ammazzava delle donne e incideva sulla fronte delle stesse il simbolo della bilancia. Intanto la nostra medium, con l'aiuto di Scanlon, riesce a fare arrestare il rapinatore del suo compagno di terapie, ma scopre qualcosa di inquietante e inimmaginabile...\nIstinto materno.\nTrama.\nUn bambino di nome Braais, secondo i suoi genitori, \u00e8 stato rapito dalla sua baby sitter. Il pianto del piccolo ossessiona Allison giorno e notte; grazie al quel pianto ossessivo Braais viene ritrovato dalla signora Dubouis. Per\u00f2 Allison, per seguire il suo istinto materno, rapisce il piccolo e viene arrestata. Come al solito tutto avr\u00e0 un senso.\nMordimi.\nTrama.\nAllison sogna alcuni zombi che l'inseguono, la mordono e la graffiano. Al suo risveglio si ritrova con delle vere ferite sul suo corpo. I medici non riescono a dare una spiegazione plausibile. Un impresario di pompe funebri, intanto, viene trovato morto vicino alla tomba della moglie. Le ferite di Allison sono legate a quella morte.\nL'artificiere.\nTrama.\nAllison ha appena noleggiato una macchina perch\u00e9 la sua \u00e8 rimasta coinvolta in un incidente. Grazie ai suoi sogni \u00e8 convinta che un artificiere sia coinvolto in una rapina a una banca. N\u00e9 il procuratore n\u00e9 Scanlon sono d'accordo con lei. Come al solito...\nTi chiamer\u00f2 Angelo.\nTrama.\nAngelo Filipelli \u00e8 stato ucciso, diciassette anni prima, da un sicario che l'ha sepolto sotto una colata di cemento. Ariel ha un fidanzato ma ad Allison non piace perch\u00e9, secondo lei, il ragazzo nasconde qualcosa. Intanto il sicario che ha ucciso Filipelli viene trovato morto e viene incriminato proprio il ragazzo di Ariel. Allison aveva ragione?\nIl futuro abbagliante.\nTrama.\nAllison ha un problema agli occhi ed \u00e8 costretta a portare degli occhiali da sole. Con gli occhiali vede sulla fronte di ogni persona i giorni che gli restano da vivere. Comincia a preoccuparsi quando vede sulla fronte di Scanlon il numero 2. Intanto, Lee sta indagando su l'omicidio di uno spacciatore.\nMi fai venire la febbre.\nTrama.\nJoe ha una forte influenza mentre la citt\u00e0 di Phoenix \u00e8 in pericolo a causa di un possibile attentato biologico. Allison sogna l'incidente che dovrebbe causare il contagio e si ritrova coinvolta con la sua famiglia e i suoi amici. Alla fine si scopre che la responsabilit\u00e0 \u00e8 di due amanti che volevano fare carriera e guadagnare molto.\nAmore Eterno.\nTrama.\nAllison e l'ufficio del procuratore distrettuale sono alla prese con un omicida, il killer degli spiccioli, che ha l'abitudine di lasciare il cadavere della vittima precedente nella casa della vittima successiva. Il sospettato principale, inseguito da Scanlon, viene investito da un'auto e muore sul colpo. L'uomo va in sogno ad Allison e le confessa di non essere lui il killer degli spiccioli e le chiede di incontrare la sua fidanzata. Ad un certo punto Allison fa un sogno e capisce...\nCaro pap\u00e0.\nTrama.\nPer Manuel Devalos \u00e8 un momento triste. Fatti legati al suo lavoro gli fanno tornare in mente la sua povera figlia morta diversi anni prima. Un ragazzo che lui non \u00e8 riuscito a difendere quando esercitava la libera professione, lascia nella sua cassetta della posta un articolo di giornale con la notizia del suicidio della ragazza. Allison e Scanlon cercano di aiutare il loro capo; ma un vero aiuto all'uomo lo dar\u00e0 Bridget che intanto sta lavorando alla biblioteca.\nPsiche.\nTrama.\nDue ragazze si trovano in un istituto per cure mentali per aver ucciso rispettivamente i genitori e un insegnante. Secondo Allison la ragazza accusata di aver ucciso i genitori \u00e8 innocente perch\u00e9 l'assassino sarebbe il fratello. Ma... il finale \u00e8 come sempre inaspettato.\nPu\u00f2 il vero Fred Rovick alzarsi in piedi per favore?\nTrama.\nAllison continua a vedere il volto di un solo uomo su quelli delle altre persone, compreso Joe, e deve capirne il motivo. Intanto Ariel ha difficolt\u00e0 a fare da babysitter ad un bambino.\nChi la fa l'aspetti.\nTrama.\nAllison si iscrive ad un corso di autodifesa. Intanto Devalos lavora sul caso relativo allo stupro di un'adolescente ed un omicidio che coinvolge un agente di polizia.\nAllison Rolen si sposa.\nTrama.\nUno sguardo al passato, al matrimonio tra Allison e Joe ed a come i poteri sempre pi\u00f9 sviluppati di Allison hanno influenzato la giovane coppia.\nSangue del mio sangue - 1\u00aa Parte.\nTrama.\nAllison e sua figlia hanno lo stesso sogno che riguarda una strana ragazza che pu\u00f2 essere collegata ad una serie di omicidi. Intanto Joe ha un'altra discussione con il suo capo.\nSangue del mio sangue - 2\u00aa Parte.\nTrama.\nAllison scopre che la strana ragazza dei sogni \u00e8 la prossima vittima del serial killer e deve proteggerla mentre cerca di catturare l'assassino. Intanto la situazione lavorativa di Joe prende un'altra piega inaspettata.\nLa voce dell'allarme.\nTrama.\nAllison installa un allarme ad alta tecnologia quando un vicino viene assassinato. Ariel interagisce con un fantasma che potrebbe aiutarla ad entrare nel college che pi\u00f9 desidera.\nSalti nel tempo.\nTrama.\nIn modo inspiegabile, Ariel perde degli anni della sua vita e deve trovare un modo per tornare al presente.\nUn maialino da salvare.\nTrama.\nL'amicizia di Allison con un maiale la conduce nella zona della scomparsa di un attivista per i diritti degli animali. Intanto Joe riceve un regalo di compleanno speciale da Marie.\nAl futuro.\nTrama.\nNel finale della sesta stagione, il tumore al cervello di Allison si ripresenta e comporta conseguenze non solo per lei, ma per tutti i suoi cari."}
{"id": "2648707", "revid": "110157", "url": "https://it.wikipedia.org/wiki?curid=2648707", "title": "Prime Suspect (serie televisiva 1991)", "text": "Prime Suspect \u00e8 una serie televisiva britannica creata da Lynda La Plante e prodotta da Granata Television per ITV. Trasmessa tra il 1991 e il 2006, la serie ha per protagonista Helen Mirren nel ruolo della poliziotta Jane Tennison, detective della squadra omicidi di Scotland Yard.\nIn Italia \u00e8 andata in onda in prima visione sul canale satellitare Hallmark Channel tra febbraio e marzo 2007. Tutte le stagioni sono state pubblicate in DVD con doppio audio da Malavasi Editore, che ne ha curato l'edizione italiana.\nNel 2011 la rete statunitense NBC, grazie ad un accordo con il network ITV, ha prodotto un remake dal titolo omonimo: \"Prime Suspect\". Nel 2017 ne \u00e8 stato invece prodotto un prequel intitolato \"Prime Suspect 1973\", andato in onda su ITV.\nEpisodi.\nLa serie \u00e8 composta complessivamente da quattordici episodi andati in onda nell'arco di sette stagioni tra il 7 aprile 1991 e il 22 ottobre 2006. Ogni episodio ha una durata di circa 100 minuti, eccetto l'unico episodio della quinta stagione che \u00e8 di 205 minuti.\nParodie.\nNel 1997, in occasione di una raccolta fondi per l'associazione Comic Relief, \u00e8 stato trasmesso un episodio intitolato \"Prime Cracker\", un crossover-parodia tra le serie \"Prime Suspect\" e \"Cracker\", con entrambi i protagonisti (Helen Mirren e Robbie Coltrane) nei rispettivi ruoli."}
{"id": "2648708", "revid": "9316", "url": "https://it.wikipedia.org/wiki?curid=2648708", "title": "Influenza A", "text": ""}
{"id": "2648709", "revid": "22414", "url": "https://it.wikipedia.org/wiki?curid=2648709", "title": "Forza Milan", "text": ""}
{"id": "2648711", "revid": "1543377", "url": "https://it.wikipedia.org/wiki?curid=2648711", "title": "Giampiero Frondini", "text": ""}
{"id": "2648715", "revid": "2034231", "url": "https://it.wikipedia.org/wiki?curid=2648715", "title": "Letteratura orale", "text": "Per letteratura orale si intende la letteratura del linguaggio parlato (orale), mentre la letteratura opera nel campo della scrittura. Ci\u00f2 quindi costituisce un elemento generalmente fondamentale della cultura, ma opera in molti modi come ci si potrebbe aspettare dalla letteratura. Lo studioso ugandese Pio Zirimu ha introdotto il termine oratura nel tentativo di evitare un ossimoro, ma il termine \"letteratura orale\" resta pi\u00f9 comune sia nello scritto accademico che popolare.\nLe civilt\u00e0 pre-letterate, per definizione, non hanno una letteratura scritta, ma possono possedere una ricca e varia tradizione orale (cui appartengono epopee popolari, folclore e canzoni popolari) che effettivamente costituisce una letteratura orale.\nLe civilt\u00e0 alfabetizzate possono continuare una tradizione orale - in particolare all'interno della famiglia (ad esempio i racconti all'ora di andare a dormire) o strutture sociali informali. La narrazione di leggende urbane possono essere considerate un esempio di letteratura orale, come le barzellette.\nLa \"performance poetry\" \u00e8 un genere di poesia che rifugge consapevolmente la forma scritta.\nStili di memorizzazione.\nNell'antica India, la memorizzazione dei sacri \"Veda\" includeva fino a undici forme di recitazione dello stesso testo.\nLa recitazione procedeva cos\u00ec:\n parola1parola2, parola2parola1, parola1parola2; parola2parola3, parola3parola2, parola2parola3; ...\nIn un'altra forma di recitazione una sequenza di \"N\" parole veniva recitata (e memorizzata) associando le prime due e le ultime due parole, proseguendo cos\u00ec:\n parola1parola2, parola(N-1)parolaN; parola2parola3, parola(N-3)parola(N-2); ...; parola(N-1)parolaN, parola1parola2;\nLa forma pi\u00f9 complessa di recitazione assumeva questa forma:\nparola1parola2, parola2parola1, parola1parola2parola3, parola3parola2parola1, parola1parola2parola3; parola2parola3, parola3parola2, parola2parola3parola4, parola4parola3parola2, parola2parola3parola4; ... \nMetodi simili sono stati utilizzati per memorizzare testi matematici, la cui trasmissione \u00e8 rimasta esclusivamente orale fino alla fine del periodo vedico (ca. 500 a.C.).\nCultura sorda.\nAnche se le persone sorde comunicano con i segni piuttosto che oralmente, la loro cultura e le tradizioni sono considerate nella stessa categoria della letteratura orale. Racconti, barzellette e poesie vengono tramandati da una persona all'altra senza essere scritti."}
{"id": "2648723", "revid": "125130604", "url": "https://it.wikipedia.org/wiki?curid=2648723", "title": "The Roundhouse", "text": "La Roundhouse \u00e8 un ex edificio industriale di Camden Town a Londra che dagli anni sessanta viene usato come sala da concerto. Costruito nel 1846, \u00e8 stato adibito a diversi usi fino alla seconda guerra mondiale quando fu abbandonato. Riapr\u00ec nel 1964 come teatro e complesso per le arti.\nDagli anni sessanta ad oggi ha ospitato celebri concerti e spettacoli, guadagnandosi l'appellativo di \"teatro leggendario\".\nAlcuni fra gli artisti che si sono esibiti alla Roundhouse sono Genesis, Pink Floyd, Soft Machine, Alexis Korner, Cyril Davies, Rolling Stones, David Bowie, Robbie Williams, Red Hot Chili Peppers, Jimi Hendrix, Led Zeppelin, The Doors, Ramones, Bob Dylan, Oasis e Lenny Kravitz. \nNegli anni settanta ha ospitato spettacoli del Living Theatre, Peter Brook, la Royal Shakespeare Company e di Lindsay Kemp. Nel 1983, a causa della mancanza di fondi, l'edificio torn\u00f2 ad essere in disuso finch\u00e9 la propriet\u00e0 non fu rilevata da un privato locale, riaprendo i battenti nel 1996.\nNel 2004 venne restaurata e rimodernata e adesso ospita un programma vario di spettacoli, oltre che gli Electric Proms della BBC (con concerti di Shirley Bassey e Marc Almond), e di cerimonie di premi prestigiosi quali il \"BT Digital Music Awards\".\nDal 2009 \u00e8 sede dei concerti dell'iTunes Festival."}
{"id": "2648724", "revid": "598631", "url": "https://it.wikipedia.org/wiki?curid=2648724", "title": "Universit\u00e0 telematica San Raffaele", "text": "L'universit\u00e0 Telematica San Raffaele Roma, gi\u00e0 Unitel, \u00e8 un'universit\u00e0 telematica privata, istituita l'8 maggio 2006.\nStruttura.\nL'attivit\u00e0 didattica e di ricerca \u00e8 coordinata da un unico dipartimento di scienze umane e promozione della qualit\u00e0 della vita.\nNon va confusa con l'Universit\u00e0 Vita-Salute San Raffaele di Milano.\nNel 2020 viene attivata una sede distaccata a Giulianova, in Abruzzo."}
{"id": "2648725", "revid": "125261167", "url": "https://it.wikipedia.org/wiki?curid=2648725", "title": "NFC South", "text": "NFC South \u00e8 la \"division\" meridionale della National Football Conference, nata nel a seguito della riorganizzazione della National Football League.\nDalla sua fondazione ne fanno parte: gli Atlanta Falcons, i Carolina Panthers, i New Orleans Saints ed i Tampa Bay Buccaneers.\nStoria.\nLa divisione venne formata facendovi confluire tre squadre precedentemente appartenenti alla NFC West (i Falcons, i Panthers e i Saints) ed una proveniente dalla NFC Central (i Buccaneers).\nLa NFC South \u00e8 la prima \"division\" dalla riorganizzazione della NFL ad aver visto ognuna delle proprie squadre partecipare ad un Conference Championship Game."}
{"id": "2648733", "revid": "24823", "url": "https://it.wikipedia.org/wiki?curid=2648733", "title": "AFC Central", "text": ""}
{"id": "2648735", "revid": "1573940", "url": "https://it.wikipedia.org/wiki?curid=2648735", "title": "Nazionale di pallavolo maschile degli Emirati Arabi Uniti", "text": "La nazionale di pallavolo maschile degli Emirati Arabi Uniti \u00e8 una squadra asiatica e oceaniana composta dai migliori giocatori di pallavolo degli Emirati Arabi Uniti ed \u00e8 posta sotto l'egida della Federazione pallavolistica degli Emirati Arabi Uniti."}
{"id": "2648752", "revid": "1305772", "url": "https://it.wikipedia.org/wiki?curid=2648752", "title": "Riviera adriatica", "text": ""}
{"id": "2648753", "revid": "123844133", "url": "https://it.wikipedia.org/wiki?curid=2648753", "title": "Episodi di Drake &amp; Josh (seconda stagione)", "text": "La seconda stagione della sitcom statunitense Drake &amp; Josh \u00e8 andata in onda negli Stati Uniti dall'14 marzo al 28 novembre 2004 su Nickelodeon. . Inoltre, ad eccezione degli ultimi tre, gli episodi sono stati trasmessi senza rispettare l'ordine di produzione.\nLa scommessa.\nTrama.\nDrake e Josh fanno una scommessa per rinunciare a cibo spazzatura e videogiochi. In caso di fallimento, Megan fa giurare a entrambi di tingersi i capelli di rosa. Quando la mamma e il pap\u00e0 di Drake e Josh scoprono che stanno facendo una scommessa, fanno una scommessa anche loro. Quando le cose si fanno davvero folli, Drake e Josh non ne possono pi\u00f9 e decidono di annullare la scommessa.\nLa chitarra.\nTrama.\nDrake tenta di vincere i biglietti per vedere la sua band preferita, gli Zero Gravity, riuscendoci grazie a Megan, riuscendo anche a farsi autografare la chitarra dal chitarrista della band Devin. Successivamente Josh la collega all'amplificatore di Drake per mostrare a Megan come funziona una chitarra elettrica e la chitarra esplode, cos\u00ec Josh decide di comprarne una nuova e di farla autografare prima che Drake lo scopra. Nel frattempo, Walter fatica a legare con Drake. Alla fine quest'ultimo scopre tutto, ma non si arrabbia e quando Josh ferisce accidentalmente le dita a Devin, Drake si esibisce sul palco al posto suo. Il manager di Devin Malone successivamente paga il ragazzo per la sua esibizione, e lui decide di dare i soldi a Josh per ringraziarlo, per l'opportunit\u00e0 che gli ha procurato.\nLavorare al cinema.\nTrama.\nJosh fa inavvertitamente in modo che Crazy Steve, un impiegato alquanto instabile del cinema The Premiere, si licenzi. Dopo aver assistito alla scena, Helen DuBois, la manager, decide di assumere Josh per sostituirlo. Anche Drake, stanco di rimanere sempre senza soldi per i biglietti del cinema, decide di cercare lavoro l\u00ec. Helen, sfortunatamente, ammira la qualit\u00e0 del lavoro di Drake piuttosto che Josh. Josh decide di escogitare un piano mettendo palline d'oro in pi\u00f9 secchi di popcorn: chiunque ne trover\u00e0 una, vincer\u00e0 film gratis per un mese. Sfortunatamente, il piano va in tilt quando tutti iniziano a lottare e a dare pugni per trovare le palline.\nFootball.\nTrama.\nDrake chiama Josh sfigato quando lo mette in imbarazzo di fronte a una ragazza (Leah Pipes) e lo incoraggia a diventare fico, entrando nella squadra di football della scuola. Josh entra nella squadra come responsabile delle attrezzature, ma Drake pensa ancora che non sia fico. Tuttavia, Josh si ritrova a dover giocare in una partita cruciale dopo che la torta al cioccolato che prepara per la squadra fa ammalare il quarterback (a causa di Megan che ci mette della terra da un vaso di fiori). Josh non vuole giocare contro la squadra pi\u00f9 forte dello stato, cos\u00ec Drake fa entrare al suo posto Zeke Braxton, il bidello della scuola, un ex giocatore professionista che ha perso la memoria a causa di un incidente. Ma il bidello si infortuna e riacquista di nuovo la memoria, costringendo Josh ad andare a giocare. Durante la partita Josh segna il touchdown vincente e finalmente Drake ammette che \u00e8 fico.\nLo squalo del biliardo.\nTrama.\nDrake scopre che Josh ha talento nel biliardo, quindi ne approfitta e lo usa per imbrogliare diverse persone alle spalle di Josh. Josh alla fine lo scopre e giura di non giocare mai pi\u00f9 a biliardo, specialmente dopo che Drake gli ha rivelato che intende ancora imbrogliare le persone se giocano di nuovo. Nel frattempo, Walter manda Drake e Josh a prendere un nuovo regalo di compleanno per Audrey dopo che lei ha comprato lo stesso identico braccialetto che aveva pianificato di darle. Sulla loro strada, trovano una sala da biliardo, e Josh accetta con riluttanza di giocare di nuovo a biliardo e lascia che Drake guidi i loro avversari, alle sue condizioni. Entrano in una partita con due teppisti che scommettono $ 200 (i soldi che Walter ha dato ai ragazzi per il regalo di Audrey). Quando Josh vince, i teppisti li accusano di averli imbrogliati e li inchiodano contro un muro. Un Drake molto spaventato si scusa e giura di non imbrogliare mai pi\u00f9 nessuno, ma Josh rivela che era solo una messa in scena da parte sua e dei suoi ex consiglieri del campus per dare a Drake una lezione sulla truffa.\nRagazza intelligente.\nTrama.\nNel tentativo di corteggiare una ragazza intelligente, Drake si unisce al team accademico della scuola. Per mantenere la sua copertura, lui e Josh escogitano un piano nel quale Drake riceve le risposte tramite walkie talkie.\nPiccola diva.\nTrama.\nDrake arriva tardi alla festa, mentre Josh maltratta la piccola diva.\nI Blues Brothers.\nTrama.\nDrake si prepara per un talent show; Josh appare nel programma meteorologico di suo padre e scopre di avere la paura del palcoscenico, che lo fa scappare in diretta TV. La previsione \u00e8 stata purtroppo vista da molti a San Diego e Josh viene preso in giro dagli spettatori. Al talent show, una boy band ruba la canzone che Drake avrebbe originariamente suonato con la sua band costringendoli a improvvisare. Per ripristinare la reputazione di Josh, Drake offre a Josh di partecipare al suo provino per talent show e di eseguire la canzone \"Soul Man\". Helen ha diretto il Belleview Talent Show alla Premiere.\nLa patente.\nTrama.\nIl padre dei ragazzi, Walter, \u00e8 molto entusiasta che entrambi i suoi figli prendano la patente di guida. Tuttavia, Drake fallisce il test e non ne ottiene una. Non lo dice al padre e si fa accompagnare da Josh ovunque. Pi\u00f9 tardi, quando Drake vuole fare colpo su una ragazza, le dice che ha un autista, di nome \"Chives\". E sfortunatamente Chives si rivela essere Josh. Durante il viaggio, Drake e Josh si scambiano di posizione, in modo che Drake sia alla guida. Viene fermato da un poliziotto e, ovviamente, non ha la patente. Spiega che Josh ha guidato per la maggior parte del tragitto, ma prende comunque una multa.\nLa fan numero uno.\nTrama.\nUn'amica di Megan, Wendy, si prende una cotta per Drake e spera che lui le canti una canzone. Drake le regala un autografo e un plettro, ma Wendy diventa ossessionata da lui e non lo lascia pi\u00f9 in pace, con grande fastidio di Drake che malgrado cerchi di dire gentilmente a Wendy di lasciarlo in pace, viene ignorato.\nWendy arriva a pubblicare volantini che promuovono un'imminente apparizione radiofonica che Drake far\u00e0 con la sua band e inferocito il ragazzo le sbraita contro che lei non significa nulla per lui, spezzandole il cuore. Quando per\u00f2 ha bisogno di un plettro, trova un biglietto di Wendy che si scusa per quello che ha fatto e gli restituisce il plettro che lui le aveva dato, Drake rimanda la sua esibizione radiofonica e torna a casa da Wendy e suona una canzone solo per lei. Nel frattempo, Josh diventa il capo della truppa scout di Megan, ma non riesce a farsi ascoltare dai bambini.\nLa perfida insegnante.\nTrama.\nDrake ha una ragazza con un problema di risate. Vorrebbe davvero rompere con lei, ma non pu\u00f2. Il motivo \u00e8 semplice: la ragazza \u00e8 la figlia della perfida insegnante di Drake che lo odia e lo minaccia con la scuola estiva semmai dovesse rompere con la sua adorata figlia. Drake deve trovare cos\u00ec un modo per convincere la sua ragazza a rompere con lui. Cercando di farsi lasciare, Drake la invita a cena e inizia a comportarsi come un totale sciattone, ma la tattica non sembra funzionare fino a quando lei non rompe improvvisamente con lui.\nLa griglia di Gary.\nTrama.\nDrake e Josh comprano le griglie di Gary Coleman da due uomini di nome Buddy e Guy, ma le griglie risultano illegali e Drake e Josh vengono arrestati. Quindi Megan fa uscire Drake e Josh dalla prigione ingannando i due ragazzi che hanno dato a Drake e Josh le griglie e poi Drake e Josh corrono da Gary Coleman e lo ingannano dicendo che i suoi soldi sono nella cella della prigione. Gary va a casa di Drake e Josh e porta via tutto ci\u00f2 per cui hanno speso i soldi tranne la sedia traslucida.\nDrew &amp; Jerry.\nTrama.\nDrake si accorge di passare la maggior parte del tempo con Josh e la cosa lo preoccupa. Tuttavia, Josh lo trova fantastico, e vuole uscire con Drake che gli dice che ha bisogno di un po' di tempo per s\u00e9 stesso, cos\u00ec Josh si fa un nuovo amico, Drew, che somiglia molto a Drake che si sente un po' turbato.\nIn breve Drake s'ingelosisce e si fa anche lui un nuovo amico che assomiglia molto a Josh: Jerry. La cosa va avanti a botta e risposta per un po' finch\u00e9 un produttore televisivo non decide di ingaggiare Drew e Jerry come protagonisti di una sitcom che parla di due fratelli. L'episodio si chiude con Drake e Josh che guardano perplessi il nuovo spettacolo, \" \"Drew &amp; Jerry\" \".\nPresunto colpevole.\nTrama.\nNell'aula della signora Hayfer, viene parcheggiata la sua macchina e lei sospende Drake dopo aver trovato la sua giacca nel bagagliaio. Nonostante le sue dichiarazioni d'innocenza, l'unico a credergli \u00e8 Josh, che decide di difendere Drake al tribunale della scuola; l'accusa \u00e8 rappresentata dalla sua acerrima nemica Mindy Crenshaw. Mindy deride i due fratelli in molti modi, ma Megan d\u00e0 loro la pagella di Mindy, cos\u00ec Josh e Drake scoprono (poco prima che il tribunale possa sospendere Drake) che Mindy aveva preso una \"B\" dalla signora Hayfer e che per vendetta, ha smontato la macchina dell'insegnante e l'ha rimessa insieme nella sua classe dopo aver rubato la giacca di Drake dal suo armadietto per incastrarlo. Mindy viene sospesa e impazzisce, lamentandosi perch\u00e9 \u00e8 a suo dire la migliore di tutta la scuola."}
{"id": "2648756", "revid": "73843", "url": "https://it.wikipedia.org/wiki?curid=2648756", "title": "Nazionale di pallavolo maschile della Giordania", "text": "La nazionale di pallavolo maschile della Giordania \u00e8 una squadra asiatica e oceaniana composta dai migliori giocatori di pallavolo della Giordania ed \u00e8 posta sotto l'egida della Federazione pallavolistica della Giordania."}
{"id": "2648761", "revid": "1498232", "url": "https://it.wikipedia.org/wiki?curid=2648761", "title": "Transports Metropolitans de Barcelona", "text": "Con il nome di Transports Metropolitans de Barcelona (in castigliano Transportes Metropolitanos de Barcelona, in italiano Trasporti Metropolitani di Barcellona), abbreviato come TMB, operano le imprese \"Ferrocarril Metropolit\u00e0 de Barcelona\" e \"Transports de Barcelona\".\nLa finalit\u00e0 di TMB \u00e8 offrire un servizio di trasporto collettivo alla citt\u00e0 di Barcellona e a diversi municipi della sua area metropolitana. I suoi predecessori furono \"Tranvias de Barcelona\", \"Les Tranways de Barcellone\" e la \"CGA\" (Compagnia Generale di Autobus) che fu poi assorbita da TB, nel 1967 si decise di cambiare il nome della societ\u00e0 in \"Transportes de Barcelona\" visto che la municipalit\u00e0 della citt\u00e0 aveva deciso di chiudere il Trasporto elettrico di superficie (Tram).\nNel 1957 con la municipalizzazione furono fuse \"El Gran Metropolitano de Barcelona\" (detto anche el Gran Metro) ed \"El Ferrocarril Metropolitano de Barcelona\" (detto el Trasversal), dall'unione delle due vecchie societ\u00e0 sorse TMB con TB; negli anni 50 e 60 fu creata Transportes Urbans dedicata ai trasporti suburbani, ma che pi\u00f9 tardi inizi\u00f2 a occuparsi anche di promozione immobiliaria.\nNel 1981 furono municipalizzati il Tramvia Blau, la funicolare e il Telef\u00e8ric de Montju\u00efc che andarono ad unirsi alle linee della metropolitana di Barcellona. Qualche anno dopo fu municipalizzata anche la funicolare del Tibidabo.\nLinee della metropolitana.\nLa gestione delle linee della metropolitana di Barcellona \u00e8 suddivisa tra TMB e la societ\u00e0 FCG (Ferrocarrils de la Generalitat de Catalunya). Le linee gestite da TMB sono:\nLinee automobilistiche.\nLa rete di autobus pubblici gestita da TMB \u00e8 costituita da quasi un centinaio di linee, suddivise secondo tre tipologie di servizio:"}
{"id": "2648765", "revid": "599013", "url": "https://it.wikipedia.org/wiki?curid=2648765", "title": "Joseph Dosu", "text": "Carriera.\nClub.\nHa giocato in patria nel Julius Berger FC vincendo la Coppa nazionale nigeriana.\nNel 1996 fu tesserato dalla anche se non gioc\u00f2 mai in Serie A; la sua carriera fu infatti interrotta nel 1997 \nNazionale.\nCon la Nazionale nigeriana era titolare nella formazione che vinse la medaglia d'oro ai Giochi olimpici di Atlanta 1996.\nCon la Nazionale maggiore ha disputato 3 partite tra il 1996 e il 1997."}
{"id": "2648768", "revid": "1305772", "url": "https://it.wikipedia.org/wiki?curid=2648768", "title": "Consejo General Vasco", "text": "Il Consejo General Vasco (in basco \"Eusko Kontseilu Nagusia\", italianizzato in Consiglio Generale Basco) fu un organo politico nato nei Paesi Baschi (Spagna), in carica tra gennaio 1978 ed aprile 1980.\nNato immediatamente dopo la caduta del regime di Francisco Franco ed il conseguente ritorno alla democrazia, rimase in carica per due anni, fino alla creazione del Governo basco, seguita allo statuto di autonomia dei Paesi Baschi.\nSituazione politica.\nNel maggio del 1977, le varie forze politiche basche (Partito Nazionalista Basco, PSE-PSOE, ESEI, EPK-PCE, Democracia Cristiana Vasca e ANV) firmarono il \"Compromesso per l'Autonomia\" nel quale si accordarono che tutti i parlamentari baschi e navarri eletti alle elezioni costituenti di quell'anno, si sarebbero impegnati a far redigere ed approvare uno statuto per l'autonomia di Euskal Herria.\nDopo le elezioni, nelle quali molti partiti firmatari del patto (PNV, PSE-PSOE e ESEI) si riunirono in una lista comune, il \"Frente Auton\u00f3mico\", al Senato venne costituita l'Assemblea dei Parlamentari baschi (19 giugno 1977), nella quale si riunirono tutti i senatori eletti nelle quattro province (Guip\u00fazcoa, Vizcaya, \u00c1lava e Navarra), ad eccezione degli esponenti dell'Unione del Centro Democratico (tre deputati e tre senatori)), che si opponevano all'integrazione della Navarra.\nIl primo esecutivo eletto dopo il ripristino della democrazia, guidato da Adolfo Su\u00e1rez, non approv\u00f2 immediatamente la concessione delle autonomie: seguirono dibattiti e discussioni parlamentari su quali e quante dovessero essere le competenze delle regioni.\nSoltanto il 4 gennaio 1978 un decreto-legge, diede il via alla creazione del \"Consejo General Vasco\".\nIl decreto prevedeva che sia le tre province basche che la Navarra potessero far parte del Consiglio. \nLe norme per l'elezione di questi organismi sarebbero state stabilite un anno pi\u00f9 tardi, dopo l'adozione della Costituzione, con regio decreto il 26 gennaio 1979.\nDurante le elezioni municipali del 1979, i parlamentari delle tre province storiche (Alava, Vizcaya e Guipuzcoa) decisero di aderire al progetto del Consejo General Vasco, mentre la Navarra decise diversamente, creando un governo proprio.\nLe decisioni, ratificate dal governo centrale spagnolo, portarono alla creazione dell'organo di autonomia definitivo: il Governo basco, instaurato a partire dal 1980.\nFunzioni.\nIn accordo al decreto reale in cui veniva istituito il \"Consejo General del Pa\u00eds Vasco\", questo era composto da:\nNon si prevedeva il trasferimento di nessuna competenza concreta. In tal senso il \"Consejo\" svolse compiti puramente esecutivi. Le principali situazioni che dovette affrontare furono:\nComposizione.\nPrimo \"Consejo General Vasco\" (1978-1979).\nIl primo \"Consejo General Vasco\" venne costituito il 17 febbraio 1978 con la presidenza del socialista Ram\u00f3n Rubial. Era composto da:\nSecondo \"Consejo General Vasco\" (1979-1980).\nIl secondo \"Consejo General Vasco\" venne costituito nel giugno 1979, in seguito alle elezioni municipali dello stesso anno, con alla presidenza Carlos Garaikoetxea, del Partido Nacionalista Vasco."}
{"id": "2648769", "revid": "1305772", "url": "https://it.wikipedia.org/wiki?curid=2648769", "title": "Lorena (regione francese)", "text": "La Lorena (in francese \"Lorraine\", in tedesco \"Lothringen\", in lorenese \"Lour\u00e9ne\") \u00e8 una regione storica ed ex regione amministrativa della Francia.\nDal 1\u00ba gennaio 2016 il relativo ente amministrativo \u00e8 confluito nella regione Grande Est. Il suo territorio comprendeva 4 dipartimenti: Meurthe e Mosella (54, \"Meurthe-et-Moselle\"), Mosa (55, \"Meuse\"), Mosella (57, \"Moselle\") e Vosgi (88, \"Vosges\"). Nella regione amministrativa oggi soppressa erano inclusi complessivamente 19 , 157 e .\nGeografia fisica.\nLa Lorena \u00e8 l'unica regione francese che condivide i confini con altri tre stati: Belgio (Vallonia), Lussemburgo e Germania (Saarland e Renania-Palatinato) a nord. Parimenti confina anche con tre regioni francesi: Alsazia a est, Champagne-Ardenne a ovest e Franca Contea a sud. Le citt\u00e0 principali della regione, oltre a Metz, sono Nancy, Bar-le-Duc ed \u00c9pinal.\nLa sua posizione le d\u00e0 un notevole vantaggio strategico in quanto la colloca al centro della cosiddetta \"banana blu\", una conurbazione che attraversa l'Europa dal Lancashire (Inghilterra) alla Lombardia (Italia), passando per il corridoio renano. Il nome della regione \u00e8 ereditato da Lotharing II Lotharingie e i suoi abitanti sono chiamati Lorraine. Il suo territorio corrisponde grosso modo a quello dell'ex governo di Lorraine-et-Barrois, soppressa nel 1790. Pi\u00f9 tardi, \u00e8 nel XIX secolo che viene definita la Lorena contemporanea, come un territorio che forma quattro dipartimenti.\nDal 1982 al 2015, la Lorena era una regione amministrativa di lingua francese 2. Nell'ambito della riforma territoriale, la regione della Lorena si \u00e8 fusa il 1\u00ba gennaio 2016 con le regioni dell'Alsazia e della Champagne-Ardenne per formare una regione amministrativa provvisoriamente denominata Alsazia-Champagne- Ardenne-Lorraine, poi definitivamente Grand Est. Dal 1982 al 2015, la prefettura regionale \u00e8 stata Metz. Le sedi delle filiali regionali dello stato erano divise tra Metz, Nancy ed Epinal.\nLa regione contava 2 349 816 abitanti il 1\u00ba gennaio 2012. L'area della Lorena \u00e8 di 23 547 chilometri quadrati, ogni dipartimento ha approssimativamente la stessa area (circa 6 000 km\u00b2). Il punto pi\u00f9 alto \u00e8 l'Hohneck a 1.364 metri; il suo punto pi\u00f9 basso \u00e8 a 115 metri sul livello del mare presso il fiume Saulx.\nLa regione fu formata tra l'altro dagli ex ducati di Lorena e Bar; i tre vescovati di Metz, Toul e Verdun; contee di Vaud\u00e9mont, Dabo e Cr\u00e9hange; principati di Salm e Commercy e la parte meridionale del ducato di Lussemburgo. La contea di Sarrewerden, prima collegata ai quartieri di Moselle e Meurthe, fu infine attribuita al dipartimento di Bas-Rhin nel novembre del 1793 perch\u00e9 la sua popolazione era prevalentemente protestante.\nIn senso lato, la Lorena culturale si estende anche in Belgio, con la Lorena belga, composta dal Gaume (patois: gaumais) e dal paese di Arlon (patois: arlonais).\nStoria.\nI primi tentativi francesi di conquista della Lorena avvennero sotto il regno di Luigi IV. Essi, tuttavia, ebbero scarso successo e la regione pass\u00f2 sotto la corona di Francia solo in seguito a trattative volte a favorire l'equilibrio tra il regno transalpino, l'Austria e la Spagna (1766). La Guerra franco-prussiana, costrinse i francesi a cedere la Mosella, il pi\u00f9 importante dipartimento lorenese (per la presenza di Metz), con l'Alsazia al neonato impero tedesco. Il dipartimento, tuttavia, fu restituito dopo la prima guerra mondiale, come pure l'Alsazia, a seguito del trattato di Versailles con la Germania. La Lorena fu una delle principali mete di emigrazione italiana poich\u00e9 ricca di miniere di carbone. Tutt'oggi \u00e8 significativa la presenza linguistica tedesca nella zona.\nClima.\nIl clima della Lorena \u00e8 descritto come oceanico degradato con influenza continentale. Le stagioni sono contrastate e ben marcate ma, a seconda dei venti prevalenti, possono susseguirsi periodi di precipitazione notturna (influenza oceanica) o forte ampiezza termica (influenza continentale)."}
{"id": "2648771", "revid": "287204", "url": "https://it.wikipedia.org/wiki?curid=2648771", "title": "Befreiungshalle", "text": "La Befreiungshalle (\"Sala della Liberazione\") \u00e8 un monumento storico di stile neoclassico costruito sul monte Michelsberg che sovrasta la citt\u00e0 di Kelheim in Baviera, Germania.\nStoria.\nRe Ludovico I di Baviera fece costruire la \"Befreiungshalle\" per commemorare le vittorie su Napoleone durante le Guerre napoleoniche che coinvolsero anche la Baviera dal 1813 al 1815.\nIl monumento, di stile neoclassico, si trova su uno sperone di roccia sopra Kelheim sul fiume Danubio, alla confluenza tra quest'ultimo e l'Altm\u00fchl, presso il canale di comunicazione tra il Meno e il Danubio fatto costruire da Ludovico I di Baviera.\nLa costruzione inizi\u00f2 nel 1842 ad opera dell'architetto Friedrich von G\u00e4rtner che un\u00ec lo stile classico a quello dell'architettura cristiana. Su volere del re, Leo von Klenze alter\u00f2 i piani del suo predecessore all'incarico e complet\u00f2 la costruzione nel 1863. La cerimonia inaugurale venne tenuta il 18 ottobre 1863 in occasione del 50\u00ba anniversario della Battaglia delle Nazioni (\"V\u00f6lkerschlacht\") a Lipsia."}
{"id": "2648779", "revid": "1652635", "url": "https://it.wikipedia.org/wiki?curid=2648779", "title": "Universit\u00e0 telematica e-Campus", "text": "L'universit\u00e0 telematica e-Campus \u00e8 un'universit\u00e0 telematica non statale italiana, riconosciuta con decreto del Ministero dell'istruzione, dell'universit\u00e0 e della ricerca il 30 gennaio 2006.\nLa sede centrale \u00e8 a Novedrate, in Lombardia, cui si sono successivamente aggiunte le sedi periferiche di Bari, Cagliari, Catania, Crotone, Firenze, Milano, Napoli, Padova, Palermo, Reggio Calabria, Roma e Torino.\nStoria.\nL'ateneo \u00e8 stato promosso dalla \"fondazione e-Campus per l'universit\u00e0 e la ricerca\", finanziata dall'imprenditore Francesco Polidori, fondatore del Centro Europeo per la Preparazione Universitaria (CEPU). La Fondazione ha il compito di assicurare all'ateneo i mezzi finanziari e ne nomina il consiglio d'amministrazione.\nIl decreto di autorizzazione a erogare corsi universitari fu emanato dal MIUR nel 2006 nonostante il Comitato nazionale per la valutazione del sistema universitario avesse espresso parere negativo, sia pure non vincolante. Le attivit\u00e0 formative ebbero inizio nell'anno accademico 2007-2008.\nStruttura.\nL'universit\u00e0 \u00e8 imperniata su cinque facolt\u00e0:\nLa fruizione dei corsi avviene attraverso una piattaforma di apprendimento online, che consente anche la comunicazione con i docenti e gli altri studenti, nonch\u00e9 l'attivit\u00e0 di tutoraggio didattico individuale.\nIl campus di Novedrate \u00e8 situato all'interno del parco di villa Casana, una cascina del primo Settecento che attorno al 1830 fu trasformata in dimora di villeggiatura della nobilt\u00e0 lombarda. L'edificio che ospita il campus fu costruito negli anni sessanta dall'architetto Bruno Morassutti in vetro e calcestruzzo secondo i modelli dell'architettura organica e sino al 2003 \u00e8 stato adibito a centro di formazione dell'IBM. \nNel marzo 2021 l'immobile \u00e8 stato sottoposto a sequestro dalla Guardia di Finanza all'interno dell'indagine \"Tutoring\" a carico, fra gli altri, del patron Francesco Polidori."}
{"id": "2648785", "revid": "1543377", "url": "https://it.wikipedia.org/wiki?curid=2648785", "title": "Hugo H\u00e4ring", "text": "Biografia.\nHugo H\u00e4ring nacque l'11 maggio 1882 a Biberach an der Ri\u00df, nel land del Baden-W\u00fcrttemberg, in Germania. Studi\u00f2 presso il politecnico di Stoccarda e poi di Dresda (1899-1902), dove ebbe modo di avvicinarsi al pensiero architettonico di Fritz Schumacher e Theodor Fischer. Ormai fermo nella decisione di voler esercitare l'architettura, H\u00e4ring si spost\u00f2 dapprima a Ulm, per poi trasferirsi ad Amburgo (1914) e finalmente stabilirsi a Berlino, ove giunse nel 1918, contestualmente alle nozze con l'attrice Emilia Unda.\nBerlino era una citt\u00e0 all'epoca percorsa da fermenti architettonici assai intensi. Essa, infatti, coagulava tutti quegli architetti che, affaticati dall'architettura tradizionale di stampo guglielmino, intendevano dare vita a un'arte rispondente alle esigenze di vita e di lavoro delle masse popolari, tradizionalmente escluse dalla vita culturale tedesca. H\u00e4ring, supportando con fervore questa causa, ader\u00ec dapprima al movimento artistico Novembergruppe, per poi partecipare alla mostra berlinese dedicata alla nuova architettura nel 1924 e fondare il gruppo Ring insieme a Ludwig Karl Hilberseimer, Erich Mendelsohn, Ludwig Mies van der Rohe, Bruno Taut e tutti quegli altri architetti interessati a nuove politiche abitative per la citt\u00e0, pi\u00f9 giuste nei confronti del popolo. Sempre nella prospettiva di divulgare e discutere l'architettura moderna Haring nel 1929 fu tra i membri fondatori del CIAM (Congr\u00e8s International de Architecture Moderne), del quale egli rimase a lungo uno dei maggiori animatori in qualit\u00e0 di vice-rappresentante della sezione tedesca.\nL'intensa partecipazione di H\u00e4ring al clima culturale tedesco sub\u00ec una brusca battuta d'arresto nel 1933, anno in cui ascese al potere Adolf Hitler. Pur rimanendo in Germania, a differenza di architetti come Bruno Taut ed Erich Mendelsohn che furono costretti a scegliere la via dell'esilio, l'opera di H\u00e4ring fu aspramente condannata dalla propaganda nazionalsocialista, per la quale egli si trattava di un esempio assolutamente negativo del Modernismo: H\u00e4ring, ormai perseguitato dall'etichetta di \u00abartista degenerato\u00bb, fu cos\u00ec costretto all'inerzia e al dolore, con pochissime occasioni per progettare e costruire. Divenuto direttore di un istituto privato di progettazione a Berlino nel 1935, H\u00e4ring - patendo, ormai, un definitivo esaurimento delle sue energie creative - si trasfer\u00ec a Biberach nel 1945, per poi spegnersi a G\u00f6ppingen il 17 maggio 1958.\nOpere e pensiero.\nAnnoverato tra gli interpreti pi\u00f9 sensibili dell'architettura moderna in Germania, Hugo H\u00e4ring \u00e8 stata una personalit\u00e0 assai significativa sia sul piano teorico che su quello pi\u00f9 strettamente progettuale. Ad H\u00e4ring, infatti, sono ascrivibili numerosissime realizzazioni, quali la fattoria modello a Garkau, nei pressi di Lubecca (1923-25), la nuova sistemazione del parco del Principe Alberto di Berlino (1924), la Manifattura Tabacchi a Neustadt (1925), le case a schiera del quartiere Zehlendorf (1926), le case d'appartamento a Wedding (1928), le case in linea realizzate nel quartiere Siemensstadt a Berlino-Charlottenburg (1929), il quartiere di Kochenhof a Vienna (1933), la casa Ziegler a Berlino-Steglitz (1936), la casa von Prittwiz sulle rive del lago di Starnberg (1937) e un complesso scolastico a Torbole sul Garda, in Italia (1938).\nMa a quale stile sono riconducibili tutte queste realizzazioni architettoniche? H\u00e4ring, come si \u00e8 detto, \u00e8 un architetto moderno, e alle questioni di estetica antepone il problema della funzione, nel senso che le forme di un edificio secondo il suo giudizio devono essere purificate da ogni intento ornamentale e decorativo e determinate direttamente dalle funzioni cui esso \u00e8 determinato. A questo indirizzo stilistico sono riconducibili le esperienze di molti altri architetti, come Bruno Taut, Eric Mendelsohn ed altri: allo \"sturm und drang\" impetuoso e visionario di questi ultimi, animati soprattutto nella fase giovanile da un'ebbrezza inventiva cos\u00ec fervida da risultare a tratti persino delirante, agghiacciante (si pensi agli \u00abschizzi immaginari\u00bb di Hans Scharoun della prima guerra mondiale), H\u00e4ring adotta una via architettonica altra legittima come quella dei propri colleghi, ma pi\u00f9 profonda, pacata, distante dall\"'esprit de g\u00e9om\u00e9trie\" eccessivamente rigoroso dei razionalisti e maggiormente vicina a una sensibilit\u00e0 pi\u00f9 spiccatamente organica, come osservato dal critico d'arte Bruno Zevi:\nDi seguito, invece, si riporta una citazione dello stesso H\u00e4ring, risalente al 1925:\nAl 1932, invece, risale la seguente citazione, sempre dell'H\u00e4ring, dove ben si comprende il suo dissenso verso le rigorosissime geometrizzazioni lecorbusierane:"}
{"id": "2648789", "revid": "287204", "url": "https://it.wikipedia.org/wiki?curid=2648789", "title": "Rask", "text": ""}
{"id": "2648798", "revid": "974994", "url": "https://it.wikipedia.org/wiki?curid=2648798", "title": "Statua della Bavaria", "text": "La statua della Bavaria \u00e8 una scultura di bronzo rappresentante una figura femminile che simboleggia la secolare patrona della Baviera, la cosiddetta \"Tellus Bavarica\" (o madre terra bavarese), collocata al confine del Theresienwiese di Monaco di Baviera, Germania, dove ogni anno ha luogo l'Oktoberfest.\nStatua.\nLa statua venne commissionata da re Ludovico I di Baviera ed il disegno venne scelto dopo una competizione di artisti. Quando l'architetto Leo von Klenze costru\u00ec la Ruhmeshalle (la struttura che oggi si trova dietro la statua) decise di porre la statua della Baviera proprio dinanzia a tale edificio, dando ordine al vincitore del progetto di realizzarla in stile greco, come l'Atena del Partenone. Lo scultore Ludwig von Schwanthaler cambi\u00f2 per\u00f2 il proprio disegno con delle fattezze maggiormente \"germaniche\" nel pieno dello stile romantico ottocentesco. Essa diede ad ogni modo il medesimo risultato: mostrare il vero carattere della Baviera, forza e gloria.\nLa statua venne costruita nella fonderia di Johann Baptist Stiglmaier dal 1844 al 1850, in gran parte dal nipote di Stiglmaier, Ferdinand von Miller. La Baviera \u00e8 ancora oggi una delle sculture bronzee pi\u00f9 grandi al mondo dal momento che venne costruita in quattro grandi parti e molte pi\u00f9 piccole che vennero successivamente assemblate. Essa \u00e8 alta 18,52 metri e pesa 87,36 tonnellate. All'interno della statua, una scala di 66 scalini consente ai turisti di salire sino in cima alla statua da cui ammirare il panorama della citt\u00e0 di Monaco."}
{"id": "2648800", "revid": "599013", "url": "https://it.wikipedia.org/wiki?curid=2648800", "title": "Daniele Fortunato", "text": ""}
{"id": "2648811", "revid": "729019", "url": "https://it.wikipedia.org/wiki?curid=2648811", "title": "Serie C AIFA 1985", "text": "La Serie C AIFA 1985 \u00e8 stato il livello d'ingresso del campionato italiano di football americano nel 1985. \u00c8 stato il primo campionato minore d'ingresso organizzato dall'Associazione Italiana Football Americano per rispondere alla crescita enorme che il football aveva avuto in quegli anni.\nLa formula, simile al campionato di Serie B era con 24 squadre divise in 4 gironi. Le qualificate al passaggio alla serie superiore erano invece 5.\nRegular season.\nLe prime classificate di ogni girone accedono alla serie superiore assieme alla miglior seconda."}
{"id": "2648815", "revid": "1543377", "url": "https://it.wikipedia.org/wiki?curid=2648815", "title": "Nessuno \u00e8 scomparso", "text": "Nessuno \u00e8 scomparso \u00e8 un album di Luca Bonaffini pubblicato nel 2007 dall'etichetta dsicografica Teorema.\nIl disco.\nIl disco contiene diciassette tracce, di cui otto sono commenti musicali per pianoforte solo e nove canzoni, arrangiate e suonate da una formazione composta da Emiliano Paterlini (qui anche in veste di autore dei commenti musicali tra un brano e l'altro), Giancarlo Campilli e Massimo Tuzza. Mentre Bonaffini ricopre il solo ruolo di cantante. La copertina \u00e8 illustrata da Vittorio Bustaffa.\nL'album \u00e8 stato pubblicato in due versioni: la prima \u00e8 uscita nel maggio 2007, con note di copertina del filosofo Luca Cremonesi, e la seconda, pubblicata grazie al supporto dell'IMAIE il 21 novembre dello stesso anno, con note di Sergio Secondiano Sacchi, scrittore e operatore del Club Tenco.\n\"Nessuno \u00e8 scomparso\" conclude la trilogia apocalittica (pre-durante-post) composta da \"Minora\", eseguita con il gruppo Cronache nel 1996, e \"Il ponte dei maniscalchi\", del 1999. \n\"Nessuno \u00e8 scomparso\" \u00e8 anche un progetto intermediale comprendente un romanzo, uno spettacolo teatrale e una mostra d'arte figurativa. La giornalista musicale Tiziana Pavone ha scritto infatti un romanzo noir con il medesimo titolo pubblicato da Ennepi Libri nel 2008. L'illustratore Vittorio Bustaffa ha inoltre realizzato 57 tavole dedicate all'album, disegnandone i personaggi. 11 tavole sono state riprodotte sulla copertina e all'interno del CD, mentre le altre fanno parte una mostra itinerante intitolata \"Nessuno \u00e8 scomparso\". Nel 2008 il progetto \u00e8 stato candidato tra i primi tre vincitori del Premio IMAIE. Nel 2010 La Compagnia del Teatro delle Arti ha messo in scena la versione teatrale dell'album con la regia dello stesso Bonaffini, interpretata da Simone Visentini."}
{"id": "2648818", "revid": "729019", "url": "https://it.wikipedia.org/wiki?curid=2648818", "title": "Biagio di Monluc", "text": "Signore di Monluc, discendente da famiglia nobile e numerosa, ma ormai in decadenza, Biagio di Monluc per necessit\u00e0 e per vocazione si arruol\u00f2 in giovane et\u00e0 nell'esercito francese prendendo parte alle \"Guerre d'Italia\" combattute dal re di Francia Francesco I contro l'imperatore Carlo V. Successivamente ebbe un ruolo rilevante nell'eroica difesa della Repubblica di Siena assediata dall'esercito di Carlo V. Sotto il regno di Francesco II e Carlo IX si distinse per l'implacabile ferocia nella guerra di religione contro gli Ugonotti. Nell'ultimo periodo della sua vita scrisse le memorie delle sue azioni di guerra nei \"Commentari\".\nIl condottiero.\nBattaglia della Bicocca (1522).\nFu la prima battaglia a cui prese parte il giovane guerriero Monluc. I Francesi di Francesco I, giunti nei pressi della Bicocca (rocca situata tra Milano e Monza) con l'intento di liberarla dall'occupazione delle milizie di Prospero Colonna, condottiero italiano al comando dell'esercito imperiale di Carlo V, subirono una rovinosa sconfitta. La battaglia segn\u00f2 una svolta nell'arte della guerra per il ruolo determinante esercitato dalle nuove armi da sparo usate dagli Spagnoli contro i picchieri della fanteria Svizzera assoldati dai francesi. Circa 3000 soldati caddero sotto il tiro degli archibugieri spagnoli.\n\"Bicocca\" \u00e8 rimasto nel linguaggio popolare italiano con l'accezione di \"oggetto pagato a caro prezzo\". In francese \"bicoque\" si dice di una casa poco solida, in uno stato di quasi disaggregazione, o che non tiene sulle sue fondazioni; al contrario, in lingua spagnola \"bicoca\" assume il valore di \"grande opportunit\u00e0\".\nBattaglia di Pavia (1525).\nIl re di Francia Francesco I che dopo l'armistizio di Crepy era stato privato dei domini italiani gi\u00e0 posseduti in Piemonte e Lombardia, scese in Italia alla guida di un poderoso esercito con l'intento di liberare il Ducato di Milano caduto sotto il controllo spagnolo: Milano, governata da Francesco Sforza gli si arrese senza opporre resistenza. Lasciata Milano il re francese si diresse pi\u00f9 a sud, stringendo in lungo assedio la piazzaforte di Pavia, nodo strategico della viabilit\u00e0 Milano-Genova..\nNon appena agli Spagnoli assediati giunsero i soccorsi portati dal vicer\u00e9 di Napoli Carlo di Lannoy e dal marchese di Pescara Francesco Ferrante d'Avalos, ebbe luogo lo scontro finale che port\u00f2 l'esercito francese alla disfatta, decimato dal tiro degli archibugieri del d'Avalos.\nFrancesco I, in prima linea alla guida della prestigiosa cavalleria francese, disarcionato e ferito da un colpo d'archibugio continu\u00f2 a combattere valorosamente, ma cadde prigioniero degli Spagnoli. Dalla sua prigionia, rivolgendosi alla madre Luisa di Savoia che perorava la sua liberazione, Francesco scrisse le celebri parole: \u00ab Tutto \u00e8 perduto fuorch\u00e9 l'onore! \u00bb. Monluc che in quella battaglia si era battuto strenuamente guadagnando la stima dei suoi capi, anche lui prigioniero del nemico riusc\u00ec a liberarsi senza pagare il riscatto.\nBattaglia di Ceresole Alba (1544).\nIn questa battaglia si scontrarono ancora i Francesi con a capo il Conte di Enghien, contro l'esercito spagnolo condotto da Alfonso d'Avalos, marchese del Vasto. Lo scontro avvenne nelle colline di Ceresole e si risolse con la vittoria dei Francesi che inflissero al nemico gravi perdite. Secondo Monluc, per\u00f2, l'inesperienza imped\u00ec al Conte di Enghien di cogliere l'occasione favorevole per infliggere al nemico il colpo decisivo e riconquistare Milano gi\u00e0 abbandonata dalla guarnigione spagnola. Nell'inverno del 1543, le forze francesi si stanziarono nelle vicinanze di Torino sulle piazzeforti da Pinerolo a Moncalieri mentre quelle imperiali presero posizione pi\u00f9 a nord nelle fortezze situate tra Mondov\u00ec fino ad Ivrea. La battaglia di Ceresole fu una delle poche battaglie campali con gli schieramenti contrapposti. La cavalleria imperiale effettu\u00f2 la prima carica contro la prima fila dei picchieri francesi che si difesero strenuamente protetti dal fuoco dei giovani archibugieri volontari, reclutati in Francia dal Monluc. Successivamente lo sfondamento centrale sui Lanzichenecchi permise archibugieri francesi vittoriosi di portare soccorso alla cavalleria del Conte di Enghien in grave difficolt\u00e0. Monluc riferisce che nella fase finale della battaglia circa 3000 soldati nemici, circondati dai cavalieri francesi, gettarono gli armamenti a terra e furono fatti prigionieri.\nGuerra di Siena (1554-1559).\nFu la pi\u00f9 lunga e ultima delle numerose Guerre d'Italia combattute tra il re di Francia Enrico II e l'imperatore Carlo V. Agli inizi del mese di giugno 1554, le milizie franco-senesi condotte dal generale Piero Strozzi, incalzate da quelle ispano-medicee del Marignano, furono costrette a ritirarsi entro le Mura di Siena e sottoposte ad un lungo assedio. Il 17 luglio 1554, lasciando a Siena un nucleo di sicurezza al comando del capitano Biagio di Monluc, lo Strozzi con una mossa a sorpresa, determinata dalla necessit\u00e0 di rifornire di viveri la popolazione, usc\u00ec da Siena col grosso delle sue forze dirigendosi verso le colline della Val di Chiana ricca di granaglie gi\u00e0 stoccate nei magazzini. Ma inseguito dal Marignano sub\u00ec la rotta di Scannagallo 2 agosto 1554. Quindi Marignano con le milizie vincitrici torn\u00f2 a ricongiungersi con le altre gi\u00e0 rimaste occupate nell'assedio. Per i senesi inizi\u00f2 il triste periodo della resistenza. Il lungo assedio della citt\u00e0 fu una delle pagine pi\u00f9 gloriose della carriera del Monluc che malato e senza soccorsi seppe tener testa agli spagnoli. Siena fu costretta ad arrendersi ed il 21 aprile 1555, 2000 soldati fra spagnoli e lanzichenecchi al comando del conte Mario Sforza di Santa Fiora, fecero il loro ingresso in citt\u00e0. \nLe vicende dolorose del lungo assedio vissute dal Monluc accrebbero la sua esperienza di \"Uomo d'arme\" partecipe anche al dramma personale per la perdita di due figli caduti in difesa della popolazione affamata. Biagio di Monluc con la sua guarnigione usc\u00ec dalla citt\u00e0 con l'onore delle armi ed nel ricordo del drammatico evento cos\u00ec scrisse nei suoi \"Commentari\": \nAl suo ritorno in Francia, nonostante la sconfitta, Monluc fu accolto con trionfo da Enrico II ed insignito con l'onorifienza dell'Ordine di San Michele: ritornato alla vita militare segu\u00ec la spedizione in Italia del duca di Guisa nel vano tentativo di riprendere la citt\u00e0 di Napoli agli Spagnoli. Nuovamente in Italia, promosso \"Mestre de Camp\" (Colonnello). Monluc ebbe come incarico la missione di difendere gli esiliati senesi in Montalcino. Poco dopo il duca di Guisa fu richiamato in Francia per fronteggiare l'offensiva del re di Spagna Filippo II, gi\u00e0 in atto nel territorio francese della Piccardia. Piero Strozzi ed il Monluc, al seguito dell'esercito francese in ritirata lasciarono al suo destino l'effimera Repubblica di Siena riparata in Montalcino che, non sconfitta, venne ceduta a Cosimo de' Medici nel 1559 in base al Trattato di Cateau-Cambr\u00e9sis. Nel mese di giugno del 1558 entrambi i comandanti parteciparono con il Guisa all'assedio di Thionville dove lo Strozzi perse la vita.\nGuerre di religione (1562-1570).\nNel periodo successivo alla morte di Enrico II di Francia (10 luglio 1559), il nuovo re Francesco II, gravemente malato, lasci\u00f2 governare il duca di Guisa fino alla morte (dicembre 1560). Dopo la morte di Francesco II venne incoronato il fratello, Carlo IX, sotto la reggenza della madre Caterina de' Medici. Caterina si trov\u00f2 subito in contrasto con la dinastia dei Guisa: alla rivalit\u00e0 del potere di governo si aggiungeva, fra le due famiglie imparentate, la discordia per l'appartenenza religiosa. I Guisa giudicavano la reggente troppo tollerante verso i protestanti Ugonotti. Nella primavera del 1562, Carlo IX invi\u00f2 Monluc in Guienna con l'ordine di reprimere i primi conflitti religiosi e di riportare all'obbedienza Tolosa e Bordeaux. Agli inizi del suo mandato Monluc si mostr\u00f2 conciliante, pi\u00f9 favorevole a calmare gli animi piuttosto che a reprimere coloro che, Ugonotti o Cattolici, si erano lasciati andare a comportamenti violenti; ma ben presto si schier\u00f2 apertamente a favore del partito cattolico sostenuto da Carlo IX e si distinse per limplacabile ferocia con cui perseguit\u00f2 gli Ugonotti. Agli inizi degli scontri in Guienna, Monluc ebbe subito vittoria contro il signore di Duras nei combattimenti avvenuti presso Targon e Vergt. \nNel 1565 in occasione del viaggio attraverso la Francia intrapreso da Carlo IX con la reggente Caterina, Monluc fu nominato Luogotenente generale della Guienna e Vice Ammiraglio della Provincia, ricevendo in feudo il Castello di Monluc da cui appunto, Blaise de Lasseran-Messancome prende il nome con il quale \u00e8 pi\u00f9 comunemente conosciuto. Nel 1567, nella Guienne ripresero aspri tumulti che dettero origine ad un'altra guerra di religione. Avendo ricevuto l'ordine di riprendere La Rochelle, Monluc dopo aver conquistato l'isola di R\u00e9 riusc\u00ec ad infliggere una dura sconfitta a Montgomery, capo delle milizie protestanti, che si era impossessato della fortezza di B\u00e9arn in Navarra. Successivamente nel settembre del 1569, Monluc marci\u00f2 su Mont-de-Marsan, piazzaforte protestante davanti alla quale i cattolici furono spesso soccombenti. Egli impadronitosi della fortezza ordin\u00f2 il massacro di tutta la guarnigione; poco dopo, nel giugno 1570 mentre stava dando l'assalto al maschio di Rabastens venne ferito al naso ed alle guance da un colpo d'archibugio. La terribile ferita non pi\u00f9 guaribile lo costringer\u00e0 a coprire il suo volto mutilato con una maschera di cuoio, mettendo fine alle sue imprese militari. La successiva Pace di Saint-Germain (8 agosto 1570), stipulata tra il re Carlo IX e il capo degli Ugonotti Gaspard II di Coligny, che sanciva la libert\u00e0 religiosa degli Ugonotti e garantiva il loro insediamento nella piazzaforte La Rochelle, sembr\u00f2 porre fine al sanguinoso conflitto. Nel 1574, il nuovo re di Francia Enrico III, ultimo rappresentante della dinastia Valois, insign\u00ec Monluc con il titolo di Maresciallo di Francia.\nLo Scrittore.\nAnalisi del contenuto.\nBiagio di Monluc dal 1570 al 1577, a causa della ferita riportata in combattimento dovette rimanere lontano dal servizio militare e probabilmente, aiutato dal fratello Jean de Montluc, vescovo di Valence, scrisse i \"Commentari\": quest'opera racconta la sua vita di soldato spesa al servizio di quattro re di Francia: molto interessante per la descrizione particolareggiata dei preparativi di guerra e dei combattimenti nella cronologia delle battaglie sostenute. La descrizione dell'autore ricca di riflessioni e consigli, riporta riferimenti precisi di strategia che costituiscono un interessante repertorio di tecnica del combattimento e di conoscenza degli armamenti del XVI secolo. La narrazione inizia con la descrizione delle \"Guerre d'Italia\", quindi si sofferma lungamente nella sua eroica difesa della citt\u00e0 di Siena, alla quale Monluc deve la sua fama. L'ultimo decennio della sua attivit\u00e0 di condottiero coincide con le alterne fasi delle \"Guerre di Religione\" che ebbero luogo nelle citt\u00e0 protestanti situate nel sud-ovest della Francia: conflitto socio-politico che dette luogo a crudeli massacri, perpetrati dai cattolici a danno degli Ugonotti. Nella prefazione, dedicata ai capitani di fanteria, Monluc rivela i motivi che determinarono la redazione dei \"Commentari\": istruire gli ufficiali di rango sulle tecniche dell'arte militare e far conoscere il suo \"cursus honorum\" per dimostrare come anche un gentiluomo nato povero possa arrivare alla nomina di Luogotenente generale ed infine di Maresciallo di Francia. A questo proposito egli afferma:\n Con orgoglio riporta spesso l'esempio glorioso degli eroi del passato che hanno lasciato un segno nella storia come Cesare e Marco Aurelio o letterari come gli eroi del ciclo bretone come Amadis o Lancillotto; egli ricorda con frequenza i valori occorrenti ad un soldato per ottenere un brillante risultato:\n Interessato alla politica come consigliere del re, per dimostrare fedelt\u00e0 alla fazione cattolica, egli arriv\u00f2 ad apprezzare la strage della notte di San Bartolomeo (23 agosto 1572), alla quale non aveva potuto partecipare.\nAnalisi critica.\nPer tutto il Cinquecento i \"Commentari\" apprezzati da un pubblico non soltanto aristocratico furono definiti dal re di Francia Enrico IV \"Bibbia del soldato\". In realt\u00e0 l'opera riflette l'ambiguit\u00e0 dell'aristocrazia cinquecentesca. Monluc ammette di essere stato costretto ad arruolarsi, suo malgrado in fanteria, mentre avrebbe desiderato l'arruolamento in cavalleria, in un momento in cui la nobilt\u00e0 del Paese considerava degno di s\u00e9 soltanto il combattimento a cavallo, non accorgendosi della nuova realt\u00e0 guerresca che con l'invenzione delle armi da fuoco, rendeva superato l'utilizzo preponderante della gloriosa cavalleria. Verso la fine dell'opera, l'autore afferma: Eppure Monluc, proprio grazie alla fanteria aveva potuto schierare nella battaglia vinta a Ceresole un buon nerbo di archibugieri, relegando l'orgogliosa \"Gendarmerie\" ad un ruolo secondario. Ormai per continuare a svolgere la loro storica funzione, anche i nobili dovevano adattarsi alla mutata fisionomia tecnica e sociale delle istituzioni militari. Ci\u00f2 comportava impratichirsi nell'uso delle armi dei plebei, saper trattare con essi, guidarli a battersi al loro fianco."}
{"id": "2648825", "revid": "124805300", "url": "https://it.wikipedia.org/wiki?curid=2648825", "title": "Universit\u00e0 del Salento", "text": "L'Universit\u00e0 del Salento (sino al 2007 Universit\u00e0 degli Studi di Lecce) \u00e8 un'universit\u00e0 statale italiana, fondata nel 1955.\n\u00c8 il secondo ateneo della Puglia per numero di iscritti, preceduto dall'Universit\u00e0 degli Studi di Bari. Conta otto dipartimenti universitari e ha sede a Lecce, con alcune dislocazioni a Monteroni di Lecce, Mesagne e Brindisi.\nStoria.\nI primi movimenti che rivendicavano la necessit\u00e0 di creare a Lecce un centro di istruzione superiore in Terra d'Otranto risalgono alla fine del XVIII secolo. Dal 1767, quando i gesuiti vengono espulsi dal Regno di Napoli da Ferdinando IV e si vedono costretti a chiudere gli istituti da loro costituiti, la formazione cessa, infatti, di essere una peculiarit\u00e0 del ceto religioso e rientra nel campo d'azione dello Stato.\nDopo due secoli di dibattiti che non sfociano in risultati significativi, nell'aprile-maggio 1955, per opera dell'amministrazione provinciale di Lecce \u00e8 istituito un consorzio universitario, cui aderiscono, oltre alla Provincia, altri enti tra cui tutti i comuni della provincia stessa. Il consorzio mira a costituire un autonomo istituto di magistero a proprio carico, in vista della convalida giuridica. Il 22 novembre 1955 prendono il via le lezioni con tutti e tre corsi di laurea propri delle facolt\u00e0 di Magistero (Materie letterarie, Pedagogia e Lingue e letterature straniere) nonch\u00e9 la scuola diretta a fini speciali in Vigilanza scolastica. Primo rettore \u00e8 Giuseppe Codacci Pisanelli che lo rester\u00e0 per vent'anni. Due anni dopo \u00e8 inaugurata la facolt\u00e0 di lettere e filosofia, ma soltanto nel 1959 arriva il riconoscimento legale. La statalizzazione avviene al termine dell'anno accademico 1967-1968, con l'istituzione della terza facolt\u00e0, quella di Scienze matematiche, fisiche e naturali.\nNel 1987 fu inaugurata la Facolt\u00e0 di scienze economiche e bancarie \u2013 divenuta in seguito Facolt\u00e0 di economia \u2013 mentre nell'anno accademico 1990-1991 cominciano i corsi della facolt\u00e0 di Ingegneria, che negli anni successivi disloca alcuni dei suoi indirizzi a Mesagne, dando un notevole impulso alla creazione di un polo universitario nella provincia di Brindisi. Nel 1995 la nuova facolt\u00e0 di Lingue e letterature straniere raccoglie l'eredit\u00e0 della vecchia facolt\u00e0 di Magistero, posta ad esaurimento poich\u00e9, inizialmente, gli organi accademici scelsero la via della soppressione piuttosto che quella di trasformazione in facolt\u00e0 di Scienze della formazione, prevista a livello normativo. Due anni pi\u00f9 tardi sorge la facolt\u00e0 di Beni culturali e la facolt\u00e0 di Magistero, nucleo fondante dell'ateneo, viene salvata con la trasformazione in Scienze della formazione. Nel 1998 si inaugura la facolt\u00e0 di Giurisprudenza.\nNel 2021 si inaugura la facolt\u00e0 di Medicina e Chirurgia MedTec.\nStruttura.\nL'ateneo \u00e8 organizzato nei seguenti dipartimenti:\nBiblioteche.\nNella biblioteca del Dipartimento di scienze giuridiche \u00e8 conservato uno dei quattro esemplari originali della Costituzione della Repubblica Italiana.\nMusei.\nIl sistema museale di Ateneo dell'Universit\u00e0 del Salento \u00e8 costituito da:\nL'orto botanico, nato alla fine degli anni '90 del '900 e ubicato nel polo scientifico di \"Ecotekne\", si ricollega idealmente alla analoga, pi\u00f9 antica struttura della Societ\u00e0 di agricoltura, fondata a Lecce nel 1810. La sua impostazione \u00e8 principalmente naturalistica, con piccole ricostruzioni degli habitat della vegetazione mediterranea. \u00c8 orientato alla ricerca in campo botanico e alla educazione ambientale.\nIl museo di biologia marina, con le collezioni di reperti marini, di fauna tropicale, di pesci abissali dello Ionio ed un erbario, \u00e8 una delle articolazioni della stazione di biologia marina di Porto Cesareo, fondata nel 1966 da Pietro Parenzan e acquisita dall'Universit\u00e0 di Lecce nel 1977.\nIl museo dell'ambiente raccoglie fossili della penisola salentina e numerosi calchi paleontologici.\nIl museo papirologico dell'Universit\u00e0 del Salento, inaugurato nel mese di giugno del 2007, dispone di una collezione di papiri che consta d'oltre 340 papiri documentari di varia provenienza, acquistati tra il 1990 e il 2005 sul mercato antiquario: 216 sono greci, 107 demotici, 4 ieratici e 4 copti.\nIl museo storico-archeologico \u00e8 incentrato sulle attivit\u00e0 di ricerca condotte dagli archeologi e dagli storici dell'Universit\u00e0 del Salento.\nIl museo diffuso di Cavallino, inserito nella rete italiana degli ecomusei, si estende su un'area di quarantacinque ettari in cui fu rinvenuto un insediamento messapico di et\u00e0 arcaica; al suo interno si svolgono le attivit\u00e0 didattiche sul campo per gli studenti.\nStrutture di servizio.\nNel 1999 \u00e8 stato attivato l'Istituto superiore universitario di formazione interdisciplinare (ISUFI), costruito sul modello della Scuola normale superiore di Pisa. Dopo un quinquennio di sperimentazione, nel 2005, \u00e8 stata riconosciuta dal Ministero dell'istruzione, dell'universit\u00e0 e della ricerca.\nLa permanenza nella scuola \u00e8 subordinata al mantenimento di una media di 27/30 e alla partecipazione ad almeno 250 ore annue di attivit\u00e0 formative specifiche e a un semestre di studi all'estero. Essa si divide in tre aree:\nIl \"National Nanotechnologies Laboratory\" (NNL), centro sulle nanotecnologie collabora con Agilent Technologies, Alenia Marconi System, STMicroelectronics e TechInt per programmi di formazione e reclutamento post laurea."}
{"id": "2648826", "revid": "110157", "url": "https://it.wikipedia.org/wiki?curid=2648826", "title": "Seconda Categoria 1904", "text": "Il campionato italiano di football di Seconda Categoria del 1904 fu il primo campionato italiano di calcio per seconde squadre disputato in Italia. Fu vinto dalla \"seconda squadra\" del .\nIl campionato.\nIl campionato di Seconda Categoria fu congegnato per poter fare giocare in un campionato ufficiale i giocatori in sovrannumero non inclusi nelle squadre delle societ\u00e0 partecipanti al campionato delle prime squadre. Le squadre riserve che disputavano questo torneo venivano comunemente segnalate sui giornali dell'epoca con un \"(II)\" secondo l'uso della stampa dell'epoca.\n\"La Stampa\" defin\u00ec il torneo come \"campionato juniores\": il termine \u00e8 tuttavia erroneo poich\u00e9 non esiste nessun documento della FIF, pubblicato dai giornali sportivi dell'epoca, che definisca i limiti di et\u00e0 per questo campionato in questa stagione e nelle successive. Infatti scendevano in campo sia i maggiorenni di et\u00e0 uguale o superiore ai 21 anni che i minorenni. Si noti come, potendo le societ\u00e0 partecipare sia a questo campionato che al maggiore, il termine \"di Seconda Categoria\" non si riferisse ad esse o al campionato, ma bens\u00ec ai calciatori.\nNon essendo una competizione obbligatoria, questa prima edizione non trov\u00f2 l'interesse del e, all'ultimo istante, della Torinese, e si risolse quindi in un quadrangolare giocato nell'arco di una sola settimana d'aprile dopo la conclusione del campionato maggiore. L', in fase di smobilitazione, partecip\u00f2 solo a questo torneo, sciogliendo la prima squadra.\nIl successo finale arrise al che, dopo il titolo delle prime squadre, si aggiudic\u00f2 anche quello delle seconde con una squadra composta in gran parte di diciassettenni classe 1887."}
{"id": "2648827", "revid": "287204", "url": "https://it.wikipedia.org/wiki?curid=2648827", "title": "Schleicher", "text": ""}
{"id": "2648831", "revid": "1431409", "url": "https://it.wikipedia.org/wiki?curid=2648831", "title": "Henrix Mxit'aryan", "text": "Caratteristiche tecniche.\nJolly di centrocampo, Mkhitaryan \u00e8 un trequartista atipico molto mobile, nato mezzala nelle giovanili del Pyunik e che offre il meglio di s\u00e9 come esterno offensivo in un attacco a tre punte. Agile e veloce, seppur venga penalizzato dal punto di vista fisico, \u00e8 in possesso di una visione di gioco notevole, tecnica sopraffina e abilit\u00e0 negli inserimenti: ci\u00f2 gli consente di creare tantissime occasioni sia a livello personale che con assist per i compagni.\nGrazie all'intelligenza e alla disciplina tattica pu\u00f2 giostrare come ala su entrambe le corsie laterali. Destro naturale, \u00e8 in grado di usare indistintamente il sinistro. Praticamente imprendibile palla al piede, ama alternare tocchi di prima ad azioni pi\u00f9 manovrate, mentre fa valere al meglio le sue caratteristiche nel garantire la superiorit\u00e0 numerica grazie alla sua capacit\u00e0 di saltare l'uomo. Chirurgico nella conclusione da fuori, risulta spesso decisivo nelle incursioni e nei passaggi per gli attaccanti.\nCarriera.\nClub.\nEsordi.\nFiglio del calciatore armeno Hamlet Mxit'aryan, attaccante dell', e della moscovita Marina Taschjan, all'inizio degli anni '90 si trasferisce in Francia, a Valence, per seguire la carriera calcistica del padre e vi trascorre l'infanzia. Tornato a Erevan nel 1995 per via della malattia del padre, entra nello stesso anno nelle giovanili del . L'anno dopo rimane orfano di padre all'et\u00e0 di sette anni. A 14 anni sostiene un provino con il , ma nel 2004 torna al P'yownik.\nA 15 anni percepisce il primo stipendio da calciatore. Promosso in prima squadra, esordisce tra i professionisti con il P'yownik nel 2006, a 17 anni. Milita nel club fino al 2009, stagione in cui segna 11 gol in 10 partite di campionato. Vince quattro campionati armeni (2006, 2007, 2008, 2009), una Coppa d'Armenia (2009) e due Supercoppe d'Armenia (2007, 2009).\nNel 2009 si trasferisce al , squadra della massima divisione ucraina. Il 16 luglio 2009 bagna l'esordio con il nuovo club segnando nella partita vinta per 3-0 contro il , valida per i preliminari di UEFA Europa League 2009-2010. Nella stagione seguente, all'et\u00e0 di 21 anni, \u00e8 nominato capitano della squadra, divenendo il pi\u00f9 giovane capitano nella storia del club ucraino. Il suo bilancio con la maglia del Melaturh \u00e8 di 45 partite giocate e 16 gol segnati.\n\u0160achtar.\nDopo un anno e mezzo al Metalurh, sostiene un provino con il club iraniano del , ma l'allenatore Samad Marfavi lo scarta. Il 30 agosto 2010 si accasa dunque ai concittadini dello per 7,5 milioni di dollari.\nNella prima stagione lotta per una posto da titolare in campionato e il 28 settembre 2010 esordisce in UEFA Champions League contro il (vittoria per 3-0). Vince campionato, Coppa d'Ucraina e Supercoppa d'Ucraina.\nNella seconda stagione con la maglia degli arancio-neri si afferma in modo compiuto, segnando 11 reti in 37 presenze, di cui 26 in campionato, e vincendo campionato e Coppa d'Ucraina. Realizza il gol decisivo (2-1) nella finale di coppa contro il Metalurh, sua ex squadra, nei tempi supplementari, dopo essere entrato in campo nella ripresa al posto di Douglas Costa. \u00c8 eletto inoltre miglior calciatore dello \u0160achtar da un sondaggio online condotto tra i tifosi.\nInizia la stagione 2012-2013 vincendo la Supercoppa d'Ucraina, grazie al successo in finale contro il Metalurh (2-0). Esordisce in campionato realizzando una doppietta e fornendo due assist contro l' (6-0). Dopo sole sei partite di campionato \u00e8 gi\u00e0 a quota dieci reti, grazie alla tripletta contro il alla sesta giornata (5-1), eguagliando cos\u00ec il personale \"score\" della stagione precedente. Il 19 settembre 2012 segna due gol nella partita di UEFA Champions League che la squadra ucraina vince per 2-0 contro il . Il 16 marzo 2013 gioca, contro il \u010cornomorec', la propria centesima partita nella massima divisione ucraina. Realizza poi una doppietta nella partita vinta per 5-0 contro il , portando a 24 i gol in Prem\"jer-liha, nuovo record per il campionato ucraino. Segna in totale 25 reti in 29 gare disputate, aiutando la propria squadra a vincere il campionato. In tre anni trascorsi con gli arancio-neri ha collezionato tra campionato e coppe nazionali 103 partite e realizzato 44 reti.\nBorussia Dortmund.\nIl 9 luglio 2013 si trasferisce in Germania, nelle file del . Il successivo 1\u00ba settembre segna i suoi primi due gol ufficiali con i gialloneri, nella partita contro l'. Il 24 dello stesso mese segna il primo gol con il club nella Coppa di Germania, nella trasferta vinta 0-2 ai tempi supplementari sul campo del . Il 22 ottobre 2013 segna il suo primo gol in Champions League con la maglia dei tedeschi, contro l' all'Emirates Stadium, siglando il momentaneo 1-0 che ha poi permesso alla sua squadra di vincere 2-1 l'incontro, un successo poi risultato fondamentale per la qualificazione agli ottavi. Il 13 agosto 2014 segna il gol del momentaneo 1-0 in finale di Supercoppa di Germania contro il ; la partita terminer\u00e0 poi 2-0. Termina la sua seconda stagione col Borussia Dortmund giocando in tutto 42 partite e segnando 5 gol.\nManchester United.\nIl 2 luglio 2016 approda in Inghilterra passando al , agli ordini di Jos\u00e9 Mourinho, per 31,5 milioni di euro. Debutta con lo United il 7 agosto seguente in occasione del successo per 2-1 contro il rilevando Juan Mata nei minuti di recupero. Nel corso della stagione, complice un infortunio, gioca poco nel girone d'andata per poi trovare maggiore spazio in quello di ritorno. Con i \"Red Devils\" conquista durante l'annata 2016-2017 la Community Shield, la Football League Cup e, soprattutto, l'Europa League, nella quale segna il gol del definitivo 2-0 nella finale contro l'Ajax.\nL'anno successivo le cose per lui si complicano ulteriormente, tanto che lui tra novembre e dicembre viene mandato in tribuna per 6 volte consecutive a causa di un rapporto non semplice con l'allenatore degli inglesi Jos\u00e9 Mourinho. Questi problemi (uniti a un rendimento al di sotto delle aspettative) fanno s\u00ec che lui rimanga a Manchester fino al gennaio 2018.\nArsenal.\nIl 22 gennaio 2018 passa all' in cambio di Alexis S\u00e1nchez. Esordisce con la maglia dei \"Gunners\" il 4 febbraio successivo, nella vittoria in campionato contro l'Everton, fornendo 3 assist (5-1). Segna la sua prima rete con i londinesi l'8 marzo seguente, nel match di Europa League contro il . Tre giorni dopo realizza il suo primo gol con i gunners in Premier League nel successo per 3-0 contro il .\nNella stagione seguente, nonostante l'ampio impiego in Europa League, il giocatore \u00e8 costretto a saltare la finale di tale competizione, disputatasi a Baku, a causa delle tensioni politiche tra Armenia ed Azerbaigian. In campionato trova meno spazio a causa di un infortunio al metatarso rimediato a dicembre.\nAnche a Londra complessivamente l'armeno delude, finendo ai margini anche a causa di un rapporto negativo con l'allenatore dei \"gunners\" Unai Emery.\nRoma.\nIl 2 settembre 2019 passa alla in prestito oneroso per 3 milioni di euro pi\u00f9 100.000 di bonus, diventando il primo calciatore armeno a giocare in Serie A. Fa il suo esordio il 15 settembre seguente contro il , debuttando in tale occasione in Serie A e siglando il gol del momentaneo 3-0. Il 29 settembre seguente, nel corso della gara vinta contro il , in cui realizza l'assist per il gol vittoria di Edin D\u017eeko (0-1), rimedia una lesione tendinea, primo di diversi infortuni che pregiudicano la prima parte di stagione al giocatore. A partire dalla sconfitta interna, datata 7 febbraio 2020, contro il (2-3), in cui ha pure segnato, l'armeno trova una buona continuit\u00e0 di prestazioni, totalizzando 9 gol e 5 assist a fine stagione.\nIl 1\u00ba luglio 2020 la Roma annuncia di aver trovato un accordo preliminare per il prolungamento della permanenza dell'armeno nel club capitolino. Il 31 agosto successivo, l' annuncia di aver risolto il contratto con il calciatore armeno, il quale si trasferisce alla Roma a titolo definitivo. Il 5 novembre 2020, in occasione di Roma- (5-0), Mxit'aryan sigla il gol pi\u00f9 veloce in Europa League messo a segno da un giocatore giallorosso, dopo appena 57 secondi dal calcio d'inizio. L'8 novembre seguente l'armeno realizza la sua prima tripletta in Serie A, nella vittoria esterna contro il (3-1). Due settimane dopo invece \u00e8 autore di una doppietta nel 3-0 contro il . Tra campionato (concluso al settimo posto dai giallorossi), Coppa Italia ed Europa League \u00e8 autore di 15 reti e 13 assist; tra i gol vanno segnalati quelli realizzati contro l' (sconfitta per 3-1) e nel derby contro la (vinto 2-0).\nIl 1\u00ba giugno 2021 rinnova il suo contratto con i giallorossi per un'altra stagione. Il 19 agosto 2021 fa il suo debutto in Conference League, in occasione della vittoria esterna sul (2-1). Tre giorni dopo realizza la prima rete stagionale della Roma in campionato, la venticinquesima personale con i giallorossi, grazie all'assist di Tammy Abraham nel successo casalingo contro la (3-1).\nNazionale.\nDopo aver militato nelle varie selezioni giovanili dell'Armenia, il 14 gennaio 2007 fa il suo esordio in nazionale maggiore contro .\nIl 12 ottobre 2012 segna all' la rete del momentaneo 1-1 nella sfida valida per le qualificazioni al vinta poi dagli azzurri per 1-3. Il 15 ottobre 2013 segna sempre all'Italia, nel match di ritorno, il gol del momentaneo vantaggio nella partita poi finita 2-2.\nIn occasione della gara contro la del 4 settembre 2015, Mxit'aryan diventa il capitano della nazionale armena.\nIl 28 maggio 2016 nell'amichevole contro il realizza la sua prima tripletta in nazionale. Il 6 settembre 2018 fa il suo esordio in Nations League, contro il . Il 16 ottobre successivo segna la sua prima rete in tale competizione, a scapito della .\nIl 24 maggio 2021 viene escluso dalle convocazioni della nazionale.\nStatistiche.\nPresenze e reti nei club.\n\"Statistiche aggiornate al 23 gennaio 2022.\"\nCronologia presenze e reti in nazionale.\n \n "}
{"id": "2648833", "revid": "1534511", "url": "https://it.wikipedia.org/wiki?curid=2648833", "title": "Unit\u00e0 geometrizzate", "text": "Un sistema di unit\u00e0 geometrizzate o sistema di unit\u00e0 geometrico \u00e8 un sistema di unit\u00e0 naturali in cui la base delle unit\u00e0 fisiche sono scelte in modo che la velocit\u00e0 della luce, formula_1, e la costante di gravitazione universale, formula_2, sono uguali all'unit\u00e0; \nIl sistema di unit\u00e0 geometrizzate non \u00e8 completamente definito e non \u00e8 univocamente definito: esso lascia delle libert\u00e0 sulla scelta di alcune costanti fisiche. Possiamo, ad per esempio, impostare che la costante di Boltzmann, formula_4, e la costante associata alla forza di Coulomb, formula_5, siano uguali all'unit\u00e0.\nSe la costante di Dirac (chiamata anche \"costante di Planck ridotta\") \u00e8 fissata a uno,\nle unit\u00e0 geometrizzate sono identiche alle unit\u00e0 di misura di Planck.\nQuesto sistema \u00e8 molto utile in fisica, in particolare nella teoria della relativit\u00e0 generale."}
{"id": "2648834", "revid": "713168", "url": "https://it.wikipedia.org/wiki?curid=2648834", "title": "Universit\u00e0 telematica &quot;Leonardo da Vinci&quot;", "text": "L'Universit\u00e0 telematica Leonardo da Vinci (acronimo UniDav), \u00e8 un'universit\u00e0 non statale, sorta per volont\u00e0 dell'universit\u00e0 degli Studi \"Gabriele d'Annunzio\" e della Fondazione \"Ud'A\" (\"Fondazione Universit\u00e0 Gabriele D'Annunzio\"). Costituisce il \"Campus online dell'Universit\u00e0 G. D'Annunzio\" ed eroga i suoi servizi esclusivamente online. Legalmente riconosciuta, i titoli acquisiti hanno lo stesso valore di quelli rilasciati dalle universit\u00e0 tradizionali, ed \u00e8 stata istituita per decreto ministeriale dal MIUR il 27 ottobre 2004.\nSede.\nSi trova in una moderna palazzina situata dietro Piazza San Rocco nel comune di Torrevecchia Teatina. L'edificio affianca la parrocchia di San Rocco e lo storico Palazzo settecentesco dei marchesi Valignani di Chieti, fatto costruire da Federico Valignani, anch'esso usato sovente per i corsi universitari."}
{"id": "2648836", "revid": "106908", "url": "https://it.wikipedia.org/wiki?curid=2648836", "title": "Lanca", "text": "Una lanca \u00e8 un meandro fluviale abbandonato per la diversione dell'alveo principale. Si tratta quindi di un meandro morto, le cui acque sono stagnanti. Le lanche sono presenti tipicamente nelle piane alluvionali con pendenza molto bassa e bassa velocit\u00e0 di corrente, in cui i corsi d'acqua tendono a divagare assumendo una configurazione meandriforme. Diversi esempi si riscontrano nei grandi fiumi della Pianura Padana e della Pianura Veneto-friulana, come il Po, il Ticino, l'Adda e il Tagliamento.\nLe lanche costituiscono zone umide di notevole interesse, sede di una ricca avifauna, che trova rifugio nella folta vegetazione tipica di specchi d'acqua stagnanti. La fauna ittica \u00e8 sovente molto sviluppata, anche se le lanche per la loro caratteristica di acque morte vanno spesso soggette ad episodi di anossia, con morie di massa degli organismi acquatici.\nCaratteristiche specifiche.\nLe lanche si caratterizzano geomorfologicamente per la loro lunghezza, la profondit\u00e0, l'avanzamento del processo di interrimento, la distanza dal fiume che le ha generate, la loro superficie e le sue variazioni nel tempo. Altre caratteristiche differenziali sono la frequenza delle eventuali connessioni con il corso d'acqua, la larghezza di un eventuale canale di collegamento con lo stesso, la salinit\u00e0, l'et\u00e0, la fauna e la flora specifiche e il grado di artificializzazione o di naturalit\u00e0 del loro ambiente.\nLanche artificiali.\nOltre che per la naturale evoluzione morfologica di un corso d'acqua le lanche possono anche essere originate dalla rettificazione artificiale dello stesso effettuata per migliorarne la navigabilit\u00e0, o nel tentativo di ridurre gli effetti negativi delle sue piene. Notevoli esempi di questo tipo sono quelli riferiti alle modifiche dell'alto corso del fiume Reno effettuate nel XIX secolo.\nNella \"Divina Commedia\".\nDante Alighieri nella \"Divina Commedia\" descrive la presenza di una lanca nel paesaggio dell'Inferno e del Purgatorio. Da lui \u00e8 nominata col pi\u00f9 aulico termine di \"lacca\", mentre la parola \"lanca\" \u00e8 derivata dai dialetti del nord Italia."}
{"id": "2648837", "revid": "72396", "url": "https://it.wikipedia.org/wiki?curid=2648837", "title": "LIII Esposizione internazionale d'arte di Venezia", "text": "La 53\u00aa edizione dell'Esposizione Internazionale d'Arte si \u00e8 svolta a Venezia dal 7 giugno al 22 novembre 2009, sotto la direzione artistica di Daniel Birnbaum che ha scelto come titolo della manifestazione \"Fare mondi\".\nGiuria e Premi.\nLa Giuria \u00e8 stata presieduta da Angela Vettese (Italia), direttrice del Corso di Laurea Specialistica in Arti Visive dello IUAV di Venezia, e composta inoltre da:\nIl 6 giugno 2009, la Giuria ha assegnato i seguenti premi ufficiali della 53. Esposizione Internazionale d'Arte:\nLa Giuria ha inoltre assegnato quattro Menzioni speciali:\nI Leoni d'oro alla carriera sono stati attribuiti dal Cda della Biennale a:"}
{"id": "2648853", "revid": "767487", "url": "https://it.wikipedia.org/wiki?curid=2648853", "title": "Volodymyr Homenjuk", "text": ""}
{"id": "2648854", "revid": "767487", "url": "https://it.wikipedia.org/wiki?curid=2648854", "title": "Plasmide R", "text": "Il plasmide R, detto anche fattore R, \u00e8 un plasmide caratterizzato dalla presenza di uno o pi\u00f9 geni per la resistenza ad antibiotici. \nI geni sono spesso contenuti in elementi trasponibili e per questo non solo possono essere trasferiti da cellula a cellula (tramite coniugazione batterica), ma anche da un plasmide ad un altro o dal plasmide al cromosoma del batterio; il plasmide pu\u00f2, inoltre, essere scambiato da batteri appartenenti a generi o addirittura famiglie diverse. Il fattore \"RP1\", ad esempio, contiene geni che codificano per la resistenza all'ampicillina, tetraciclina e kanamicina. RP1 ha la sua origine nelle specie del genere Pseudomonas, della famiglia delle Pseudomonadaceae, ma pu\u00f2 essere assunto anche da batteri della famiglia delle Enterobatteriaceae, come Escherichia coli. Come ogni plasmide, anche il plasmide R non contiene geni essenziali per la vita del batterio, ma che lo possono diventare in determinate condizioni ambientali: in questo caso, ad esempio, in caso di presenza di un antibiotico. Se questa strategia \u00e8 ovviamente vantaggiosa per il batterio, risulta un grande problema nel campo della chemioterapia, perch\u00e9 permette una rapida diffusione della resistenza in una colonia di batteri che si vuole uccidere. \nBibliografia.\nL.M. Prescott, J.P. Harley, D.A. Klein, \"Microbiologia\", McGraw-Hill, 2006 ISBN 8838663254"}
{"id": "2648856", "revid": "767487", "url": "https://it.wikipedia.org/wiki?curid=2648856", "title": "Gaudenzio Sceti", "text": "Molto famoso presso i suoi contemporanei, \u00e8 stato autore del gruppo del \"Crocifisso con la Vergine e S. Giovanni\" nella collegiata di Varallo, nella scia di Giovanni d'Enrico, e delle statue delle due cappelle distrutte del Sacro Monte, dette del Paradiso, delle quali si conservano nella pinacoteca di Varallo la \"Sant'Anna e la Madonna col Bambino\".\nA lui sono poi attribuiti la statua della \"Vergine del Rosario\" ed il ricchissimo ed imponente \"altar maggiore\" della parrocchia di Roccapietra, in legno scolpito e dorato, uno dei pi\u00f9 belli tra i molti e notevoli che ancora ornano le chiese della Valsesia.\n\u00c8 probabile che abbia anche collaborato all'esecuzione dei grandiosi gruppi statuari che popolano la cupola della basilica del Sacro Monte di Varallo.\nGaudenzio Sceti si dedic\u00f2 pure all'incisione, eseguendo su rame nel 1671 con tratto sicuro e nitido. \"Il vero ritratto del Sacro Monte di Varallo\", chiaro e completo panorama del santuario, ricavato per\u00f2 da altra incisione anonima, anteriore al 1649."}
{"id": "2648858", "revid": "1719883", "url": "https://it.wikipedia.org/wiki?curid=2648858", "title": "Chiama piano", "text": "Chiama piano \u00e8 un singolo del cantautore Pierangelo Bertoli pubblicato nel 1990 dall'etichetta discografica Dischi Ricordi, estratto dall'album \"Oracoli\".\nIl disco.\nLa canzone, scritta da Luca Bonaffini, fa parte dell'album \"Oracoli\", e racconta, come i sentimenti dell'amicizia, dell'amore e degli affetti abbiano il potere di annullare le distanze. \nNel videoclip, girato a Milano nei pressi del Naviglio della Martesana, compaiono assieme a Bertoli i ragazzi protagonisti del dittico cinematografico di Marco Risi \"Mery per sempre\" e \"Ragazzi fuori\".\nOltre ad \"Oracoli\", il brano \u00e8 contenuto anche negli album di Bertoli \"Una voce tra due fuochi\" (1995), \"Parole di rabbia, pensieri d'amore\" (2005), \"Le canzoni, i miei pensieri\" (2011), \"A muso duro\" (2012)."}
{"id": "2648862", "revid": "287204", "url": "https://it.wikipedia.org/wiki?curid=2648862", "title": "Bollebygd", "text": "Bollebygd \u00e8 un villaggio sede del comune omonimo e della contea V\u00e4stra G\u00f6talands, si trova a circa 40\u00a0km da G\u00f6teborg ed a 25 da Bor\u00e5s.\nEtimologia.\nIl nome \"Bolle\" \u00e8 un aggettivo dell'antica lingua norrena e significa \"palla\" ma anche \"forte\", \"di talento\", \"potente\". il finale \"-bygd\" significa \"vivo\".\nNei secoli troviamo diverse denominazioni, tra cui prima del 1255 \"Ballabu\", \"Ball\u00e4bygd\" nel tardo Duecento, \"Baallabygd\" nel 1313, \"Baldebygd\" nel 1413, \"Ball\u00e4by\u00f6dh\" nel 1480, \"Ballabygdt\" nel 1528, \"Ballabygdh\" nel 1568, \"Ballebygdtth\" nel 1578, nel 1600 le tre versioni \"Balby, Ballebo, B\u00e5llebo\", nel 1613 \"Ballebygdz\", nel 1755 \"Bollebygd\" e nel 1877 \"Balle Bygd-h\".\nInfrastrutture e trasporti.\nLa citt\u00e0 dispone di una stazione ferroviaria e si trova sulla statale 27/40 che collega G\u00f6teborg a Bor\u00e5s."}
{"id": "2648866", "revid": "219110", "url": "https://it.wikipedia.org/wiki?curid=2648866", "title": "Santa Domenica Talao", "text": "Santa Domenica Talao \u00e8 un comune italiano di abitanti della provincia di Cosenza in Calabria.\nLa specifica \"Talao\" si riferisce al fiume Lao (\u0398\u03b1\u03bb\u03ac\u03bf\u03c2, \"Thalaos\" in greco antico).\n\u00c8 sito su una collina a 304 m s.l.m. Il territorio \u00e8 diviso in una zona alta, la Codda, e una zona bassa, il Piano, dove sorge la parte nuova del paese. Il territorio fa parte del Parco nazionale del Pollino. Il territorio \u00e8 ricco di sorgenti, le pi\u00f9 famose sono Acqua della Quercia e Ragazzo. Prodotti tipici sono quelli della tradizione calabrese, oltre alla famosa zuppa santadomenicana.\nIl tartufo \"scorzone\" \u00e8 uno dei prodotti che offre il territorio santadomenicano.\nStoria.\nSanta Domenica Talao fu fondato nella prima met\u00e0 del XVII secolo da Ettore Maria Spinelli, principe di Scalea. Nel 1662 divenne autonomo nonostante continuasse ancora a dipendere dal feudo degli Spinelli.\nSimboli.\nLo stemma comunale \u00e8 uno scudo sannitico d'argento, bordato di azzurro, in cui \u00e8 rappresentato un tralcio di vite con un grappolo d'uva matura abbarbicata ad un alberello d'ulivo.\nMonumenti e luoghi d'interesse.\nLa chiesa madre dedicata a san Giuseppe, patrono del paese. \nNel centro storico \u00e8 possibile ammirare vari palazzi nobiliari con portali in pietra, risalenti al XVII-XVIII secolo. Il pi\u00f9 famoso \u00e8 palazzo Campagna. Dalla piazza, recentemente ristrutturata, \u00e8 possibile ammirare le Isole Eolie e l'Etna.\n\u00c8 presente anche il Museo della Terra, in cui sono conservati alcuni fossili ritrovati nel territorio comunale, nonch\u00e9 i costumi tipici tradizionali.\nAltra importante costruzione \u00e8 la Torre dell'Acquedotto, con i suoi bei merli, risalente agli inizi del Novecento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2648867", "revid": "3115", "url": "https://it.wikipedia.org/wiki?curid=2648867", "title": "Laceno", "text": "Laceno \u00e8 l'unica frazione di Bagnoli Irpino, comune in provincia di Avellino.\nGeografia fisica.\nIl Laceno (detto anche Piano Laceno) \u00e8 sito su un altopiano a circa 1.050 metri sul livello del mare, ai piedi del monte Cervialto, non molto distante da Montella e dagli \"Altopiani di Verteglia\" e dal monte Terminio. L'abitato della frazione, composto prevalentemente da alberghi, ristoranti, ville e residenze, sorge attorno al lago omonimo. \u00c8 circondato da un'area boschiva prevalentemente di conifere e fagacee. La localit\u00e0 \u00e8 attorniata da varie cime: la pi\u00f9 alta \u00e8 il \"monte Cervialto\" con 1.809\u00a0m di altezza, seguono il \"monte Rajamagra\" con 1.667\u00a0m, il \"monte Cervarolo\" con 1.558\u00a0m e la \"Montagna Grande\" con 1.509\u00a0m.\nOltre alla strada per Bagnoli, dalla frazione si dipartono altre strade di montagna che, attraversando il territorio del parco dei Monti Picentini, portano a Montella, Acerno, Lioni, Calabritto, Senerchia, Caposele e Nusco. \u00c8 facilmente raggiungibile da varie parti del sud e centro Italia.\nLa particolare conformazione dell'altopiano fa s\u00ec che spesso accada che nella zona del lago ci siano prati verdi, mentre sulle piste sciistiche ci sia neve abbastanza da poter sciare liberamente. Ci\u00f2 accade per la particolare esposizione verso nord e i fitti faggeti che nella zona delle piste non permettono al sole di penetrare e sciogliere la neve.\nLa particolare forma \"a conca\" dell'altopiano fa inoltre s\u00ec che si verifichino forti inversioni termiche nell'altopiano in tutte le stagioni, soprattutto nelle nottate serene e con calma di vento, con picchi di temperature minime che, nei mesi invernali, possono raggiungere i -20\u00a0\u00b0C.\nLago Laceno.\nIl \"Lago Laceno\", alimentato dal torrente \"Tronola\", sorge all'inizio del pianoro e si spande attorno all'abitato. In principio la zona era paludosa, poi nei secoli scorsi lo stesso comune si mobilit\u00f2 per rendere coltivabile il terreno, bonificando il territorio e canalizzando le acque fino a farle defluire nella posizione odierna del lago. Il terremoto dell'Irpinia del 1980 ne ha progressivamente ridotto la superficie alla sola parte su cui affaccia il paese, a causa di falle apertesi nel sottosuolo lacustre e di altre aperte alla sorgente Tronola che alimenta poco la zona lacustre. Questa sezione del lago, che si riduce ad uno stagno durante l'estate, raggiunge la sua massima espansione nei mesi di dicembre e gennaio.\nDal 2010 a fine 2012 si \u00e8 registrata una riduzione ancora pi\u00f9 accentuata del lago, a causa delle forti siccit\u00e0 che interessano la zona. A causa di ci\u00f2, in alcuni comuni dell'Irpinia si \u00e8 registrata una sensibile riduzione della portata dell'erogazione di acqua per le abitazioni, mentre il lago d'estate viene spesso utilizzato come riserva per spegnere gli incendi boschivi della zona.\nFlora e fauna.\nLa flora dell'altopiano \u00e8 caratterizzata da fegacee, ovvero dal faggio, dal castagno, da querce, quali il cerro, la roverella e il leccio, oltre che dall'acero campestre, dall'acero napoletano, dal nocciolo, dal tiglio, dall'orniello, dall'ontano napoletano, dal carpino nero e bianco. Fra le conifere vi sono pini, come il pino nero e silvestre (immessi artificialmente), e l'abete bianco.\nPer quanto riguarda la fauna, fra gli uccelli si possono osservare vari passeriformi, come il passero, il pettirosso, il merlo, la cinciallegra, il codirosso, il fringuello, il verdone comune, il verzellino, l'usignolo, l'averla, il lucherino, il rigogolo, la gazza, la cornacchia grigia, il corvo imperiale e diversi rapaci, quali la poiana comune, il falco pellegrino, lo sparviero, il gufo reale, la civetta, il barbagianni e la pi\u00f9 rara aquila reale. I mammiferi presenti sono la lepre, il topo selvatico, l'arvicola rossastra, la talpa romana, il riccio, il ghiro, lo scoiattolo (come specie alloctona), la faina, il tasso, la lontra, la volpe, il cinghiale, il gatto selvatico e, seppur raro, il lupo, con una quindicina di esemplari in tutto il comprensorio dei monti Picentini. Tra i rettili vi sono lucertole, quali la lucertola campestre, il ramarro occidentale, l'orbettino italiano e serpenti, quali la biscia dal collare, la biscia tassellata, la vipera e il cervone, anche se in declino. La fauna lacustre di anfibi ospita, fra le varie specie, la salamandra pezzata, la salamandrina dagli occhiali, l'ululone appenninico e il tritone italiano. I pesci, introdotti nel lago per la pesca sportiva, sono la carpa specchio, la carpa erbivora, la tinca, il persico trota, la trota iridea. Fra i pesci autoctoni vi sono l'alborella e la scardola.\nStoria.\nIn seguito all'unit\u00e0 d'Italia, Laceno divenne un importante luogo usato come nascondiglio dai briganti che trovavano rifugio nei fitti faggeti.\nNel 1955, il comune di Bagnoli Irpino diede in concessione alcuni terreni a prezzi simbolici, per la costruzione di edifici di villeggiatura residenziali. Si costruirono le prime ville e alberghi. Il 6 settembre 1959, la localit\u00e0 fu inaugurata. Inizialmente era nata solo per il turismo estivo. Nel 1969, ad opera dell'ingegnere Franco Giannoni, fu installato il primo impianto di risalita, la sciovia \"Serroncelli\", che partiva dai piedi del Monte Rajamagra (m.1109 slm) e saliva attraverso la \"Valle del Terremoto\" fino a quota 1250 circa. Tale impianto fu prolungato nel 1973 per soddisfare l'aumento di clientela. Ha funzionato, con inverni pi\u00f9 o meno proficui, fino al 2003, anno della sua dismissione.\nTra il 1973 e il 1974 furono realizzate le due seggiovie (denominate \"Settevalli\" e \"Rajamagra\") che conducono, rispettivamente, da q. 1109 a q. 1400 m e da 1392 a 1650 m slm. Insieme alle seggiovie fu realizzata anche la breve sciovia \"Cuccioli\", che si trovava nei pressi dell'intermedia delle seggiovie. Tutti gli impianti furono realizzati dalla ditta Marchisio di Torino. La sciovia Cuccioli ha funzionato fino al 2006, anno della sua dismissione per scadenza di vita tecnica.\nCos\u00ec Laceno divent\u00f2, oltre che meta estiva, anche nota stazione sciistica invernale, \nVide il proprio boom turistico negli anni '70-'80, attraverso manifestazioni culturali e sportive anche di sapore internazionale. Notissimi furono gli slalom femminili internazionali svolti nella localit\u00e0. Non mancarono feste, sagre e raid automobilistici organizzati dall'ACI, ed eventi internazionali come il \"Laceno d'oro\".\nA partire dagli anni novanta, a causa della mancanza di nuovi investimenti e dell'esponenziale crescita di altre stazioni sciistiche dell'Appennino, Laceno conobbe un periodo di crisi e declino, caratterizzato da vari scandali di tangentopoli e da cattiva organizzazione della localit\u00e0.\nA partire dagli anni 2000, Laceno ha iniziato a incrementare le presenze in modo abbastanza costante.\nDal 2008 in poi, \u00e8 stata svolta una serie di interventi atti a riqualificare la stazione, per potenziare l'offerta sia sportiva che paesaggistica.\nLo stesso finanziamento servir\u00e0 anche a riqualificare l'aspetto urbano e rurale dell'altopiano, tramite la ristrutturazione di edifici storici, quali la chiesa di Santa Nesta e l'ostello sul lago abbandonato.\nNel 2010, la localit\u00e0 vede il suo flusso turistico crescere soprattutto nel periodo natalizio. Grazie al sistema di innevamento artificiale delle piste da sci, si cerca di garantire la pratica degli sport invernali anche nel periodo di dicembre in condizioni avverse.\nNel mese di aprile 2017 alla societ\u00e0 gestrice degli impianti e concessionaria dei suoli, facente capo agli eredi Giannoni, \u00e8 stato intimato di restituire le aree, in quanto da parte del comune non \u00e8 stato riconosciuto il rinnovo di concessione del 2002, mentre il gestore ritiene di avere concessione valida fino al 2031. La questione della concessione \u00e8 oggetto di controversia da svariati anni presso il TAR di Salerno e al Consiglio di Stato, che in prima istanza ha sentenziato in parziale favore dell'ente pubblico.\nDal 21 maggio 2017 le due storiche seggiovie sono state fermate per sempre, dopo oltre 42 anni di esercizio, in aspettativa di realizzare i nuovi impianti. Le seggiovie, che avevano intrapreso nell'autunno 2016 l'iter per il prolungamento della vita tecnica, attraverso la revisione speciale completata per met\u00e0, sono state inibite all'esercizio poich\u00e9 tale revisione andava terminata e collaudata entro il 27 maggio del 2017, cosa non avvenuta a causa della citata richiesta di restituzione delle aree.\nIl 17 novembre 2017 veniva notificato alla societ\u00e0 l'atto di sgombero firmato dal sindaco pro-tempore Filippo Nigro, con il quale l'ente comunale intende entrare in possesso degli impianti di risalita e le aree su cui essi ricadono.\nIl Consiglio di Stato con la sentenza n. 808 del 6 febbraio 2018 ha definitivamente dato ragione all'amministrazione comunale, sentenziando l'inammissibilit\u00e0 delle richieste della ditta Giannoni.\nNel settembre 2018 il TAR di Salerno ha sentenziato l'inammissibilit\u00e0 delle richieste della Giannoni, pur riconoscendo che alcune aree sono effettivamente di sua propriet\u00e0. Tuttavia tali aree, identificate al catasto come aree su cui ricadono le strutture degli impianti di risalita, non coincidono con quelle reali effettivamente realizzate per un problema di rototraslazione delle coordinate, commesso in fase di accatastamento oltre quaranta anni prima; tale circostanza ha permesso al comune di entrare in possesso degli impianti. La societ\u00e0 ha comunque deciso di impugnare la sentenza presso il Consiglio di Stato.\nCultura.\nIl Laceno d'oro, festival del cinema neorealistico, fu ideato nel 1959 dai pubblicisti Camillo Marino e Giacomo D'Onofrio, e si svolse fino al 1988, sebbene negli ultimi anni si sia svolto ad Avellino. Nel 2001, a due anni dalla scomparsa di Camillo Marino, \u00e8 stato istituito il \"Premio Camillo Marino - Laceno d'Oro\".\nLa cultura popolare del luogo \u00e8 conosciuta per i suoi canti, proverbi, lavori e cucina. Quest'ultima, molto rinomata, si compone di ricette a base di prodotti del posto, quali il tartufo nero di Bagnoli, i funghi porcini, i formaggi tipici e le castagne.\nMonumenti e luoghi d'interesse.\nIl Vecchio Ostello sul Lago.\nIl vecchio ostello sul lago \u00e8 una locanda costruita ad inizio '900 su base di un rifugio montano risalente all'incirca al 1100, oggi dismessa e in stato di abbandono; \u00e8 stata meta di parecchi curiosi che si infiltravano all'interno del vecchio edificio, tanto che il comune decise qualche anno fa di porre un muro di chiusura all'ingresso dello stabile.\nNel 2012 \u00e8 partito l'iter burocratico che permetter\u00e0 il rifacimento dell'edificio, riportarlo al suo splendore originale, abbattendo le aggiunte degli ultimi anni. L'edificio sar\u00e0 destinato a spazi espositivi, punto informazioni sul turismo e sulle bellezze di Laceno e dintorni. I lavori cominceranno ad inizio 2013.\nLa Cappella di Santa Nesta.\nLa cappella di Santa Nesta \u00e8 una piccola cappella fondata nell'800 dagli abitanti di Bagnoli Irpino, collegata alla storia del vecchio ostello sul lago. La storia dei due edifici va di pari passo.\nLa storia comincia intorno al 1126 - 1127 quando San Guglielmo da Vercelli e San Giovanni da Matera sostarono al di sotto della piccola collina dove oggi sorge l'Ostello. Nel 1241 a loro apparve il \"SS. Salvatore\" che disse a San Guglielmo che non era quello il posto in cui avrebbe dovuto finire la missione, pronunciando le parole \"Ne Stes In Loco Isto\" (\"Non stare qui\"). Da questa frase il nome Nesta, santa a cui verr\u00e0 dedicata la chiesetta costruita ad opera dei bagnolesi sulla collinetta. La piccola cappella fu ingrandita dai Verginiani intorno all'inizio del XVI secolo, per poi essere sistemata dal pittore e patriota Michele Lenzi, sindaco di Bagnoli Irpino tra il 1875 e il 1881, attraverso una pubblica sottoscrizione alla quale contribuirono anche lo stesso Lenzi che don\u00f2 mille lire e Vittorio Emanuele II con trecento lire, come indicato nella lapide posta nell'androne dell'edificio sacro: \"Auspice il 1 Re d'Italia, e col concorso dello Stato della Provincia e del Comune dell'artista Michele Lenzi Sindaco e solerte patrono dell'opera riedific\u00f2 nell'anno 1878. Deliberazione cons.re 11 maggio 1880\".\nMichele Lenzi don\u00f2 anche l\"'Apparizione del Salvatore\", opera di da lui realizzata in ceramica su dodici mattonelle incastrate nel muro sopra l'altare della Cappella, nel quale era stata riprodotta anche la frase rivolta ai due Santi eremiti, mentre ai due lati l'amico Achille Martelli dipinse anche le immagini dei due patroni di Bagnoli Irpino, ovvero San Lorenzo e Sant'Onorio.\nAl termine dei lavori, il 6 agosto di quell'anno (Festivit\u00e0 della Trasfigurazione del Santissimo Salvatore) fu officiata una messa solenne nella quale il sermone fu pronunziato dal canonico bagnolese Generoso De Rogatis, in qualit\u00e0 di Vicario del vescovo di Nusco. A questa festa Lenzi invit\u00f2 l'amico artista Achille Martelli, l'Abate di Montevergine e tre deputati (Della Rocca, Napodano e Trinchera). Un resoconto della giornata fu redatto dal giornalista Nicola Lazzaro, presente all'evento, pubblicato poi sulla \u201cIllustrazione italiana\u201d del 4 settembre 1881.\nIl luogo sacro, da sempre venerato come tale in zona, venne sconsacrato in seguito ad un terremoto che distrusse la chiesetta ed al posto di questa fu costruito un albergo (l'attuale Hostel dismesso) per i pellegrini che si recavano in zona e la chiesetta spostata nell'odierna posizione sulle sponde del lago. Ancora oggi nell'hostel dismesso sono presenti immagini e raffigurazioni sacre dell'epoca.\nTurismo.\nIl Laceno \u00e8 una area recettiva al turismo, che nel 2008 \u00e8 aumentato circa del 30%. A salvaguardia del flusso turistico locale \u00e8 stato istituito il \"Consorzio Rajamagra\", il cui obiettivo \u00e8 quello di realizzare interventi di riqualificazione territoriale soprattutto riguardanti la stazione turistica estiva ed invernale, attraverso la realizzazione di impianti polivalenti con funzionalit\u00e0 annuale. Il consorzio si propone di rendere continuo e destagionalizzato il flusso turistico, cio\u00e8 non solo esclusivo del periodo invernale o estivo.\nI flussi turistici pi\u00f9 alti si registrano soprattutto nel periodo che va da dicembre a marzo, e nel periodo estivo. Picchi vi sono anche ad ottobre in occasione delle note sagre che si tengono in zona e nei comuni adiacenti.\nOltre al consorzio sopra citato, sono presenti anche il \"Consorzio Turistico Bagnoli-Laceno\" e la \"Pro-Loco Bagnoli-Laceno\", che insieme ad associazioni territoriali locali, si occupano dell'organizzazione di eventi sul territorio, sia sportivi che culturali.\nImpianti sciistici.\nLa localit\u00e0 ospita una stazione sciistica con circa 18\u00a0km di piste da sci, anche con innevamento artificiale. Offre la possibilit\u00e0 di ammirare il mar Tirreno sciando, perch\u00e9 la vetta \u00e8 affacciata sul golfo di Salerno.\nIl turismo pi\u00f9 diffuso \u00e8 quello invernale o sciistico, con la stagione che varia a seconda della temperatura da dicembre a marzo (con picchi nelle festivit\u00e0 natalizie e pasquali). A favorire il turismo sciistico la presenza di impianti di risalita, con seggiovie, sciovie e campi scuola. La seggiovia parte dalla base (\"stazione Laceno\") posizionata a 1109\u00a0m per arrivare a circa 1650\u00a0m (\"stazione Rajamagra\"), attraverso un interscambio a quota 1400\u00a0m circa (\"stazione Settevalli\"). Con un totale di 2 seggiovie, 1 tappeto e 2 manovie, e circa 16/18\u00a0km di piste, Laceno \u00e8 la pi\u00f9 grande stazione sciistica dell'Italia meridionale.\nGli sport invernali praticabili sono vari: sci da discesa e fondo, snowboard, snowtubing, half-pipe, sky-cross, sky-fox.\nLe piste sono 11 per un totale di 16\u00a0km, tra cui la pista denominata \"nordica\" che offre il panorama sul golfo di Salerno.\nDal 2004 in poi, \u00e8 stato istituito un progetto di innevamento artificiale, prima limitato alla parte finale delle piste, poi esteso alle altre zone principali del comprensorio. Tale sistema viene inaugurato ogni anno a met\u00e0 dicembre e prevede l'innevamento di gran parte delle piste da cima a valle, con esclusione di quelle pi\u00f9 a nord per le particolari condizioni climatiche che permettono l'innevamento naturale.\nDal 21 maggio 2017 gli impianti sciistici sono stati chiusi a tempo indeterminato a causa di un contenzioso tra comune e societ\u00e0 gestrice degli stessi, che non ha consentito i lavori di revisione utili al proseguimento della vita tecnica delle due seggiovie.\nTurismo naturalista.\nAltro tipo di turismo in forte crescita \u00e8 il turismo ecologico. L'escursionismo \u00e8 ben accolto e la presenza di sentieri, invoglia i turisti ad affollare la zona anche nel periodo estivo. I sentieri sono vari e classificati in base alla difficolt\u00e0 dal \"Club Alpino Italiano\".\nAltro punto d'interesse sono le Grotte del Caliendo, scoperte da Giovanni Rama e poco note, sebbene visitabili per circa 3\u00a0km, tramite l'ausilio di guide esperte. Grazie ad un finanziamento in questi anni, sono cominciati i lavori di rifacimento e maggiore viabilit\u00e0 alle grotte, con la realizzazione di gallerie ed ascensori che ne permettono la facile entrata al grande pubblico.\nIl Progetto Lacen\u00f2.\nIl progetto Lacen\u00f2 riguarda attivit\u00e0 ludiche e ricreative per i pi\u00f9 piccoli. Si tratta di vari impianti ludici messi a disposizione dal \"Consorzio Rajamagra\" per intrattenere i bambini con giochi, spazi e attivit\u00e0 appropriate. Gli spazi utilizzati sono tutti arredati con giochi realizzati in legno, ben integrati con la flora e fauna della montagna. I giochi sono utilizzati anche come \"baby-sitting\", che permette ai genitori di svolgere altre attivit\u00e0 mentre i loro bambini giocano negli appositi spazi.\nI Rifugi.\nI rifugi sono situati a quota 1.400\u00a0m e 1.667\u00a0m, sulla vetta della Rajamagra. Sono per lo pi\u00f9 strutture di relax in tipico stile montano. Sono presenti in alcuni punti anche ristori e bar, in altri i rifugi sono essenziali, atti solo ad accogliere l'escursionista per una pausa dal freddo e al riposo. Suggestivo \u00e8 il panorama che si gode da tali posti. In alcuni punti \u00e8 possibile scorgere i monti del Matese ed anche i monti abruzzesi.\nMostra e sagra del tartufo.\nOgni anno nel centro storico di Bagnoli Irpino, comune di appartenenza della localit\u00e0, si svolge la \"Mostra Mercato del Tartufo Nero e dei Prodotti Tipici, Sagra della castagna di Montella \". Tale mostra \u00e8 uno degli eventi pi\u00f9 importanti della Campania, che si ripete da numerosi anni e le sue ultime edizioni hanno contato pi\u00f9 di 150.000 presenze. L'evento \u00e8 di grande rilievo per il turismo locale, in quanto le strutture ricettive dell'altopiano di Laceno e dei comuni vicini annunciano il \"tutto esaurito\" ogni anno. L'evento vanta alcuni record, come il dolce di castagna pi\u00f9 grande del mondo (circa 21 metri) e il tartufo pi\u00f9 grande del 2010 (circa 450 grammi).\nInfrastrutture e trasporti.\nNon esiste alcuna linea di trasporto pubblica o privata che colleghi Laceno con Bagnoli Irpino o con altri centri urbani limitrofi.\nSport.\nCiclismo.\nLago Laceno \u00e8 stato tre volte arrivo di tappa in salita del Giro d'Italia professionisti:\nAltri sport.\nLaceno vanta anche gare di pesca sportiva e gare ciclistiche amatoriali locali, nonch\u00e9 parecchi raduni automobilistici. Frequenti sono anche i raduni di motociclisti, che scelgono la meta per i divertenti tornanti che si susseguono sulla salita per Laceno. Negli ultimi anni si \u00e8 visto anche un interessamento ad opera di alcune associazioni sciistiche di rilievo nazionale."}
{"id": "2648869", "revid": "1603714", "url": "https://it.wikipedia.org/wiki?curid=2648869", "title": "Montezuma (disambigua)", "text": "Montezuma, Moctezuma, Moteczoma, Motecuhzoma, Moteuczomah, sono varianti ortografiche che si possono riferire a:"}
{"id": "2648875", "revid": "27827020", "url": "https://it.wikipedia.org/wiki?curid=2648875", "title": "HMS Ceylon (30)", "text": ""}
{"id": "2648877", "revid": "729019", "url": "https://it.wikipedia.org/wiki?curid=2648877", "title": "Ostt\u00fcrkischer Waffen-Verband der SS", "text": "La Ostt\u00fcrkischer Waffen-Verband der SS era un reparto di fanteria delle Waffen-SS, attivo negli ultimi anni della seconda guerra mondiale. Costituito nel gennaio 1944 con soldati di origine turca, si arrese in Austria nel maggio 1945.\nStoria.\nLa decisione di creare un'unit\u00e0 combattente con uomini di ceppo turco nell'ambito delle Waffen-SS venne presa nel 1943. Con l'appoggio del Gran Mufti di Gerusalemme, Hajj Amin al Husseini, nel gennaio 1944 fu istituito il 1. Ostmuselmanisches SS-Regiment, che venne affidato al comando dello SS-Obersturmbannf\u00fchrer Andreas Meyer-Mader: questo reggimento era composto da elementi di unit\u00e0 turcomanne nello Heer nel frattempo disciolte, costituite con prigionieri di guerra dell'Armata Rossa e lavoratori turchi gi\u00e0 residenti in Germania. Inizialmente, l'intenzione era quella di espandere questo reggimento fino a creare un'intera divisione (Muselmanischen SS-Division Neu-Turkistan), ma questo non avvenne mai a causa della carenza di truppe.\nNel momento della formazione la nuova unit\u00e0 aveva una forza di circa 3.000 uomini, per poi raggiungere al suo picco gli 8.500 effettivi nel febbraio-maggio del 1945. Nel febbraio 1944, il reggimento venne inviato in Bielorussia ed impiegato nella guerra antipartigiana. Successivamente, fu impiegato per la repressione dell'insurrezione polacca a Varsavia dove per l'occasione venne aggregato alla Brigata Dirlewanger. Il reggimento dimostr\u00f2 continui problemi disciplinari tra i suoi ranghi, al punto che 78 suoi membri furono fucilati in quanto sospetti ammutinati.\nDomata l'insurrezione, il reggimento venne inviato in Slovacchia dove ricevette la nuova, definitiva, denominazione di \"Ostt\u00fcrkischen Waffen-Verbande der SS\" nell'ottobre 1944. Nel dicembre 1944, mentre era ancora dislocata in Slovacchia, l'unit\u00e0 conobbe un episodio di diserzione di massa che arriv\u00f2 a interessare tra 400 e 500 dei suoi effettivi, anche se poi 300 di essi tornarono nei ranghi. I soldati originari dell'Azerbaigian vennero trasferi presso la Kaukasischer Waffen-Verband der SS alla fine di dicembre, ed in loro sostituzione la \"Ostt\u00fcrkischen\" ricevette elementi tatari della disciolta Waffen-Gebirgs-Brigade der SS (Tatar Nr. 1).\nNel 1945 la \"Ostt\u00fcrkischen\" venne trasferita in Austria per addestrarsi. Qui fu colta dalla fine della guerra nel maggio 1945, finendo con l'essere immediatmente sciolta e dispersa.\nOrdine di battaglia.\nOriginariamente, la \"Ostt\u00fcrkischen Waffen-Verbande der SS\" era organizzata in quattro \"Waffen-Gruppe\", nel quale gli uomini erano divisi per ceppo etnico e provenienza."}
{"id": "2648878", "revid": "1125291", "url": "https://it.wikipedia.org/wiki?curid=2648878", "title": "Universit\u00e0 telematica degli studi IUL", "text": "L'Universit\u00e0 Telematica degli Studi IUL \u00e8 un'universit\u00e0 telematica italiana, non statale, con sede centrale a Firenze. Istituita dal MIUR con decreto del 2 dicembre 2005, IUL \u00e8 autorizzata a istituire corsi universitari a distanza: corsi di laurea, di laurea magistrale, di master di I e II livello, di specializzazione e di dottorato di ricerca; organizza altres\u00ec corsi di perfezionamento e di aggiornamento professionale.\nStoria.\nL'ateneo \u00e8 promosso dal consorzio IUL, composto da Indire - Istituto nazionale di documentazione, innovazione e ricerca educativa e Universit\u00e0 degli Studi di Foggia. Il consorzio annoverava tra i soci fondatori anche l'Universit\u00e0 degli Studi di Catania, l'Universit\u00e0 telematica \"Leonardo da Vinci\", l'Universit\u00e0 degli Studi di Macerata, l'Universit\u00e0 degli Studi di Milano-Bicocca, l'Universit\u00e0 degli Studi di Palermo, l'Universit\u00e0 LUMSA di Roma e De Agostini Scuola e l\u2019Universit\u00e0 degli Studi di Firenze.\nStruttura.\nLa sede centrale dell\u2019Universit\u00e0 si trova a Firenze, in via Buonarroti, 10, sede storica dell\u2019Ente di ricerca Indire. Le sedi d'esame e i poli tecnologici, invece, sono dislocati in tutta Italia. \nCollegamenti esterni.\nSito ufficiale"}
{"id": "2648885", "revid": "1494169", "url": "https://it.wikipedia.org/wiki?curid=2648885", "title": "Verner", "text": ""}
{"id": "2648887", "revid": "31360", "url": "https://it.wikipedia.org/wiki?curid=2648887", "title": "Fatah-110", "text": ""}
{"id": "2648889", "revid": "6923", "url": "https://it.wikipedia.org/wiki?curid=2648889", "title": "Maestro elettricista", "text": "Il maestro elettricista o installatore diplomato (nuova terminologia) \u00e8 un diploma federale protetto per classificare la persona del mestiere in Svizzera.\nSi occupa della gestione relativa alla parte tecnica in particolare all'interno di un'impresa di impianti elettrici, secondo la legge federale impianti elettrici (LIE 734) e le varie ordinanze relative agli impianti elettrici di cui alla OIBT 734.27.\nIn Svizzera, infatti ogni impresa del campo deve avere almeno una persona del mestiere ogni 20 operai impiegati, il compito \u00e8 la direzione lavori, la sorveglianza del rispetto delle normative in vigore, ed \u00e8 responsabile con la propria firma dell'esecuzione degli impianti. La firma viene richiesta per le notifiche d'installazione verso i gestori di rete e per la certificazione finale (RaSi). Per poter ottenere questo titolo ci sono diverse possibilit\u00e0: ottenere l'attestato di capacit\u00e0 come montatore elettricista, poi frequentare le scuole e relativi esami federali per consulente in Sicurezza elettrica, Elettricista Capo progetto e infine Installatore diplomato; questo percorso viene realizzato parallelamente all'attivit\u00e0 lavorativa e pu\u00f2 richiedere tempi di circa 10 anni. Altra possibilit\u00e0 per Ingegneri e tecnici ST, frequentazione di una scuola e relativi esami per persona del mestiere."}
{"id": "2648891", "revid": "1442080", "url": "https://it.wikipedia.org/wiki?curid=2648891", "title": "Mark Bridge", "text": ""}
{"id": "2648895", "revid": "287204", "url": "https://it.wikipedia.org/wiki?curid=2648895", "title": "Stockholm Open 1987", "text": "Lo Stockholm Open 1987 \u00e8 stato un torneo di tennis giocato sul cemento indoor. \u00c8 stata la 19\u00aa edizione dello Stockholm Open, del Nabisco Grand Prix 1987. Il torneo si \u00e8 giocato al Kungliga tennishallen di Stoccolma in Svezia, dal 2 all'8 novembre 1987.\nCampioni.\nSingolare.\n Stefan Edberg ha battuto in finale Jonas Svensson, 7\u20135, 6\u20132, 4\u20136, 6\u20134\nDoppio.\n Stefan Edberg / Anders J\u00e4rryd hanno battuto in finale Jim Grabb / Jim Pugh,6\u20132, 3\u20136, 6\u20131"}
{"id": "2648898", "revid": "400694", "url": "https://it.wikipedia.org/wiki?curid=2648898", "title": "Converse All Star", "text": ""}
{"id": "2648900", "revid": "1543377", "url": "https://it.wikipedia.org/wiki?curid=2648900", "title": "Carmen de Carupa", "text": "Carmen de Carupa \u00e8 un comune della Colombia facente parte del dipartimento di Cundinamarca.\nIl centro abitato venne fondato da Jos\u00e9 Joaqu\u00edn Urdaneta e Do\u00f1a Ventura Camero il 20 luglio 1808, mentre l'istituzione del comune \u00e8 del 1905."}
{"id": "2648901", "revid": "400694", "url": "https://it.wikipedia.org/wiki?curid=2648901", "title": "Converse All Stars", "text": ""}
{"id": "2648902", "revid": "1728", "url": "https://it.wikipedia.org/wiki?curid=2648902", "title": "Superallenamento", "text": ""}
{"id": "2648905", "revid": "486946", "url": "https://it.wikipedia.org/wiki?curid=2648905", "title": "Uomo Grigio", "text": ""}
{"id": "2648907", "revid": "599013", "url": "https://it.wikipedia.org/wiki?curid=2648907", "title": "Scuola di Lipsia", "text": ""}
{"id": "2648908", "revid": "104458", "url": "https://it.wikipedia.org/wiki?curid=2648908", "title": "Scuola di Lipsia (linguistica)", "text": ""}
{"id": "2648909", "revid": "8660", "url": "https://it.wikipedia.org/wiki?curid=2648909", "title": "NFC East", "text": "NFC East \u00e8 la \"division\" orientale della National Football Conference, nata nel a seguito della fusione tra American Football League e National Football League ed originariamente formatasi nel come Capitol Division della NFL.\nAttualmente ne fanno parte: i Philadelphia Eagles, i New York Giants, i Dallas Cowboys e i Washington Commanders (fino al 2019 Washington Redskins). In seguito alla vittoria degli Eagles nel Super Bowl LII la NFC East \u00e8 diventata la prima e tuttora unica division in cui ciascuna squadra vanta almeno una vittoria al Superbowl.\nStoria.\nLa originaria Capitol Division venne formata nel 1967 inserendovi i Cowboys, gli Eagles, i Redskins ed i New Orleans Saints, nel i Giants sostituirono i Saints.\nCon la fusione tra AFL e NFL del 1970, la \"division\" assunse il nome attuale e vi vennero inseriti i Saint Louis Cardinals provenienti dalla Century Division. I Cardinals restarono nella NFC East anche dopo il loro trasferimento in Arizona nel .\nIn seguito alla riorganizzazione della NFL del , i Cardinals vennero trasferiti nella NFC West e le squadre rimasero quelle che attualmente formano la \"division\". \u00c8 da notare come malgrado Dallas sia pi\u00f9 ad ovest di Saint Louis, sede dei Saint Louis Rams, i Cowboys fossero stati mantenuti nella NFC East mentre i Rams facevano parte della NFC West, anche prima del loro trasferimento a Los Angeles."}
{"id": "2648910", "revid": "110157", "url": "https://it.wikipedia.org/wiki?curid=2648910", "title": "Chaguan\u00ed", "text": "Chaguan\u00ed \u00e8 un comune della Colombia facente parte del dipartimento di Cundinamarca.\nIl centro abitato venne fondato da Jos\u00e9 Ledo Zapata nel 1770."}
{"id": "2648913", "revid": "287204", "url": "https://it.wikipedia.org/wiki?curid=2648913", "title": "Chaguan\u00ec", "text": ""}
{"id": "2648915", "revid": "287204", "url": "https://it.wikipedia.org/wiki?curid=2648915", "title": "Chaguani", "text": ""}
{"id": "2648918", "revid": "119048126", "url": "https://it.wikipedia.org/wiki?curid=2648918", "title": "Lippoldsberg", "text": ""}
{"id": "2648920", "revid": "173617", "url": "https://it.wikipedia.org/wiki?curid=2648920", "title": "Phil Terranova", "text": "Campione del mondo dei pesi piuma dal 27 dicembre 1943 al 10 marzo 1944.\nCarriera da professionista.\nPugile italoamericano, fu campione del mondo dei pesi piuma dal 1943 al 1944, quando perse il titolo cedendolo ai punti ad un altro italoamericano, Sal Bartolo.\nVanta una vittoria ai punti contro il leggendario Sandy Saddler, ottenuta nel 1946.\nNel 1943 si batt\u00e9 anche contro Chalky Wright, che lo sconfisse per KO al 5\u00ba round."}
{"id": "2648941", "revid": "287204", "url": "https://it.wikipedia.org/wiki?curid=2648941", "title": "Stockholm Open 1986", "text": "Lo Stockholm Open 1986 \u00e8 stato un torneo di tennis giocato sul cemento indoor. \n\u00c8 stata la 18\u00aa edizione dello Stockholm Open, del Nabisco Gran Prix 1986.\nIl torneo si \u00e8 giocato al Kungliga tennishallen di Stoccolma in Svezia, dal 3 al 9 novembre 1986.\nCampioni.\nSingolare.\n Stefan Edberg ha battuto in finale Mats Wilander, 6\u20132, 6\u20131, 6\u20131\nDoppio.\n Sherwood Stewart / Kim Warwick hanno battuto in finale Pat Cash / Slobodan \u017divojinovi\u0107,4\u20136, 6\u20131, 7\u20135"}
{"id": "2648943", "revid": "400694", "url": "https://it.wikipedia.org/wiki?curid=2648943", "title": "Creeper (abbigliamento)", "text": ""}
{"id": "2648944", "revid": "400694", "url": "https://it.wikipedia.org/wiki?curid=2648944", "title": "Creepers", "text": ""}
{"id": "2648946", "revid": "80598", "url": "https://it.wikipedia.org/wiki?curid=2648946", "title": "Giovanna Nocetti", "text": ""}
{"id": "2648950", "revid": "110157", "url": "https://it.wikipedia.org/wiki?curid=2648950", "title": "Ch\u00eda (Colombia)", "text": "Ch\u00eda \u00e8 un comune della Colombia facente parte del dipartimento di Cundinamarca.\nIl centro abitato venne fondato da O\u00eddor Miguel de Ibarra nel 1593."}
{"id": "2648951", "revid": "1442080", "url": "https://it.wikipedia.org/wiki?curid=2648951", "title": "Crunkcore", "text": "Il crunkcore, noto anche come crunk punk, scrunk o screamo crunk, \u00e8 un genere musicale che fonde elementi culturali e musicali dei generi screamo e crunk. Musicalmente il crunkcore consiste in voce urlata tipica dello screamo con una base pop rap, dance e testi sessualmente provocatori.\nFra i gruppi musicali che vengono solitamente classificati crunkcore vi sono i 3OH!3, i Brokencyde, i Family Force 5 e i Millionaires.\nCritica.\nIl crunkcore \u00e8 stato pesantemente criticato da numerose testate del settore, tra cui \"Kerrang!\", che l'ha definito \"forse il peggior genere musicale mai creato\".\nSulla stessa linea anche il \"Boston Phoenix\", che lo ha definito come \"una combinazione di southern hip hop minimalista, vocalizzi corretti con il vocoder, breakdown techno e voce urlata\".\nJohn McDonnell, in un articolo per il \"The Guardian\", ha scritto che il crunkcore \"suona come una canzone di Chamillionaire suonata da una tribute band adolescenziale degli Slipknot.\", e ha concluso l'articolo scrivendo: "}
{"id": "2648957", "revid": "110157", "url": "https://it.wikipedia.org/wiki?curid=2648957", "title": "Chipaque", "text": "Chipaque \u00e8 un comune della Colombia facente parte del dipartimento di Cundinamarca.\nIl centro abitato venne fondato da Oidor Luis Enrique nel 1600."}
{"id": "2648958", "revid": "109651", "url": "https://it.wikipedia.org/wiki?curid=2648958", "title": "Changing Rooms - Camera a sorpresa", "text": "Changing Rooms \u00e8 un reality show italiano, la cui prima serie \u00e8 andata in onda come Changing Rooms - Camera a sorpresa su Canale 5 per 5 puntate, dal 28 febbraio al 27 marzo 2004, ogni sabato pomeriggio alle 16, per la durata di circa 25 minuti, con la conduzione di Gaia De Laurentiis, mentre la seconda serie \u00e8 stata trasmessa per 8 puntate su Real Time da dicembre 2014, condotta da Paola Marella.\nIl programma \u00e8 l'adattamento italiano di un format inglese prodotto dalla Endemol nel 1996 su BBC.\nIl programma.\nIl programma prevede, in ogni puntata, che due coppie di amici si scambino le proprie abitazioni per due giorni e, in questo lasso di tempo, hanno il compito di ristrutturare e cambiare totalmente l'arredamento di una camera a loro piacimento, avendo a disposizione un budget di 800 euro a testa e l'aiuto degli interior designer Cristina Bianchi e Massimo Zucca e del falegname Calogero Guicciardino.\nDurante le 48 ore, la conduttrice illustra i progetti e le tecniche usate per la realizzazione degli stessi, evidenziando anche i gusti dei protagonisti, mentre particolare attenzione \u00e8 data alla sorpresa dei padroni di casa che, rientrando in possesso della loro abitazione, scoprono la nuova versione della stanza prescelta.\nMessa in onda.\nIl programma \u00e8 andato in onda su Canale 5 nel 2004. La regia era affidata a Lele Biscussi, mentre gli autori erano Francesco Foppoli e Olimpia De Romanis.\nLa seconda serie, in onda da dicembre 2014, presenta alcune varianti: diventa una sfida tra le coppie, e il budget sale a 1000 euro."}
{"id": "2648963", "revid": "599013", "url": "https://it.wikipedia.org/wiki?curid=2648963", "title": "Warren Aspinall", "text": "Carriera.\nClub.\nHa giocato con Wigan Athletic, Everton, Aston Villa, Portsmouth, Bournemouth, Swansea City, Carlisle United, Brentford, Carlisle United e Brighton &amp; Hove Albion, dal 1985 al 2000, anno in cui si ritira per un lungo infortunio."}
{"id": "2648964", "revid": "125838433", "url": "https://it.wikipedia.org/wiki?curid=2648964", "title": "Eduard Sievers", "text": "Biografia.\nNato a Lippoldsberg, piccolo centro del comune di Wahlsburg, Sievers insegn\u00f2 alle universit\u00e0 di Jena (1871-1883), di Tubinga (1883-1887), di Halle (1887-1892) e di Lipsia (1892-1922), dove fu rettore dal 1901 al 1902.\nEsponente del movimento dei Neogrammatici, al centro delle sue ricerche furono la linguistica indoeuropea e la germanistica: cur\u00f2 l'edizione di numerosi testi antichi e scrisse saggi sulla grammatica storica e sulla metrica germanica, per poi elaborare la sua \"Schallanalyse\", lo studio dei processi psichici che regolano l'elaborazione e l'emissione dei suoni, e applicarla alla critica testuale al fine di individuare paternit\u00e0 e cronologia dei testi."}
{"id": "2648965", "revid": "6923", "url": "https://it.wikipedia.org/wiki?curid=2648965", "title": "Manifestazione multisportiva", "text": "Una manifestazione multisportiva \u00e8 un evento sportivo, generalmente disputato nell'arco di una settimana o pi\u00f9, nel quale sono presenti pi\u00f9 sport nel programma. Tipici esempi di manifestazioni multisportive sono i Giochi olimpici ed i Giochi mondiali."}
{"id": "2648968", "revid": "599013", "url": "https://it.wikipedia.org/wiki?curid=2648968", "title": "Marius Onofra\u0219", "text": ""}
{"id": "2648969", "revid": "367445", "url": "https://it.wikipedia.org/wiki?curid=2648969", "title": "Transportes Metropolitanos de Barcelona", "text": ""}
{"id": "2648972", "revid": "256896", "url": "https://it.wikipedia.org/wiki?curid=2648972", "title": "Filomazia", "text": ""}
{"id": "2648976", "revid": "1543377", "url": "https://it.wikipedia.org/wiki?curid=2648976", "title": "Boho-chic", "text": "Boho-chic \u00e8 uno stile di moda femminile, in cui confluiscono vari elementi della cultura boheme ed hippy, che ha avuto l'apice della propria diffusione negli anni 2004-2005, ed \u00e8 stata associata particolarmente alla modella Kate Moss, all'attrice Sienna Miller in Europa ed alle gemelle Mary-Kate e Ashley Olsen negli Stati Uniti. Tendenzialmente la moda \u00e8 incominciata all'inizio del ventunesimo secolo.\nSignificato del termine.\n\"Boho\".\n\"Boho\" \u00e8 un'abbreviazione di boheme. Vanessa Nicholson (nipote di Vanessa Bell, una delle figure cardine dell'influente Bloomsbury Group nella prima met\u00e0 del ventesimo secolo) l'ha descritto come un \"aggettivo, curioso ma ingannevole\". Bench\u00e9 i bohemien originali fossero viaggiatori e profughi dell'Europa centrale (in lingua francese \"boh\u00e9mien\" si traduce come zingaro), il termine, come notato dalla Nicholson, \"\u00e8 stato associato a figure dalla personalit\u00e0 pi\u00f9 disparata, da Ges\u00f9 Cristo a William Shakespeare, a Sherlock Holmes\". Lo scrittore e storico A. N. Wilson ha sottolineato che \"sia nel senso dell'abbigliamento, che in tutti sensi, Winston Churchill fu uno dei primi esempi di bohemien\", dato che il suo stile caus\u00f2 grande sorpresa, quando giunse in Canada nel 1943. La disegnatrice Savannah Miller, sorella maggiore dell'attrice Sienna Miller, descriveva un \"vero bohemien\" come \"qualcuno che ha la capacit\u00e0 di apprezzare la bellezza ad alti livelli, \u00e8 profondamente romantico, non conosce alcun limite, il cui mondo sono le proprie creazioni, piuttosto che vivere in una scatola\".\n\"Chic\".\n\"Chic\" \u00e8 un termine prestato dalla lingua francese alla fine del diciannovesimo secolo, ed \u00e8 un sinonimo di eleganza.\n\"Boho-Chic\".\nUna pi\u00f9 nuova accezione del termine la possiamo trovare nel lemma divenuto molto comune: \"Boho-Chic\". Pare che Boho sia la crasi linguistica di Bourgeois Boh\u00e9mien, termine coniato da David Brooks, un giornalista americano. L'autore ridefinisce una categoria di consumer attenti e iper-chic che non badano a spese nel loro infinito tentativo di sintetizzare il consumo di stile con i propri principi etici fondanti come ecologia, rispetto della dignit\u00e0 umana, ipercultura artistica. \u00c8 qui infatti che si opera la commistione fra i precetti borghesi e boh\u00e9mien, avere ed essere, che non sono pi\u00f9 categorie inconciliabili. Consumismo sfrenato e cura dell'anima non sono pi\u00f9 da considerarsi concetti antitetici, ma addirittura interdipendenti nella loro perfetta accezione di capisaldi dello stile di vita \"Boho\". \nIn Francia il \"Boho\" prende l'appellativo di \"Bobo\", prendendo le iniziali delle due parole Bourgeois-Boh\u00e9mien. Si tratta di un aspetto caratteristico della naturale identit\u00e0 della capitale francese. \nStoria del trend.\nIl \"look\" boho-chic, molto influenzato dallo stile hippy dei tardi anni sessanta, divent\u00f2 popolare dopo che l'attrice Sienna Miller lo adott\u00f2 in occasione del Glastonbury Festival nel 2004, bench\u00e9 tale look fosse stato gi\u00e0 adottato dall'attrice in alcuni servizi fotografici nell'ottobre 2003, e da alcuni abitanti del distretto W10 di North Kensington, un'area di Londra, associata alla cultura boheme sin dagli anni cinquanta.\nCi\u00f2 nonostante, alcuni, compresa l'attrice Lindsay Lohan, attribuiscono la nascita di questa tendenza alla supermodella Kate Moss. Infatti, in precedenza la giornalista Laura Demasi aveva usato proprio il termine \"boho-chic\" gi\u00e0 nel 2002 in riferimento alla Moss. Nell'aprile 2004, la giornalista Plum Sykes aveva parlato di un abito, definendolo \"Molto cool, molto bohemien, molto Kate Moss\".\nElementi boho-chic.\nDalla primavera del 2005, abiti boho-chic cominciarono ad apparire in ogni negozio di Londra e del Regno Unito. Le aderenti a tale moda, furono spesso chiamate anche \"Siennas\"., in riferimento proprio alla Miller. Elementi boho-chic includono gonne \"svolazzanti\" (in particolare lunghe e bianche), gilet coperti di pelliccia, tuniche ricamate, giacche tagliate, stivali da cowboy, cardigan larghi e \"hobo bag\" (borsa da vagabondo). Altri elementi della moda boho-chic erano i leggings e le calze senza piedi, che in questo periodo videro impennare le vendite in Inghilterra.."}
{"id": "2648977", "revid": "6923", "url": "https://it.wikipedia.org/wiki?curid=2648977", "title": "Bonacina Pierantonio", "text": "La Bonacina Pierantonio \u00e8 stata un'azienda brianzola attiva nel settore dell'arredamento e del Industrial design, dichiarata fallita nel 2014 e il cui marchio \u00e8 stato acquisito dal fallimento da parte di un'altra azienda risalente alla stessa famiglia.\nStoria.\nNel 1909 Pierantonio Bonacina apr\u00ec un'azienda di cesteria in giunco a Lurago d'Erba; dopo circa quindici anni la produzione venne estesa al settore del mobile, adoperando materiali quali giunco, midollino, rattan e vimini.\nLa svolta arriv\u00f2 nel 1954, quando Vittorio Bonacina introdusse numerosi designer celebri e improntando la produzione aziendale su un alto livello stilistico.\nTra i prodotti pi\u00f9 rilevanti della storia aziendale vi erano la poltrona \"Manta,\" ideata da Donato D'Urbino e Paolo Lomazzi, la poltrona \"Continuum,\" di Gio Ponti, la poltroncina \"Nastro,\" di Joe Colombo, la poltrona in vimini \"Martingala,\" di Marco Zanuso; il pezzo pi\u00f9 celebre e riconoscibile \u00e8 per\u00f2 la poltrona sospesa \"Egg\", di Nanna J\u00f8rgen Ditzel, lanciata nel 1957 e restata per moltissimi anni in produzione\nNel 2010 l'azienda venne ceduta al gruppo Matteo Grassi e, dopo la dichiarazione di fallimento del 2014, nel 2015 il marchio venne acquisito dalla Bonacina1889, azienda dello stesso settore sviluppata da un altro ramo della famiglia."}
{"id": "2648978", "revid": "339392", "url": "https://it.wikipedia.org/wiki?curid=2648978", "title": "Forcoli Calcio", "text": ""}
{"id": "2648980", "revid": "273792", "url": "https://it.wikipedia.org/wiki?curid=2648980", "title": "Dosu Joseph", "text": ""}
{"id": "2648981", "revid": "115636315", "url": "https://it.wikipedia.org/wiki?curid=2648981", "title": "A un certo punto...", "text": "A un certo punto ... \u00e8 un album della cantante italiana Ornella Vanoni pubblicato nel 1974.\nIl disco.\nCon questo album Ornella fonda una propria etichetta discografica, la \"Vanilla\".\nL'album vende mezzo milione di copie e si piazza al quinto posto nella classifica di vendita \nRealizzazione grafica di Tallarini e Ronco su foto di Mauro Balletti. \nEdito con copertina apribile e laminata.\nL'unica differenza riscontrabile tra le varie edizioni \u00e8 nel titolo, indicato come \"A un certo punto...\" o come \"A un certo punto\".\nDall'Lp vengono estratti alcuni singoli ad uso promozionale, identificabili dal suffisso OVR 5XX, con copertina standard Vanilla: (Il Milano-Roma/La tana degli artisti OVR 502, Prime ore del mattino/Fammi andare via OVR 503, Stupidi/L'apprendista poeta OVR 505)\nEdito in Argentina come \"Hasta un cierto punto\" e in Spagna col titolo \"En este momento\" dove presenta le versioni tradotte di \"Stupidi\" (\"Estupidos\") e di \"L'apprendista poeta\" (\"El aprendiz de poeta\"), uscite anche su singolo con veste grafica originale.\nLa prima edizione del supporto cd \u00e8 del 1988 per la serie MusicA della CGD (CDLSM 100027) senza codice a barre sul retro copertina.\nL'edizione giapponese esce nel 1977 (Seven Seas GP 510) e ha la copertina dell'lp \"La voglia di sognare\" con il titolo frontale \"Ornella Vanoni\", mentre sulla costola della copertina e sull'etichetta del vinile \"La vita di Ornella Vanoni\". I brani sono gli stessi dell'edizione italiana, ad eccezione dell'aggiunta di \"Fili\" come ultimo brano del lato A.\nIl brano \"La gente e me\" \u00e8 stato tradotto in lingua francese ed inserito nell'LP Album (Decca 260.010) uscito per il mercato d'oltralpe nel 1977 con il titolo \"Ou va le monde\"."}
{"id": "2648987", "revid": "767487", "url": "https://it.wikipedia.org/wiki?curid=2648987", "title": "Giovanni Goracci", "text": "Carriera.\nCresciuto nel settore giovanile dell', nel 2004 collezione due presenze in Serie A nel corso della stagione: l'esordio il 9 maggio 2004 nell'incontro -Empoli terminato 2-1 e all'ultima giornata di campionato, la partita - 1-0.\nA causa del fallimento della societ\u00e0 al termine della stagione, Goracci rimane svincolato. La prima esperienza successiva di cui si abbia notizia \u00e8 datata 2006 con la maglia del Sansepolcro in Serie D.\nDal 2008 \u00e8 legato al Montalcino, club toscano militante nel campionato di Eccellenza.(2013) allenatore del foiano giovanissimi 1999"}
{"id": "2648989", "revid": "729019", "url": "https://it.wikipedia.org/wiki?curid=2648989", "title": "Campionati mondiali di canoa polo", "text": "I campionati mondiali di canoa polo (in lingua inglese \"ICF Canoe Polo World Championships\") rappresentano la pi\u00f9 importante competizione di questa discliplina. Sono organizzati dall'International Canoe Federation e hanno cadenza biennale. La prima edizione si \u00e8 svolta nel 1994 a Sheffield, la pi\u00f9 recente nel 2016 a Siracusa, in, Italia. Fin dalla prima edizione si sono svolti in contemporanea i tornei nelle categorie maschile senior e femminile senior. Dall'edizione 2006 si \u00e8 aggiunta la competizione riservata alla formazioni under 21 maschili, mentre per la prima volta nel 2010 il torneo \u00e8 stato aperto anche alle selezioni femminili under 21.\nRisultati della nazionale italiana ai mondiali.\nLa nazionale maschile italiana ha preso parte a tutte le edizioni dei campionati mondiali. Il miglior risultato \u00e8 stato la vittoria dell'edizione del 2016, altri piazzamenti significativi sono stati: il secondo posto ottenuto nelle edizioni del 1996 e del 2006, mentre in 3 occasioni gli azzurri hanno conquistato il bronzo: 1998, 2008 e 2010. In campo femminile invece il miglior risultato \u00e8 il 5\u00ba posto del 1994."}
{"id": "2648991", "revid": "109143125", "url": "https://it.wikipedia.org/wiki?curid=2648991", "title": "Petter Tande", "text": "Biografia.\nVincitore di medaglie d'oro mondiali, Petter Tande ottiene il suo primo risultato di rilievo l'8 dicembre 2001 a Mobakken/Bardufosstun, in Norvegia, giungendo 29\u00ba in una Gundersen valida per la Coppa del Mondo B. L'anno seguente vince la medaglia di bronzo ai Mondiali juniores di Schonach, in Germania, nella partenza in linea a squadre e due mesi dopo il 13 marzo 2002 esordisce in Coppa del Mondo sulle nevi di casa di Trondheim piazzandosi 21\u00ba in una gara sprint K120/7.5\u00a0km.\nNel 2003 partecipa nuovamente ai Mondiali juniores nell'edizione di Sollefte\u00e5, in Svezia, aggiudicandosi tre medaglie: un argento (nella partenza in linea a squadre K107/staffetta 4x5 km) e due bronzi (nell'individuale e nella sprint). Risultati ancora migliori, nella stessa manifestazione internazionale, li otterr\u00e0 a Stryn 2004 conquistando l'oro in tutte e tre le specialit\u00e0 (individuale, sprint e gara a squadre K90/staffetta 4x5 km).\nNella stagione seguente viene convocato per i Mondiali di Oberstdorf ai quali vince l'oro nella competizione a squadre HS 137/staffetta 4x5 km a tecnica libera. \u00c8 presente anche ai Mondiali juniores di Rovaniemi 2005, in Finlandia, dove incrementa il suo palmar\u00e8s con due ori nelle gare individuali.\nNel dicembre dello stesso anno sale per la prima volta sul gradino pi\u00f9 alto del podio in Coppa del Mondo a Ramsau, in Austria, in una partenza in linea. Nel 2006 \u00e8 presente ai XX Giochi olimpici invernali di e riporta come miglior piazzamento il quarto posto nell'individuale Gundersen. Convocato anche per i Mondiali di Sapporo, in Giappone, del 2007 ottiene un bronzo nella gara a squadre HS134/staffetta 4x5 km a tecnica libera, risultato che bissa anche due anni dopo a Liberec, in Repubblica Ceca.\nAi XXI Giochi olimpici invernali di \u00e8 17\u00b0 nell'individuale dal trampolino normale, 6\u00b0 nell'individuale dal trampolino lungo e 5\u00b0 nella gara a squadre.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2649000", "revid": "767487", "url": "https://it.wikipedia.org/wiki?curid=2649000", "title": "Beaumont Asquith", "text": "Carriera.\nClub.\nDurante la sua carriera, dal 1933 al 1950, ha giocato con Barnsley, Manchester United e Bradford City."}
{"id": "2649001", "revid": "599013", "url": "https://it.wikipedia.org/wiki?curid=2649001", "title": "Ant\u00f3nio Semedo", "text": ""}
{"id": "2649002", "revid": "1318789", "url": "https://it.wikipedia.org/wiki?curid=2649002", "title": "Target (programma televisivo)", "text": "Target \u00e8 stato un rotocalco televisivo italiano ideato da Gregorio Paolini e andato in onda dal 1993 al 2000 su Canale 5.\nIl programma, della durata di 25 minuti (poi ampliati a 50), \u00e8 andato in onda a partire dal 1\u00ba novembre 1993 fino al 2000, dapprima nella seconda serata del luned\u00ec e in seguito anticipato alla domenica, sempre in seconda serata.\nIl programma.\nConsiderata come una delle trasmissioni pi\u00f9 influenti degli anni novanta per quanto riguarda il taglio e i metodi di ripresa, si occupava attraverso filmati e servizi pi\u00f9 o meno brevi di argomenti televisivi, analizzando i fenomeni del mondo catodico e trattandoli spesso in maniera ironica. Volto simbolo di \"Target\" \u00e8 considerata Gaia De Laurentiis, al debutto come conduttrice televisiva, che dopo quattro edizioni, in quella del 1997-98 condivise il ruolo col giornalista Mimmo Lombezzi, per lasciare definitivamente il posto nel 1998 a Natasha Stefanenko, sostituita a sua volta nel 1999 da Tamara Don\u00e0. Sempre nel 1998 Gregorio Paolini, autore storico del programma, lasci\u00f2 la redazione di \"Target\" anch'egli dopo averne realizzato cinque edizioni, passando alla Rai.\nNegli anni, tra le rubriche e i servizi fissi si sono susseguite \"Ciro fax\", in cui gli spettatori chiamando un numero potevano richiedere 24 ore su 24 dei filmati di programmi televisivi, e il \"Baudometro\", in cui si contavano i minuti di presenza televisiva di Pippo Baudo in tv nella settimana appena trascorsa, insieme al \"Che Baudo far\u00e0?\", pronostico di quanto tempo Baudo sarebbe rimasto in video la settimana successiva. Tra gli opinionisti erano spesso presenti Aldo Busi, scrittore che analizz\u00f2 il Festival di Sanremo 1994 per la trasmissione, Enrico Vaime, autore televisivo che presentava il suo editoriale \"La colonna infame\", di stampo satirico, e nell'ultima edizione Platinette, che in quegli anni si affacciava nel mondo della televisione.\nTra le particolarit\u00e0 del programma ci fu la conduzione, nella prima puntata della sesta stagione (4 ottobre 1998), eseguita da un cavallo di nome Daisy, che doppiato da una voce femminile introduceva i servizi. In chiusura della puntata fu rivelata la conduttrice ufficiale, Natasha Stefanenko. Inoltre nel 1997, la De Laurentiis condusse su Italia 1 il variet\u00e0 \"Ciro, il figlio di Target\", che trattava con ironia parecchi argomenti oltre a quello televisivo. Il titolo di questo programma, cos\u00ec come quello del \"Ciro fax\", erano legati alla vicenda che vide Sandra Milo protagonista nel 1990 di uno scherzo in cui le veniva riferito in diretta durante la trasmissione \"L'amore \u00e8 una cosa meravigliosa\" che il figlio di nome Ciro era ricoverato in gravi condizioni in seguito ad un incidente stradale, a causa del quale la conduttrice e attrice scapp\u00f2 dallo studio per soccorrere il figlio urlando il suo nome, nella disperazione.\nNell'estate del 1994, terminata la prima stagione regolare del programma, furono realizzate alcune puntate dell'edizione denominata \"Target Light\", che and\u00f2 in onda ogni luned\u00ec in seconda serata, dal 13 giugno al 12 settembre.\nNell'edizione 1996/97 Gaia De Laurentiis fu costretta a lasciare per alcune puntate la conduzione del programma, causa maternit\u00e0; fu sostituita ogni settimana da un \"conduttore\" diverso: Enrico Ghezzi, Renzo Arbore etc. I servizi venivano presentati con tale formula: la De Laurentiis introduceva con una frase generica (come \u00ab\"Lo sapevate che...\"\u00bb), quindi fingeva un improvviso colpo di tosse, per proseguire con la voce mutata in quella del sostituto di turno, che veniva per\u00f2 in parte mostrato mentre effettuava il doppiaggio."}
{"id": "2649007", "revid": "110157", "url": "https://it.wikipedia.org/wiki?curid=2649007", "title": "Mappa dinamica", "text": "Una mappa dinamica \u00e8 uno strumento di rappresentazione di sistemi complessi, fondato sull'applicazione di procedure software che costruiscono grafi, composti da nodi e archi, partendo da informazioni prelevate da basi di dati.\nL'applicazione di procedimenti dinamici alla ricostruzione e rappresentazione di sistemi complessi di entit\u00e0 e relazioni \u00e8 oggetto di studio in molti ambiti di ricerca\nSia le mappe mentali di Tony Buzan che le mappe concettuali di Joseph Novak possono essere ricostruite attraverso procedure dinamiche.\nL'origine delle mappe dinamiche.\nL'esigenza di ricostruire dinamicamente le forme di visualizzazione dei sistemi complessi non deriva dal tentativo di contrarre i tempi di sviluppo delle mappe, ma da una difficolt\u00e0 di rappresentazione intrinseca alla complessit\u00e0. In un sistema complesso il numero di relazioni \u00e8 sensibilmente maggiore del numero degli elementi (non sono sistemi complessi gli indici, o alberi, per quanto di grandi dimensioni: il numero delle relazioni \u00e8 inferiore di una unit\u00e0 al numero degli elementi). Questo carattere rende difficile la lettura del documento-mappa: quando su ogni nodo insistono molte relazioni, la mappa assume l'aspetto di una rete inestricabile (questo fenomeno si intensifica nelle reti a invarianza di scala studiate da L. Barabasi).\nGli strumenti software di sviluppo e rappresentazione di mappe concettuali consentono diverse utili modalit\u00e0 di variazione interattiva dell'aspetto della mappa, volte a renderne pi\u00f9 agevole la fruizione, tuttavia anche tali funzionalit\u00e0 non risolvono completamente i problemi di rappresentazione e interpretazione dei sistemi complessi.\nLo sviluppo delle mappe dinamiche parte da questa problematica, e la ricostruzione automatica dei grafi offre sostanzialmente due ulteriori soluzioni: il polimorfismo algoritmico e il polimorfismo parametrico.\nI polimorfismi nella visualizzazione dei sistemi complessi.\nI polimorfismi sono le modalit\u00e0 di costruzione e presentazione di visioni differenziate della stessa mappa. Si dividono in tre categorie:\nI polimorfismi algoritmo e parametrico, peculiari delle mappe dinamiche, in combinazione con il polimorfismo interattivo, offrono un'ampia gamma di modalit\u00e0 di ricostruzione e visualizzazione, in grado di rendere esplorabili anche i contesti di conoscenza e i sistemi di maggiori dimensioni e maggior grado di complessit\u00e0.\nAmbiti di utilizzo delle mappe dinamiche.\nNella definizione di sistemi complessi rientrano molti ambiti di studio, a cui possono applicarsi le metodologie e le tecniche di produzione di mappe dinamiche. Tra questi si citano:\nMappe dinamiche e strumenti digitali.\nTra i principali strumenti di costruzione e visione di mappe dinamiche si annoverano:"}
{"id": "2649011", "revid": "293633", "url": "https://it.wikipedia.org/wiki?curid=2649011", "title": "Banca Centrale d'Israele", "text": ""}
{"id": "2649012", "revid": "599013", "url": "https://it.wikipedia.org/wiki?curid=2649012", "title": "Franco Ogliari", "text": "Carriera.\nClub.\nTerzino cresciuto nel Fulgorcavi di Latina in Serie D, nell'estate 1976 passa al Genoa in Serie A dove gioca titolare per due stagioni in massima serie (totalizzandovi 50 presenze) e poi un'altra in Serie B.\nNel 1979 passa alla SPAL in Serie B dove, nel 1980 in uno scontro con Franco Baresi nel corso di una partita contro il , si infortuna gravemente fratturandosi tibia e perone. Rimane a Ferrara fino al 1983 ma ormai la sua carriera \u00e8 compromessa. In seguito gioca nella Sanremese e nel .\nNazionale.\nHa fatto parte della Nazionale Under-21, venendo convocato undici volte e scendendo in campo in due occasioni. Fece parte della spedizione azzurra agli Europei di categoria del 1978."}
{"id": "2649014", "revid": "293633", "url": "https://it.wikipedia.org/wiki?curid=2649014", "title": "Banca centrale d'Israele", "text": ""}
{"id": "2649017", "revid": "293633", "url": "https://it.wikipedia.org/wiki?curid=2649017", "title": "Banca centrale israeliana", "text": ""}
{"id": "2649021", "revid": "108387070", "url": "https://it.wikipedia.org/wiki?curid=2649021", "title": "Xia Shao Kang", "text": "Xia Shao Kang \u00e8 il nome completo di Shao Kang (), sesto sovrano della dinastia Xia, figlio di Xiang e padre di Zhu\nSecondo la leggenda, dopo che gli uomini mandati da Han Zhuo ebbero ucciso Xiang, le concubine di Xiang si rifugiarono nella casa materna del clan \"Youreng\" e diedero vita a Shaokang.\nUn ufficiale vassallo dei Xia, condusse poi dei soldati ad uccidere Han Zhuo, e Shao Kang divenne ben presto monarca.\nDurante il periodo al trono di Shao Kang, la dinastia Xia fu abbastanza potente e prosperosa, periodo noto alla storia come \"Shao Kang Zhong Xing\" (\"prosperit\u00e0 media del regno di Shao Kang\")."}
{"id": "2649024", "revid": "2014155", "url": "https://it.wikipedia.org/wiki?curid=2649024", "title": "Elisabetta di Borbone-Vend\u00f4me", "text": "Biografia.\nElisabetta nacque a Parigi nel 1614; suo padre era Cesare di Borbone, duca di Vend\u00f4me, a sua volta figlio naturale e poi legittimato di re Enrico IV di Francia e della sua amante ufficiale, Gabrielle d'Estr\u00e9es. La madre di Elisabetta era invece Francesca di Lorena, duchessa di Mercoeur e di Penthi\u00e8vre (1592-1669), figlia ed erede di Filippo Emanuele, duca di Mercoeur, rivale di Enrico IV.\nConosciuta a corte come \"Mademoiselle de Vend\u00f4me\", l'11 luglio 1643 essa spos\u00f2 al Palazzo del Louvre, Carlo Amedeo di Savoia, 6\u00ba duca di Nemours.\nEssi ebbero due figlie che sposarono gli eredi dei troni di Piemonte e di Portogallo, mentre i figli maschi morirono poco tempo dopo la nascita:\nNel 1652 Elisabetta rimase vedova: suo marito venne ucciso dal fratello di Elisabetta, Francesco di Vend\u00f4me, duca di Beaufort, in un duello; Elisabetta mor\u00ec dodici anni pi\u00f9 tardi a Parigi.\nElisabetta \u00e8 un'antenata sia di Luigi XV di Francia che di Vittorio Amedeo II di Savoia e per questo motivo da lei discendono le Case Reali di Francia e d'Italia."}
{"id": "2649026", "revid": "367445", "url": "https://it.wikipedia.org/wiki?curid=2649026", "title": "Scuola ionica", "text": ""}
{"id": "2649029", "revid": "463686", "url": "https://it.wikipedia.org/wiki?curid=2649029", "title": "Campionati Europei di canoa polo", "text": ""}
{"id": "2649042", "revid": "198277", "url": "https://it.wikipedia.org/wiki?curid=2649042", "title": "Luigi Giandomenico", "text": "Caratteristiche tecniche.\nGiocatore.\nEra un \"playmaker\" a tutto campo, estroso e dotato di un buon sinistro, abile nel mantenere il possesso palla e servire la giocata al compagno di squadra.\nCarriera.\nGiocatore.\nCresciuto prima nel Montecosaro e poi nella , nella prima met\u00e0 degli anni 1990 approda nel vivaio della . A Torino, nel corso del decennio compie tutta la trafila delle squadre giovanili fino alla formazione Primavera. Saltuariamente aggregato alla prima squadra di Marcello Lippi nella stagione 1997-1998, fa il suo debutto da professionista il 24 settembre 1997 allo stadio delle Alpi, nel vittorioso \"retour match\" contro il (4-0) valido per i sedicesimi di finale della Coppa Italia: sar\u00e0 questa l'unica sua presenza in maglia bianconera.\nConsiderato in giovent\u00f9 un promettente elemento, in questi anni \u00e8 anche un assiduo delle nazionali \"under\" azzurre.\nAl momento del definitivo salto tra i professionisti, tuttavia, non riesce a emergere, sicch\u00e9 il resto della sua carriera rimarr\u00e0 legato alla provincia, prettamente nel terzo livello del calcio italiano, in piazze come , , e ; uniche eccezioni i passaggi al nella seconda met\u00e0 del 1998, in cui per\u00f2 gli \u00e8 precluso il debutto in Serie A, e al nel primo semestre del 2004, con cui mette a referto le sue uniche 5 partite in massima categoria.\nA cavallo degli anni 2000 e 2010 chiude quindi la carriera agonistica in formazioni dilettantistiche dell'Italia centrale.\nAllenatore.\nDivenuto allenatore, intraprende questa carriera dal club che l'aveva visto crescere come calciatore, il Montecosaro, dove rimane per un quadriennio raggiungendo l'approdo in Promozione. Nelle stagioni seguenti siede sulle panchine di altre formazioni dei campionati regionali del Centritalia come Trodica, e Valdichienti Ponte. Al termine della stagione sportiva 2020-2021, dopo tre anni passati alla guida del Valdichienti Ponte, si trasferisce all'Atletico Ascoli, squadra militante nel campionato marchigiano di Eccellenza."}
{"id": "2649043", "revid": "63756", "url": "https://it.wikipedia.org/wiki?curid=2649043", "title": "Clear Case", "text": ""}
{"id": "2649046", "revid": "63756", "url": "https://it.wikipedia.org/wiki?curid=2649046", "title": "Rational ClearCase", "text": ""}
{"id": "2649048", "revid": "767487", "url": "https://it.wikipedia.org/wiki?curid=2649048", "title": "Sergio Frascoli", "text": "Carriera.\nCresce calcisticamente nella Pro Patria ed esordisce, a 18 anni, il 26 dicembre 1954 a Udine contro l'. Nel campionato successivo diventa titolare in Serie A per poi giocare in Serie B a seguito della retrocessione dei \"tigrotti\".\nPassa al Simmenthal Monza nel 1957 e gioca 3 campionati da titolare fra i brianzoli per approdare, nel 1960, al .\nIn laguna ottiene la promozione con i neroverdi, tornando nella massima serie nel 1961.\nNel 1963 viene ceduto, assieme a Mario Ardizzon, alla Roma, dove, pur partendo titolare, non sfonda, infortunandosi in pi\u00f9 occasioni. Per lui 12 presenze in campionato, 3 in Coppa Italia e 11 nelle competizioni europee a cui partecipa la Roma.\nNel 1964 viene ceduto alla SPAL del presidente Paolo Mazza con cui ottiene la promozione: nel 1965 quindi torna a calcare i campi della massima divisione. Il 2 ottobre 1966 gioca la sua ultima partita in Serie A a Ferrara contro il Brescia per poi scendere a novembre di quell'anno in Serie C nel dove chiude, nel 1967, con il calcio professionistico.\nHa giocato nella sua carriera 114 gare di Serie A segnando 4 gol, 170 con due reti in Serie B e 23 in Serie C."}
{"id": "2649049", "revid": "63756", "url": "https://it.wikipedia.org/wiki?curid=2649049", "title": "ClearCase", "text": ""}
{"id": "2649053", "revid": "1442080", "url": "https://it.wikipedia.org/wiki?curid=2649053", "title": "Adam Federici", "text": "Biografia.\nPossiede anche la cittadinanza italiana.\nCarriera.\nNel 2017 passa in prestito al Nottingham Forest ma a seguito ad un infortunio con la nazionale fa ritorno al Bournemouth l'11 settembre 2017."}
{"id": "2649054", "revid": "47767", "url": "https://it.wikipedia.org/wiki?curid=2649054", "title": "Sievers", "text": "Sievers \u00e8 un cognome di origine tedesca (patronimico di Sievert, Sivrit o Siegfried) che pu\u00f2 riferirsi a:"}
{"id": "2649059", "revid": "287204", "url": "https://it.wikipedia.org/wiki?curid=2649059", "title": "Zanotta", "text": ""}
{"id": "2649068", "revid": "74801", "url": "https://it.wikipedia.org/wiki?curid=2649068", "title": "Quartieri di Palermo", "text": "I quartieri di Palermo sono 25.\nStoria.\nIl territorio comunale di Palermo \u00e8 stato ripartito in 55 unit\u00e0 di primo livello dal consiglio comunale cittadino, con delibera n\u00ba 420 del 21 dicembre 1976. Nell'occasione, le UPL sono state raggruppate in 25 quartieri; tale ripartizione rimase in vigore fino a quando, con le delibere n\u00ba 300 del 6 dicembre 1995 e n\u00ba 140 del 9 luglio 1997, il territorio comunale \u00e8 stato ripartito amministrativamente in otto Circoscrizioni."}
{"id": "2649073", "revid": "322321", "url": "https://it.wikipedia.org/wiki?curid=2649073", "title": "Padola (fiume)", "text": ""}
{"id": "2649077", "revid": "125720961", "url": "https://it.wikipedia.org/wiki?curid=2649077", "title": "Fever Ray", "text": "Precedentemente era cantante e chitarrista del gruppo alternative rock Honey Is Cool.\nBiografia.\nIl suo stile vocale \u00e8 squillante e profondo, combinato e distorto tramite effetti di ogni tipo. Sul palco si presenta indossando maschere e altri elementi teatrali. Nel 2005 la Andersson collabora con la sua voce a \"What Else Is There?\" dei R\u00f6yksopp, inclusa nell'album \"The Understanding\". Nel 2008 collabora per la canzone \"Slow\" dei dEUS inserita in \"Vantage Point\". Nel 2009 ancora con i R\u00f6yksopp contribuisce sempre con la sua voce a \"This Must Be It\" e \"Tricky Tricky\" entrambe facenti parte dell'album \"Junior\".\nNel 2009, mentre i The Knife erano momentaneamente in pausa, Karin Dreijer Andersson ha pubblicato, sotto lo pseudonimo di Fever Ray, il suo album di debutto da solista con l'etichetta Rabid Records per il mercato europeo e con la Mute Records per il mercato nordamericano. \"If I Had a Heart\", il primo singolo dell'album, \u00e8 stato pubblicato per il mercato digitale il 15 dicembre del 2008, mentre l'album omonimo, \"Fever Ray\", \u00e8 stato pubblicato in download digitale il 13 gennaio 2009.\nAlcune canzoni di Karin sono state utilizzate da serie televisive e film. Nel 2013 per la serie televisiva canadese \"Vikings\" \u00e8 stato utilizzato il brano del 2009 \"If I Had A heart\" come sigla iniziale, la stessa canzone \u00e8 stata proposta nella puntata 4x03 di \"Breaking Bad\" e in numerosi altri telefilm (\"Misfits\", \"Person of Interest\", \"The Following\", \"The Originals\", \"Longmire\", \"Wentworth\" e \"Black Sails\") e film, tra cui \"Laurence Anyways e il desiderio di una donna...\" del regista canadese Xavier Dolan. Il brano \"Keep The Streets Empty For Me\" \u00e8 parte della colonna sonora del film \"Les amours imaginaires\", sempre di Dolan, della puntata 6x22 del telefilm \"Bones\" e della puntata 1x04 della serie \"Dark\".\nVita privata.\nKarin \u00e8 sposata e ha due figli. Da sempre ha per\u00f2 voluto mantenere molto riservata la propria vita privata."}
{"id": "2649087", "revid": "121071647", "url": "https://it.wikipedia.org/wiki?curid=2649087", "title": "Equivalenza ricardiana", "text": "L'equivalenza ricardiana (nota anche come equivalenza di Barro-Ricardo) \u00e8 una teoria economica che suggerisce come i consumatori internalizzino il vincolo di bilancio dello stato, e come quindi la tempistica dei cambiamenti della tassazione non influisca sul loro profilo di spesa (essere tassati pi\u00f9 oggi anzich\u00e9 domani e viceversa, non influisce sui consumi). Di conseguenza l'equivalenza ricardiana suggerisce che, in un determinato periodo, la scelta di finanziare le spese governative attraverso il debito piuttosto che con un aumento delle tasse non abbia influenza sul livello della domanda. Era stata prima proposta e poi rifiutata dall'economista del diciannovesimo secolo David Ricardo.\nIntroduzione.\nIn termini semplici la teoria pu\u00f2 venire descritta come segue: il governo pu\u00f2 sia finanziare la spesa tassando i contribuenti oggi, oppure pu\u00f2 prendere denaro in prestito emettendo obbligazioni. Nel secondo caso, questo debito dovr\u00e0 venir alla fine ripagato aumentando in futuro le tasse al di sopra del livello che avrebbero altrimenti avuto. La scelta \u00e8 dunque tra \"tassare ora\" o \"tassare poi\".\nSupponiamo che il governo finanzi parte delle spese extra attraverso deficit, vale a dire \"tassare poi\". Ricardo argomenta che i contribuenti pur avendo pi\u00f9 denaro ora, si renderanno presto conto che in futuro saranno chiamati a pagare pi\u00f9 tasse e pertanto cominceranno immediatamente a risparmiare quanto non pagato in tasse oggi, per poterle pagare poi. L'effetto sulla domanda sarebbe in questo caso esattamente lo stesso occorso se il governo avesse finanziato la spesa extra attraverso un aumento delle tasse.\nNel suo \"Essay on the Funding System\" del 1820, Ricardo studia se sortisca effetti differenti il finanziare una guerra con 20 milioni di sterline in tasse correnti rispetto ad emettere obbligazioni di stato a maturit\u00e0 infinita e con pagamenti di interessi di 1 milione di sterline per tutti gli anni a venire, questi ultimi a pagarsi con tasse future. Assumendo un tasso d'interesse del 5%, Ricardo conclude che \"dal punto di vista economico non c'\u00e8 reale differenza tra le due modalit\u00e0. 20 milioni in un unico pagamento o 1 milione l'anno per sempre hanno esattamente lo stesso valore\". Tuttavia Ricardo rimane scettico riguardo alla validit\u00e0 empirica di questa equivalenza. Continua \"tuttavia, coloro che pagano le tasse mai le valutano in questo modo, e dunque non gestiscono i loro affari primari conseguentemente. Siamo troppo propensi a pensare che la guerra \u00e8 gravosa solo in proporzione a quanto siamo chiamati a pagare al momento di pagare le tasse, senza mai riflettere riguardo a quanto queste tasse dureranno. Sarebbe difficile convincere un uomo che possegga 20'000\u00a3, o qualsiasi altra somma, che una rendita vitalizia di 50\u00a3 l'anno sia egualmente gravosa di un singolo pagamento di 1000\u00a3\". In altri termini, se le persone avessero aspettative razionali sarebbero indifferenti di fronte ai due sistemi, siccome per\u00f2 non \u00e8 detto le abbiano, sono vittime di un'illusione finanziaria che condiziona le loro decisioni.\nNel 1974 Robert J. Barro pubblica un articolo intitolato \"Are Government Bonds Net Wealth?\" nel \"Journal of Political Economy\" (Vol. 82, N. 6, novembre-dicembre 1974, pp.\u00a01095\u20131117). Il suo modello assume che le famiglie agiscano come fossero dinastie immortali a causa di altruismo intergenerazionale, che i mercati siano perfetti (ovvero che si possa prestare e prendere in prestito allo stesso tasso di interesse) e che il percorso di spesa del governo sia fisso. A queste condizioni, se il governo finanzia i deficit emettendo obbligazioni, le famiglie cederanno ai propri figli lasciti sufficienti a compensare il futuro aumento di tasse atto a ripagare queste obbligazioni. Nella conclusione dell'articolo (pagina 1116) Barro afferma che \"nel caso in cui il l'effetto delle obbligazioni di stato sulla ricchezza netta sia vicino allo zero... gli effetti fiscali che comprendano cambiamenti nella ripartizione tra tasse e debito per un certo ammontare di spesa pubblica non avranno alcun effetto su domanda aggregata, tassi d'interesse e formazione di capitale\". Quest'affermazione suona come la negazione della teoria keynesiana e scatena una forte reazione da parte della scuola keynesiana. L'articolo \u00e8 un importante contributo alla nuova macroeconomia classica, che si basa sull'assunto delle aspettative razionali.\nStudi empirici smentiscono l'equivalenza ricardiana nella sua forma pura, sebbene alcuni studi abbiano rilevato effetti ricardiani nel comportamento dei risparmiatori. Per un esame tecnico della letteratura riferirsi a see M. Gabriella Briotti, \"Economic Reactions to Public Finance Consolidation: a Survey of the Literature\", European Central Bank Occasional Paper N. 38, ottobre 2005.\nAssunzioni.\nL'equivalenza ricardiana afferma che, a certe condizioni, il finanziamento di un aumento della spesa pubblica tramite tasse ed emissione di titoli siano equivalenti. Questo contrasta con la teoria keynesiana la quale sostiene invece che finanziare la spesa pubblica tramite debito sia pi\u00f9 efficace che attraverso le tasse. Se i consumatori sono \"Ricardiani\" si metteranno a risparmiare sin d'ora per poter compensare il futuro aumento delle tasse che ci si aspetta il governo dovr\u00e0 mettere in atto per ripagare i debiti.\nPerch\u00e9 questo accada varie condizioni sono necessarie:\nQueste assunzioni sono ampiamente contestate. L'assunzione del mercato dei capitali perfetto \u00e8 spesso bersaglio di particolari critiche a causa dell'esistenza di limiti di liquidit\u00e0 che invalidano l'ipotesi di ciclo vitale su cui l'assunzione si basa. L'esistenza di un mercato dei capitali internazionale complica ulteriormente il quadro.\nTuttavia, l'intuizione del modello di Barro-Ricardo che l'azione degli individui possa rendere inefficace una politica governativa, che l'economia non evolva in modo meccanico e che le politiche possano avere effetti inattesi, \u00e8 un elemento chiave dalla moderna politica macroeconomica."}
{"id": "2649088", "revid": "647919", "url": "https://it.wikipedia.org/wiki?curid=2649088", "title": "Riserve valutarie", "text": ""}
{"id": "2649089", "revid": "287204", "url": "https://it.wikipedia.org/wiki?curid=2649089", "title": "Gi\u00f9 la piazza non c'\u00e8 nessuno", "text": "Gi\u00f9 la piazza non c'\u00e8 nessuno \u00e8 un romanzo in chiave autobiografica di Dolores Prato, che narra della sua infanzia vissuta a Treia, paese marchigiano in provincia di Macerata.\nTrama.\nL'opera pi\u00f9 che una storia \u00e8 una serie di appunti autobiografici dell'autrice sulla sua infanzia vissuta sul finire dell'Ottocento e l'inizio del Novecento. \nIl metodo di lavoro di Dolores Prato \u00e8 stato prevalentemente: l'accumulo, la sedimentazione, per anni, di materiali prima della scrittura.\nLa narrazione si svolge in una miriade di oggetti, parole disperse e di persone che appaiono come figure sempre presenti nella mente dell'autrice. La zia le fa da madre ma non ha alcuna predisposizione per svolgere tale ruolo; lo zio, sostituisce la figura paterna, ma senza volere rivestire tale ruolo.\nL'andamento del racconto \u00e8 divagante, discontinuo, fatto di apparizioni momentanee cos\u00ec come lo possono essere i ricordi e il risultato \u00e8 un testo disarticolato, ma avvincente e sempre vivace."}
{"id": "2649099", "revid": "767487", "url": "https://it.wikipedia.org/wiki?curid=2649099", "title": "Valeriu Bordeanu", "text": ""}
{"id": "2649108", "revid": "599013", "url": "https://it.wikipedia.org/wiki?curid=2649108", "title": "Graham Atkinson", "text": "Carriera.\nClub.\nHa giocato solo con l'Oxford United, dal 1962 al 1974, segnando 86 reti in 356 partite giocate."}
{"id": "2649116", "revid": "1573940", "url": "https://it.wikipedia.org/wiki?curid=2649116", "title": "Albanopolis", "text": "Albanopolis (in albanese Albanopoli, ) era una citt\u00e0 dell'antica Illiria specificatamente nella odierna Albania, la citt\u00e0 degli Albani, una trib\u00f9 illirica.\nLe rovine della citt\u00e0 antica localizzano Albanopolis nell'odierno villaggio di Zg\u00ebrdhesh, vicino Croia, Albania.\nNon \u00e8 certo che l'antica citt\u00e0 corrisponda con le successive sue menzioni.\nLa citt\u00e0 appare nel 150, circa 300 anni dopo la conquista romana della regione."}
{"id": "2649123", "revid": "1305772", "url": "https://it.wikipedia.org/wiki?curid=2649123", "title": "Undisclosed Desires", "text": "Undisclosed Desires \u00e8 un singolo del gruppo musicale britannico Muse, pubblicato il 16 novembre 2009 come secondo estratto dal quinto album in studio \"The Resistance\".\nDescrizione.\nLa traccia si discosta dalle sonorit\u00e0 tipiche del gruppo, incorporando ispirazioni pi\u00f9 vicine a new wave e synth pop, con largo utilizzo di tastiere, violini pizzicati e di diversi bassi elettrici che sono stati pi\u00f9 volte registrati, sia per il sottofondo delle strofe che per il ritornello.\nLa notizia che il brano sarebbe uscito come singolo dopo \"Uprising\" \u00e8 stata data sulla BBC Radio 1 nel settembre del 2009. La prima conferma ufficiale \u00e8 avvenuta dopo un commento su Twitter pubblicato dalla band in cui si annunciavano l'inizio delle riprese del video.\nVideo musicale.\nIl videoclip \u00e8 stato diretto dal duo francese Jonas et Fran\u00e7ois, registi che hanno collaborato anche con Justin Timberlake e Kanye West. Le riprese si sono effettuate all\"'Elstree Studios\" di Borehamwood nella contea di Hertfordshire a 25 km da Londra, nella stessa struttura in cui tra gli anni settanta e ottanta venne girata la trilogia originale di \"Guerre stellari\".\nDurante il video viene mostrato il trio eseguire il brano tra masse di fili, cavi elettrici e neon accesi abbandonati sul pavimento. L'ambiente ricorda il backstage di un palco con casse e varia strumentazione musicale sparsa ovunque. Bellamy inserisce nella sua scarpa un connettore Jack e l'esibizione si svolge tra vari schermi lampeggianti che visualizzano le parole del brano. Nelle immagini in cui appare Bellamy, il suo viso \u00e8 ripreso attraverso una cornice di cartone e plexiglas con degli appunti scritti a mano in cui si legge \"Matt Close up\" (Matt primo piano), \"Matt shot Mid\" (Matt mezzo busto) e \"Matt Long shot\" (Matt ripresa lunga), appunti normalmente utilizzati nella regia e lasciati volontariamente visibili. Nel video appare una ballerina vestita di fili di lana multicolore che esegue una coreografia di danza hip hop ripresa in alcuni momenti a rallentatore rispetto al tempo della canzone. Inoltre, dall'inizio del secondo ritornello in poi, sincronizzato con la melodia, si attiva un macchinario, simile a una giostra ma di dimensioni notevolmente ridotte, in cui sono inseriti diversi bassi elettrici. L'apparecchio, girando, fa s\u00ec che le corde dei bassi vengano colpite da oggetti piatti che ne propagano il suono, simulando la linea di musica di sottofondo, che caratterizza la seconda parte della canzone."}
{"id": "2649124", "revid": "599013", "url": "https://it.wikipedia.org/wiki?curid=2649124", "title": "Jade North", "text": ""}
{"id": "2649130", "revid": "1718925", "url": "https://it.wikipedia.org/wiki?curid=2649130", "title": "Benzilpiperazina", "text": "La Benzilpiperazina (BZP, anche nota come \"pep\", \"euphoria\", \"nemesis\" o \"bliss\") \u00e8 una delle cosiddette droghe \"ricreative\" con propriet\u00e0 euforiche e stimolanti. Il suo meccanismo d'azione sulla dopamina e sulla serotonina \u00e8 considerato simile a quello dell'MDMA, e gli effetti prodotti dalla BZP sono paragonabili a quelli prodotti dalle anfetamine. A seguito dell'uso di questa sostanza sono stati rilevati alcuni effetti negativi, tra cui psicosi acuta, tossicit\u00e0 renale e convulsioni."}
{"id": "2649132", "revid": "767487", "url": "https://it.wikipedia.org/wiki?curid=2649132", "title": "Annie (film 1982)", "text": "Annie \u00e8 un film musicale del 1982 diretto da John Huston.\nNel 2014 ne \u00e8 uscito un remake \"Annie - La felicit\u00e0 \u00e8 contagiosa\" (\"Annie\") diretto da Will Gluck.\nTrama.\nUn miliardario decide di ospitare una settimana nella propria villa, a scopo filantropico, la piccola orfana Annie. La bambina per\u00f2 conquista il cuore di tutti e riesce a rimanere nella sontuosa casa del ricco americano, che decide addirittura di adottarla. Le difficolt\u00e0 sorgono quando la perfida direttrice dell'orfanotrofio si oppone alla decisione.\nProduzione.\nIl film fu prodotto dalla Columbia Pictures. \nDistribuito dalla Columbia Pictures, il film fu presentato in prima a New York il 17 maggio e a Los Angeles il 19 maggio 1982. Usc\u00ec nelle sale cinematografiche USA il 18 giugno 1982 e in Italia il 15 dicembre 1982. Venne distribuito in tutto il mondo con il titolo \"Annie\".\nIl film segna l'esordio come attrice di Shawnee Smith, che qui \u00e8 una delle ballerine. La colonna sonora del film, e in particolare il brano portante intitolato \"Tomorrow\" nella versione originale e \"Domani\" nella versione italiana, ha avuto un successo straordinario."}
{"id": "2649140", "revid": "6923", "url": "https://it.wikipedia.org/wiki?curid=2649140", "title": "Xia Zhu", "text": "Xia Zhu \u00e8 il nome completo di Zhu (, detto anche \"Ning\", \"Xiang Man\", \"Yu\" o \"Li Zhu\"), settimo sovrano della dinastia Xia.\n\u00c8 il figlio di Shao Kang e padre di Huai, stette al trono per diciassette anni. Mentre era al trono, invent\u00f2 una specie di armatura fatta di pelliccia di belve, che si ritiene sia l'origine della classica armatura cinese. Dopo l'invenzione di questo tipo di armatura, i soldati lottavano con forza e impeto maggiori, e la stessa dinastia Xia si espanse maggiormente e con risultati pi\u00f9 brillanti.\nGli annali di bamb\u00f9 riportano che tutte le citt\u00e0 hanno origine nel periodo iniziale dell'impero di Zhu, localizzate a nord di Yi Yuan (nello Henan), e in seguito spostate nelle vecchie colline della zona. \u00c8 anche riportato che, dopo Dong Zheng, verr\u00e0 conquistata Jiu Weihu. Durante l'impero di Zhu, la dinastia Xia \u00e8 entrata nel periodo dei tripodi."}
{"id": "2649141", "revid": "712828", "url": "https://it.wikipedia.org/wiki?curid=2649141", "title": "Oggetti magici di Harry Potter", "text": "Nella serie letteraria di \"Harry Potter\", creata da J. K. Rowling, si incontrano numerosi oggetti magici.\nDoni della Morte.\nI Doni della Morte (\"Deathly Hallows\") sono tre oggetti magici leggendari descritti nei \"Doni della Morte\". Secondo la leggenda, ripresa dal racconto \"La storia dei tre fratelli\" presente nel libro \"Le fiabe di Beda il Bardo\", furono creati dalla Morte stessa su richiesta di tre fratelli che erano riusciti a evitarla. Il maggiore chiese una bacchetta magica invincibile, il secondogenito richiese un oggetto in grado di riportare in vita i propri cari deceduti, mentre il minore opt\u00f2 per un mantello col potere di rendere l'utilizzatore invisibile perfino alla Morte. I protagonisti del racconto sono generalmente identificati come i tre fratelli Peverell: Antioch, Cadmus e Ignotus, appartenenti a un'antica famiglia magica poi estintasi in linea maschile e dalla quale i doni sarebbero poi stati tramandati attraverso le generazioni. A detta di Silente, invece, \u00e8 pi\u00f9 probabile che i fratelli Peverell, inventori ingegnosi e di talento, abbiano creato da soli i tre oggetti.\nI Doni della Morte sono ritenuti oggetti magici di straordinaria potenza, e secondo la leggenda riunirli tutti e tre renderebbe il possessore il padrone e conquistatore della Morte; per questo nel corso dei secoli in molti hanno tentato di scovarli e di impossessarsene, tra cui Gellert Grindelwald e Albus Silente. Il simbolo dei Doni della Morte \u00e8 costituito da una sorta di occhio triangolare dalla pupilla verticale. In maniera stilizzata la linea verticale raffigura la Bacchetta di sambuco, il cerchio la Pietra della resurrezione e il triangolo il Mantello dell'invisibilit\u00e0. Poich\u00e9 Grindelwald aveva disegnato il simbolo dei doni su un muro di Durmstrang, il simbolo \u00e8 da alcuni erroneamente considerato il marchio del mago oscuro. Il simbolo dei Doni della Morte si ricollega a un simbolo alchemico simile rappresentato nel \"Rosarium philosophorum\".\nLa Rowling ide\u00f2 autonomamente i tre oggetti, ma ha riconosciuto nella storia dei tre fratelli delle similitudini con \"Il racconto dell'indulgenziere\" di Geoffrey Chaucer e nel simbolo dei doni un'analogia con il simbolo misterioso nel film \"L'uomo che volle farsi re\".\nBacchetta di sambuco.\nLa Bacchetta di sambuco (\"Elder Wand\") \u00e8 la pi\u00f9 potente delle bacchette magiche esistenti, tanto che viene ritenuta invincibile nelle mani del suo legittimo proprietario e capace di imprese magiche impossibili per bacchette convenzionali. Essa \u00e8 realizzata a partire da materiali non convenzionali come il legno di sambuco per il corpo e un nucleo di crine di thestral. Secondo la leggenda la Bacchetta di sambuco venne donata dalla Morte ad Antioch Peverell, un uomo bellicoso che desiderava uno strumento degno di un mago che aveva sopraffatto la Morte. A causa della sua formidabilit\u00e0 la bacchetta divenne il Dono della Morte pi\u00f9 ambito e nel corso dei secoli cambi\u00f2 numerose volte padrone. Poich\u00e9 quasi sempre ci\u00f2 avvenne in modo violento e con l'uccisione del proprietario precedente, si diffuse il falso mito che per impadronirsene non fosse sufficiente disarmare il proprietario ma si dovesse necessariamente assassinarlo. In realt\u00e0 essa si comporta esattamente come ogni altra bacchetta, sebbene non mostri alcuna lealt\u00e0 verso il proprietario ma sia solo interessata alla ricerca di potere. La Bacchetta di sambuco giunge infine al fabbricante di bacchette Gregorovich, al quale viene rubata da Gellert Grindelwald; quando poi Silente sconfigge il mago oscuro diviene anche il proprietario della bacchetta.\nAlla morte di Silente nel \"Principe mezzosangue\" la bacchetta viene seppellita con lui, ma, scoperto che si tratta della Bacchetta di sambuco, Voldemort profana la tomba e se ne impossessa. Lo strumento si rifiuta tuttavia di ubbidirgli, in quanto Draco Malfoy ne era diventato inconsapevolmente il legittimo proprietario dopo aver disarmato Silente. In seguito Harry disarma Draco, e la bacchetta si piega quindi al suo volere, cos\u00ec che nella battaglia finale contro Voldemort il giovane riesce a prevalere. Dopo aver sfruttato i suoi enormi poteri per riparare la sua bacchetta originale, Harry la ripone nella tomba di Silente, sperando che alla sua morte ella perda i suoi poteri. Nel film \"I Doni della Morte - Parte 2\" invece la spezza in due gettando i resti nel vuoto.\nLa scrittrice infonde le antiche simbologie associate agli alberi, non a caso la parola \"elder\" significa anche \"il pi\u00f9 antico\". La pianta del sambuco \u00e8 tradizionalmente associata ai concetti di morte e resurrezione, data la sua capacit\u00e0 di rigenerare i suoi rami danneggiati. Il potere magico associato al sambuco \u00e8 rafforzato da varie credenze medievali secondo le quali gli alberi costituivano la residenza delle streghe o secondo le quali i mobili realizzati col suo legno portassero sfortuna.\nPietra della resurrezione.\nLa Pietra della resurrezione (\"Resurrection Stone\") \u00e8 una pietra in grado di rievocare i morti in uno stato di semi-vita. Secondo la leggenda la Pietra della resurrezione venne donata dalla Morte a Cadmus Peverell, il quale la us\u00f2 per riportare in vita la sua fidanzata deceduta; ella divenne per\u00f2 triste e malinconica perch\u00e9 non apparteneva al mondo dei vivi, e cos\u00ec Cadmus, pazzo di dolore, si suicid\u00f2 per raggiungerla nell'aldil\u00e0. La pietra venne ereditata dalla famiglia Gaunt che la incaston\u00f2 in un anello tramandandolo poi di generazione in generazione come cimelio di famiglia. Quando l'anello giunse infine in possesso di Orvoloson Gaunt, del valore della pietra si era persa definitivamente la memoria. Ignorando anch'egli la natura della pietra, Voldemort trasforma l'anello in un Horcrux. Quando Albus Silente distrugge l'Horcrux nel \"Principe mezzosangue\", recupera la pietra e la nasconde nel boccino d'oro lasciato in eredit\u00e0 a Harry. Questi usa la Pietra della resurrezione nella Foresta proibita per evocare gli spiriti dei suoi genitori, di Sirius Black e di Remus Lupin, i quali lo rassicurano e gli infondono coraggio prima che il ragazzo si consegni a Voldemort. Harry perde poi la pietra nella foresta, ma dopo la sconfitta di Voldemort decide di non cercarla e di non rivelare la sua posizione a nessuno nella speranza che di essa si perdano le tracce.\nMantello dell'invisibilit\u00e0.\nIl Mantello dell'invisibilit\u00e0 (\"Invisibility Cloak\") \u00e8 un mantello in grado di rendere l'utilizzatore e altri accompagnatori completamente invisibili. Sebbene esistano altri mantelli che conferiscono invisibilit\u00e0 o incantesimi in grado di generare effetti simili, il Mantello dell'invisibilit\u00e0 \u00e8 speciale in quanto non si logora e non perde mai la sua efficacia con l'uso e con il tempo, e risulta immune alla maggior parte degli incantesimi. Alcune creature, come Mrs. Purr, Nagini e i dissennatori, sono in grado di avvertire la presenza di una persona anche se nascosta sotto il mantello, mentre l'occhio magico di Alastor Moody pu\u00f2 vedervi attraverso. L'oggetto \u00e8 fabbricato a partire da un tessuto molto leggero dalla consistenza simile all'acqua e dalla tinta argentea. Secondo la leggenda il Mantello dell'invisibilit\u00e0 fu donato dalla Morte a Ignotus Peverell, il quale lo trasmise ai suoi discendenti fino a che giunse in possesso di James Potter. Dopo l'assassinio dell'uomo, l'oggetto viene custodito da Albus Silente, il quale lo restituisce al legittimo proprietario, Harry, a Natale del suo primo anno a Hogwarts nella \"Pietra filosofale\". L'oggetto si rivela molto utile nel corso delle avventure del ragazzo e dei suoi amici. Nella \"Maledizione dell'erede\" Harry tramanda il mantello al suo figlio primogenito James Sirius.\nHorcrux.\nUn Horcrux \u00e8 un oggetto che contiene un frammento dell'anima del suo creatore. Lo scopo principale che spinge a ricorrere a questo espediente \u00e8 vincere la morte, infatti, anche se si viene colpiti mortalmente, la parte di anima contenuta nell'Horcrux garantisce di sopravvivere in una forma di semi-vita spirituale. Da questa condizione si pu\u00f2 tornare in pieno possesso del proprio corpo e delle proprie forze grazie all'aiuto di particolari sostanze, incantesimi o pozioni. Si tratta quasi certamente della magia pi\u00f9 oscura mai creata, in quanto per creare un Horcrux \u00e8 necessario compiere un incantesimo estremamente complicato che richiede che l'anima sia stata precedentemente scissa, e l'unico modo che una persona ha per dividere la propria anima \u00e8 commettere il gesto pi\u00f9 malvagio possibile, cio\u00e8 un omicidio. Anche gli animali possono essere trasformati in Horcrux. Non c'\u00e8 limite al numero di Horcrux che una persona pu\u00f2 creare, ma con il progressivo spezzettamento dell'anima dell'utilizzatore in parti sempre pi\u00f9 piccole, questi inizia a perdere la sua umanit\u00e0 e la sua anima diventa progressivamente pi\u00f9 instabile e deteriorata.\nGli Horcrux non possono essere distrutti con mezzi e magie tradizionali, ma devono essere danneggiati in modo irreparabile, affinch\u00e9 l'oggetto e la parte di anima del creatore siano distrutti. Gli unici oggetti magici o incantesimi conosciuti in grado di farlo sono il veleno del basilisco e l'ardemonio. Un altro modo per eliminare un Horcrux \u00e8 che chi lo ha creato inverta il processo, consentendo alla propria anima mutilata di tornare allo stato originale: l'unico sistema conosciuto per attuare questa inversione consiste nel provare un profondo e sincero rimorso per quello che si \u00e8 fatto, avendone la piena consapevolezza. Si tratta di un processo molto doloroso, la cui riuscita non \u00e8 certa e che, anzi, pu\u00f2 facilmente essere fatale.\nGli Horcrux creati da Lord Voldemort e la loro distruzione sono centrali nella trama degli ultimi due libri della serie. Voldemort scelse deliberatamente per i suoi Horcrux degli oggetti preziosi o che hanno per lui un valore affettivo notevole. Questi sono: la coppa appartenuta a Tosca Tassorosso, il medaglione di Salazar Serpeverde, il diadema di Priscilla Corvonero, il diario che aveva da giovane, l'anello dei Peverell tramandato ai Gaunt e contenente la Pietra della resurrezione e Nagini; inoltre, lo stesso Harry Potter costituisce un Horcrux involontario.\nJ. K. Rowling non ha mai dichiarato l'etimologia del nome Horcrux; in base al fatto che la scrittrice si sia ispirata, per altri nomi, alla lingua sassone, la saggista Marina Lenti ha ipotizzato che possa derivare dal sostantivo \"horh\", fra i cui significati c'\u00e8 quello di \"umore\" inteso come fluido biologico, e \"cruce\", indicante un piccolo contenitore destinato a contenere liquidi come l'olio o l'acqua. Pertanto tale etimologia si accorderebbe con il significato di \"contenitore di essenza\", intesa come \"anima\".\nDiario di Tom Riddle.\nTom Riddle, il futuro Voldemort, cre\u00f2 il suo primo Horcrux durante il quinto anno a Hogwarts, usando il suo diario di allora. Il diario venne poi affidato da Voldemort a Lucius Malfoy, che venne informato del suo potere corruttivo e del suo ruolo chiave per riaprire la camera dei segreti ma non della sua natura di Horcrux. Nella \"Camera dei segreti\" Lucius nasconde il diario tra i libri scolastici di Ginny Weasley, la quale incautamente vi scrive sopra e trova un interlocutore nel frammento di anima contenuto nell'Horcrux, aprendogli il suo cuore e facendo in modo che progressivamente l'artefatto inizi a possederla e ad assorbirle la vita. Tramite Ginny il diario riesce a riaprire la camera dei segreti, ma viene infine distrutto da Harry pugnalandolo con una zanna avvelenata del basilisco.\nLa Rowling trasse l'idea per il diario di Tom Riddle dalla sua avversione per i diari personali, che considera manipolatori, spaventosi e terribili, dal momento che spingono le persone a confidare loro i propri pensieri pi\u00f9 intimi. Partendo da questo presupposto, l'autrice si immagin\u00f2 un diario in grado di rispondere, gettando un'ombra sulla provenienza delle risposte e sulla loro stessa bont\u00e0.\nAnello di Orvoloson Gaunt.\nL'anello di Orvoloson Gaunt \u00e8 un oggetto tramandato di generazione in generazione all'interno della famiglia Gaunt, fin da quando Cadmus Peverell lo cre\u00f2 inserendovi come gioiello la Pietra della resurrezione. Viene rubato da Tom Riddle a suo zio Orfin Gaunt e usato come secondo Horcrux, tramite l'assassinio di suo padre Tom Riddle Sr., ignorando contenga uno dei Doni della Morte. Tom indossa l'anello per qualche tempo durante i suoi studi a Hogwarts e in seguito lo nasconde nella baracca dei Gaunt a Little Hangleton. Qui viene trovato da Silente qualche tempo prima degli eventi del \"Principe mezzosangue\". Capendo di trovarsi di fronte alla Pietra della resurrezione, Silente si infila l'anello, per rivedere la sorella morta in tragiche circostanze, ma viene pertanto colpito da una potente maledizione oscura predisposta da Voldemort, che viene temporaneamente arginata da Severus Piton alla sola mano, ma che lo avrebbe ucciso in breve tempo. Successivamente l'Horcrux viene distrutto da Silente tramite la spada di Godric Grifondoro, impregnata del veleno del basilisco, e la Pietra della resurrezione viene nascosta nel boccino d'oro che Albus lascia in eredit\u00e0 a Harry.\nMedaglione di Salazar Serpeverde.\nIl prezioso medaglione d'oro e smeraldi in possesso di Salazar Serpeverde, fu poi ereditato dalla famiglia Gaunt, ultimi suoi discendenti in vita. Venduto da Merope Gaunt per necessit\u00e0, giunse tra le mani di Hepzibah Smith, la quale venne poi uccisa da Tom Riddle che trasform\u00f2 il medaglione in Horcrux. Voldemort lo nascose in una caverna in cui da piccolo aveva terrorizzato due suoi compagni e vi pose a protezione numerosi incantesimi, testando la loro validit\u00e0 tramite l'elfo domestico Kreacher. Tuttavia il Mangiamorte pentito Regulus Black, scoperto il segreto, lo rub\u00f2 e mise al suo posto una copia, affidando a Kreacher il compito di distruggere il medaglione. Kreacher, non riuscendoci, lo nascose al 12 di Grimmauld Place. Nel \"Principe mezzosangue\" Silente e Harry recuperano il medaglione dalla caverna, apprendendo per\u00f2 che si tratta di un falso. Intanto Mundungus Fletcher ruba il vero medaglione e, ignorando cosa sia, lo vende a Dolores Umbridge. Tramite un'irruzione al Ministero della Magia nei \"Doni della Morte\", Harry, Ron e Hermione riescono a sottrarlo alla donna e tentano a lungo invano di distruggerlo. I loro sforzi sono contrastati dal medaglione stesso, che si apre solo se ci si rivolge a lui in serpentese e che corrompe l'animo del suo portatore, ma Ron riesce infine a distruggerlo con la spada di Godric Grifondoro.\nCoppa di Tosca Tassorosso.\nLa coppa d'oro venne creata da Tosca Tassorosso, la quale la dot\u00f2 di poteri misteriosi e sconosciuti, e la tramand\u00f2 ai suoi discendenti, giungendo infine in possesso della ricca strega Hepzibah Smith. Tom Riddle rub\u00f2 la coppa e la trasform\u00f2 in un Horcrux tramite l'avvelenamento della stessa Smith. Egli affid\u00f2 poi la coppa a Bellatrix Lestrange, la quale la custod\u00ec nella sua camera di sicurezza alla Gringott, aumentandone la protezione con degli incantesimi. Nei \"Doni della Morte\" Harry, Ron e Hermione fanno irruzione nella banca e trafugano l'Horcrux. Questo viene poi distrutto da Hermione a Hogwarts tramite una zanna del basilisco recuperata dalla camera dei segreti.\nDiadema di Priscilla Corvonero.\nIl diadema venne creato da Priscilla Corvonero e si dice che conferisca saggezza al suo portatore. Venne sottratto a Priscilla da sua figlia Helena Corvonero, che lo nascose in Albania poco prima di essere uccisa dal Barone Sanguinario e di diventare il fantasma della casa di Corvonero a Hogwarts. Durante i suoi studi, Tom Riddle la convinse a rivelargli il nascondiglio del diadema, ed egli, dopo averlo trafugato e trasformato in Horcrux qualche anno pi\u00f9 tardi, lo depose nella Stanza delle Necessit\u00e0. Nei \"Doni della Morte\" il diadema viene accidentalmente distrutto dall'ardemonio lanciato da Vincent Tiger, quando lui, Gregory Goyle e Draco Malfoy attaccano Harry, Ron e Hermione nella Stanza delle Necessit\u00e0.\nOggetti di uso comune.\nBacchetta magica.\nLa bacchetta magica (\"wand\") \u00e8 un oggetto magico tramite il quale maghi e streghe incanalano i loro poteri magici e ne aumentano l'efficacia. Eseguire incantesimi senza bacchetta \u00e8 possibile ma richiede grande abilit\u00e0 ed esperienza nel dosare correttamente l'emissione e inquadrare il bersaglio della magia, senza contare che l'incantesimo risultante sar\u00e0 quasi sempre pi\u00f9 debole e limitato dell'equivalente lanciato con una bacchetta; per questo la maggior parte della popolazione magica umana la usa comunemente. Altre creature magiche come elfi domestici o folletti, invece, non hanno bisogno di ricorrere alle bacchette per eseguire le loro magie.\nLe bacchette magiche hanno forme e lunghezze differenti. La maggior parte \u00e8 compresa tra i nove e i quattordici pollici, sebbene ne esistano anche rari modelli pi\u00f9 corti o lunghi sovente realizzati su misura. La rigidezza o la flessibilit\u00e0 delle bacchette sono il risultato del legno impiegato per realizzarle e forniscono un'indicazione del grado di adattabilit\u00e0 e di obbedienza dello strumento. Una bacchetta \u00e8 realizzata a partire da un legno di qualit\u00e0 in grado di resistere alle continue sollecitazioni magiche e ricavato da alberi selezionati, come frassino, noce, ippocastano, ebano, olmo o quercia. Al suo interno, per tutta la lunghezza della bacchetta, \u00e8 poi inserita un'anima, che ne costituisce il nucleo e gli conferisce l'abilit\u00e0 di produrre magie. Per l'anima vengono utilizzati materiali magici molto potenti come piume di coda di fenice, crini di unicorno, corde di cuore di drago, capelli di veela, o crini di kelpie o di thestral. Ogni bacchetta \u00e8 unica in base alle combinazioni delle caratteristiche fondamentali di lunghezza, flessibilit\u00e0, legno e anima. Queste determinano a loro volta le abilit\u00e0 dello strumento: rendendo ad esempio alcune bacchette pi\u00f9 adatte al combattimento, altre pi\u00f9 potenti negli incantesimi o pi\u00f9 immediate da usare o altre ancora pi\u00f9 adatte per magie raffinate ed eleganti.\nCome spiega l'illustre fabbricante di bacchette Olivander \u00e8 la bacchetta a scegliere il mago, e il processo di selezione e di acquisto di una bacchetta pu\u00f2 risultare pertanto molto lungo e personale. Una volta ottenuta la fiducia dell'oggetto, il mago diventa il proprietario esclusivo della bacchetta, e l'unico a poterla utilizzare godendo della sua piena efficacia. Essa pu\u00f2 tuttavia cambiare proprietario se viene vinta lealmente in duello, nel caso di morte del suo precedente padrone, o per bacchette non particolarmente legate al loro proprietario, come la Bacchetta di sambuco. Bacchette magiche aventi l'anima proveniente dalla stessa creatura generano uno strano effetto noto come Prior Incantatio quando vengono dirette l'una contro l'altra in combattimento; ne sono un esempio le due bacchette di Harry e Voldemort che condividono le piume della stessa fenice Fanny.\nCalderone.\nIl calderone (\"cauldron\") \u00e8 una grossa pentola usata per preparare le pozioni. Ne esistono di molteplici dimensioni e materiali, i pi\u00f9 comuni dei quali sono peltro e ferro. A causa della loro mole spesso ingombrante, i calderoni sono solitamente stregati per pesare di meno o ripiegarsi per occupare meno spazio quando non in uso. Per le lezioni di pozioni, agli studenti di Hogwarts viene chiesto di procurarsi un semplice calderone in peltro di misura standard 2. Nel \"Calice di fuoco\" Percy Weasley avvia un'inchiesta ministeriale sullo spessore del fondo dei calderoni importati dall'estero, giudicato troppo esiguo e a rischio di perdite.\nDipinti e fotografie.\nNel mondo di \"Harry Potter\" i soggetti dei dipinti e dei ritratti possono muoversi, interagire con i loro osservatori, parlare e dispiegare emozioni e personalit\u00e0. I dipinti possono anche spostarsi in altri ritratti adiacenti per farsi visita a vicenda, o per riferire un messaggio; o viaggiare tra tutti i quadri che li raffigurano muovendosi da un luogo all'altro, come il caso del ritratto di Phineas Nigellus Black che pu\u00f2 spostarsi a piacimento tra i suoi due quadri collocati nell'ufficio del preside di Hogwarts e a Grimmauld Place, 12. Altri dipinti sono inoltre in grado di eseguire azioni con effetti diretti sul mondo esterno, come il ritratto della Signora Grassa, che sorveglia l'ingresso alla sala comune di Grifondoro e che si apre solo per far passare coloro che hanno la parola d'ordine, il ritratto di Ariana Silente nella Stanza delle Necessit\u00e0, che nasconde un passaggio segreto verso la locanda Testa di Porco, o il dipinto della ciotola piena di frutta nella cucina di Hogwarts, che si apre solo dopo aver solleticato la pera.\nI soggetti dei ritratti sono senzienti per via di incantesimi eseguiti dal momento della realizzazione da parte dell'artista. Essi costituiscono una sorta di impressione della persona che ritraggono, imitandone l'atteggiamento di base e i suoi modelli di pensiero; i ritratti non catturano quindi l'essenza di una persona, non possono essere equiparati all'originale, e sono limitati nelle loro possibilit\u00e0 di interazione e di dialogo con gli osservatori. Tra i numerosi dipinti che si trovano a Hogwarts i pi\u00f9 avanzati sono quelli degli ex presidi della scuola. Essi vengono commissionati prima della morte del loro soggetto e infusi di ricordi, conoscenze e saggezza in modo tale da prestare servizio e dare consigli al preside in carica.\nLe fotografie magiche, come quelle che compaiono suoi giornali del mondo magico, hanno propriet\u00e0 simili a quelle dei ritratti: le figure all'interno si muovono in un ciclo continuo e a volte lasciano anche la cornice. Tuttavia le figure non riflettono le emozioni o le azioni delle loro controparti reali. Per poter ottenere fotografie magiche si pu\u00f2 anche usare una normale macchina fotografica babbana, ma il rullino andr\u00e0 poi sviluppato in un'apposita pozione.\nPenna.\nLa penna o piuma (\"quill\") \u00e8 lo strumento utilizzato comunemente dalla comunit\u00e0 magica per scrivere. Come la sua controparte reale, viene intinta in un calamaio contenente dell'inchiostro e poi impiegata per scrivere su carta o pergamena. Oltre a quelli comuni ne esistono alcuni modelli particolari:\nOggetti leggendari.\nCappello parlante.\nIl Cappello parlante (\"Sorting Hat\") \u00e8 un oggetto magico senziente utilizzato a Hogwarts per smistare gli studenti del primo anno nelle quattro case di Grifondoro, Tassorosso, Corvonero o Serpeverde. I quattro fondatori di Hogwarts selezionavano infatti personalmente gli studenti per le loro case in base alle caratteristiche caratteriali e comportamentali che prediligevano maggiormente, e per portare avanti il processo di selezione e smistamento degli studenti anche dopo la loro morte, stregarono il cappello di Godric Grifondoro affinch\u00e9 svolgesse questo compito per loro. A causa della sua lunga esistenza, il Cappello parlante appare consunto, logoro e sporco, con strappi, pieghe e toppe che lo fanno apparire dotato di occhi e bocca.\nIl Cappello parlante \u00e8 stipato tutto l'anno nell'ufficio del preside di Hogwarts e viene utilizzato all'arrivo degli studenti a Hogwarts per l'inizio dell'anno scolastico. L'oggetto accoglie prima i ragazzi e il personale con una canzone di apertura, diversa ogni anno, e poi ogni studente del primo anno si sottopone allo smistamento: il cappello gli viene posto sulla testa e, utilizzando le sue doti di legilimanzia, individua le caratteristiche che permettono di assegnarlo alla casa pi\u00f9 idonea; dopo una breve riflessione in cui sussurra le sue considerazioni nell'orecchio dello studente, annuncia la sua scelta declamando ad alta voce il nome della casa. Il cappello effettua le sue scelte in modo autonomo, ma pu\u00f2 occasionalmente prendere in considerazione la volont\u00e0 dello studente. Gli studenti che mettono in difficolt\u00e0 il Cappello parlante e che lo costringono a ragionare sulla sua scelta per oltre cinque minuti perch\u00e9 in dubbio tra due o pi\u00f9 case sono detti testurbanti (Hatstall); ne sono esempi Hermione e Neville Paciock.\nNella \"Camera dei segreti\" il Cappello parlante viene recapitato dalla fenice Fanny a Harry nella camera dei segreti, e in qualit\u00e0 di vero Grifondoro il ragazzo riesce a estrarre dall'oggetto la spada di Godric Grifondoro, con la quale uccide il basilisco. Nei \"Doni della Morte\" il cappello fornisce allo stesso modo la spada di Grifondoro a Neville per uccidere Nagini. Nella stessa occasione viene dato alle fiamme da Voldemort, ma non ne risulta distrutto, infatti nell'epilogo del romanzo, ambientato diciannove anni dopo la conclusione della storia, si apprende che viene ancora utilizzato per lo smistamento. Nei film il Cappello parlante \u00e8 doppiato in originale da Leslie Phillips e in italiano da Ettore Conti.\nPietra filosofale.\nLa pietra filosofale (\"Philosopher's Stone\") \u00e8 ispirata all'omonima sostanza leggendaria alchemica. Si tratta di una pietra rosso sangue di circa cinque centrimetri di lunghezza in grado di trasformare qualsiasi metallo in oro e di produrre l'elisir di lunga vita, che se bevuto regolarmente dona l'immortalit\u00e0. Fu creata da Nicolas Flamel, grande alchimista e amico di Silente. Nella \"Pietra filosofale\" l'artefatto viene nascosto prima alla Gringott e poi nel corridoio del terzo piano di Hogwarts, protetto da numerosi incatesimi difensivi. Poich\u00e9 Voldemort per\u00f2 riesce quasi a impossessarsene per riottenere la vita, Flamel accetta di distruggerla al termine del romanzo.\nSpada di Godric Grifondoro.\nSi tratta di una spada forgiata dal folletto Ranci il Primo per Godric Grifondoro. \u00c8 realizzata interamente in argento e ornata sull'elsa con dei rubini. Essendo stata creata dai folletti, \u00e8 indistruttibile e infusa con le propriet\u00e0 magiche tipiche delle loro opere, assorbendo le caratteristiche di qualunque sostanza vi entri in contatto e che sia in grado di renderla pi\u00f9 forte. Nonostante fosse stata forgiata espressamente per Godric Grifondoro e da questi pagata, a Ranci la spada piacque talmente tanto che desider\u00f2 tenerla e sparse quindi la voce che gli fosse stata rubata dal mago, dando origine nei secoli a una falsa leggenda. A detta della Rowling il malinteso fu inoltre acuito dalle differenze culturali tra umani e folletti, in quanto i primi considerano di loro propriet\u00e0 perpetua oggetti che hanno acquistato la prima volta, mentre i secondi possono occasionalmente accettare di lasciare degli oggetti da loro creati in custodia a esponenti di altre razze, ma ritengono questi artefatti loro di diritto alla morte dell'utilizzatore.\nLa spada di Godric Grifondoro \u00e8 rimasta in possesso della comunit\u00e0 magica umana britannica alla morte del suo possessore, custodita nell'ufficio del preside di Hogwarts. La spada pu\u00f2 presentarsi agli studenti di Grifondoro in difficolt\u00e0, ma solo un vero membro della casa pu\u00f2 farla comparire ed estrarla dal Cappello parlante, dove \u00e8 solitamente riposta. Harry vi riesce nella \"Camera dei segreti\" e usa la spada per uccidere il basilisco, facendo s\u00ec che l'oggetto si potenzi col veleno mortale della creatura e possa quindi distruggere anche gli Horcrux. Dopo aver usato la spada per distruggere l'anello di Gaunt, Silente la lascia in eredit\u00e0 a Harry nel suo testamento, ma il Ministero della Magia rifiuta di accettare il lascito in quanto l'artefatto non apparteneva a Silente e di esso si erano comunque perse le tracce. In seguito si apprende che la spada \u00e8 rimasta in mano a Severus Piton, il quale nei \"Doni della Morte\" la fa pervenire a Harry, Ron e Hermione affinch\u00e9 possano distruggere il medaglione di Serpeverde. La spada viene poi rubata a Harry dal folletto Unci-Unci durante l'infiltrazione alla Gringott, ma si ripresenta a Neville Paciock durante la battaglia di Hogwarts per uccidere Nagini.\nLa spada di Godric Grifondoro \u00e8 ispirata alla leggenda di Excalibur, con la quale condivide il fatto di poter essere estratta solo da persone ritenute degne.\nCalice di fuoco.\nIl Calice di fuoco (\"Goblet of Fire\") \u00e8 una coppa di legno utilizzata come giudice imparziale per scegliere i contendenti del Torneo Tremaghi. I candidati inseriscono nel calice dei foglietti con scritto il proprio nome e poi, in un momento prestabilito, l'oggetto erutta in una fontana di fiamme i foglietti dei rappresentanti scelti. Mettere il proprio nome nel calice costituisce un contratto magico vincolante: una volta che un campione viene selezionato, lui o lei non possono pi\u00f9 tirarsi indietro. Nel \"Calice di fuoco\" Barty Crouch Jr. esegue sul Calice di fuoco un incantesimo Confundus molto potente, che gli permette di far selezionare Harry come quarto contendente al torneo.\nOggetti e mezzi di comunicazione.\nSpecchi gemelli.\nGli specchi gemelli sono una coppia di specchi collegati tra loro che possono essere utilizzati per vedersi e comunicare a distanza. James Potter e Sirius Black possedevano degli specchi gemelli che usavano per comunicare quando a Hogwarts finivano in punizione in stanze separate; uno di questi viene ceduto da Sirius a Harry nell\"Ordine della Fenice\". Dopo la sua morte, lo specchio di Sirius finisce nelle mani del ricettatore Mundungus Fletcher, che lo vende ad Aberforth Silente. Tramite il frammento di specchio ancora in possesso di Harry, Aberforth pu\u00f2 cos\u00ec vegliare sul ragazzo, come nei \"Doni della Morte\", quando invia in suo soccorso l'elfo Dobby per liberarlo da Villa Malfoy.\nStrillettera.\nUna strillettera (\"Howler\") \u00e8 una lettera contenuta in una busta rossa che viene inviata per comunicare dispiacere o rabbia del mittente verso il destinatario in modo forte e pubblico. Quando viene aperta, la strillettera inizia a urlare al destinatario il proprio testo con la voce del mittente amplificata, incendiandosi una volta terminata la lettura. Se non viene aperta subito, esplode e inizia a urlare anche pi\u00f9 forte. Strillettere vengono inviate da Molly Weasley a Ron nella \"Camera dei segreti\", per rimproverarlo di aver rubato l'auto volante del padre per andare a Hogwarts, e da Augusta Paciock a Neville nel \"Prigioniero di Azkaban\", rinfacciandogli di aver perso le parole d'ordine per l'accesso alla sala comune di Grifondoro poi trovate da Sirius Black.\nOggetti e mezzi di trasporto.\nArmadio svanitore.\nL'armadio svanitore (\"vanishing cabinet\") \u00e8 un grosso armadio a due ante in grado di trasferire ci\u00f2 che vi entra a un armadio gemello. Nel film \"Il principe mezzonsangue\" viene rivelato che gli armadi svanitori erano molto popolari all'epoca dell'ascesa di Voldemort, poich\u00e9 permettevano alle persone di sparire rapidamente in caso di visite sgradite da parte di Voldemort e dei Mangiamorte. Due armadi svanitori tra di loro collegati si trovano nella Stanza delle Necessit\u00e0 a Hogwarts e nel negozio Magie Sinister a Notturn Alley. Nell\"Ordine della Fenice\" Fred e George Weasley vi rinchiudono dentro il Serpeverde Montague, membro della squadra d'inquisizione di Dolores Umbridge. \u00c8 proprio grazie a questo episodio che Draco Malfoy viene a conoscenza della particolarit\u00e0 dell'armadio, in quanto, dopo essere riuscito a uscirne, Montague afferma di essere rimasto bloccato, a causa dell'armadio malfunzionante, in una specie di limbo in cui a volte distingueva le voci di Hogwarts e a volte sentiva quello che succedeva nel negozio Magie Sinister. Nel \"Principe mezzosangue\" Draco riesce a riparare l'armadio svanitore e lo utilizza per far entrare diversi Mangiamorte nell'altrimenti inaccessibile castello di Hogwarts.\nAuto volante.\nLa Ford Anglia 105E turchese di Arthur Weasley \u00e8 una macchina babbana modificata magicamente dal suo proprietario per renderla in grado di volare, diventare invisibile e trasportare l'intera famiglia Weasley nonostante le ridotte dimensioni esterne. Nella \"Camera dei segreti\" Fred, George e Ron usano di nascosto l'auto per salvare Harry dalla casa dei Dursley a Privet Drive, 4 e portarlo alla Tana. Harry e Ron rubano poi la macchina per arrivare a Hogwarts, dopo che Dobby ha bloccato l'accesso al binario 9 \u00be. Giunti alla scuola, l'auto precipita sul Platano Picchiatore e viene danneggiata; essa si ribella poi ai due, scaraventadoli fuori con le loro valigie e fuggendo nella Foresta proibita. In seguito all'incidente, Arthur Weasley viene sottoposto a un'inchiesta ministeriale e a una multa, per aver contravvenuto con le modifiche alla Ford Anglia alle leggi sull'uso improprio dei manufatti babbani e perch\u00e9 alcuni Babbani hanno visto la macchina volare. Inselvatichitasi nel corso della sua permanenza nella foresta, l'auto interviene ancora una volta per soccorrere Harry e Ron dalle Acromantule e poi sparisce.\nDurante le riprese del film \"La camera dei segreti\" furono utilizzate sedici vetture diverse, alcune sospese su apposite gru per filmare le scene di volo, altre parzialmente distrutte dal Platano Picchiatore e altre ancora con un aspetto selvatico dopo un anno trascorso nella Foresta proibita.\nEspresso di Hogwarts.\nL'Espresso di Hogwarts (\"Hogwarts Express\") \u00e8 un treno a vapore di colore rosso che porta gli studenti da Londra alla stazione di Hogsmeade, vicino Hogwarts. Il treno parte dal binario 9 \u00be della stazione di King's Cross il primo settembre di ogni anno alle 11 di mattina e arriva a Hogsmeade in serata senza effettuare fermate intermedie. Effettua corse analoghe tra Londra e la scuola per gli studenti che tornano a casa durante le vacanze natalizie e per riportare a Londra gli studenti alla fine dell'anno scolastico. L'Espresso di Hogwarts fu introdotto dal Ministro della Magia Ottaline Gambol nella seconda met\u00e0 dell'Ottocento in sostituzione delle precedenti modalit\u00e0 di trasporto degli studenti fino a Hogwarts \u2014 tramite scope volanti, carrozze, creature magiche, materializzazione o passaporte \u2014 considerate poco sicure, indiscrete e inefficienti. I prefetti della scuola viaggiano in uno scompartimento separato e tengono a bada gli studenti durante il tragitto, mentre gli unici adulti che viaggiano sull'espresso sono il macchinista e una strega che vende dolci magici da un carrello. Sull'Espresso di Hogwarts nella \"Pietra filosofale\" Harry incontra per la prima volta quelli che diventeranno i suoi migliori amici: Ron Weasley e Hermione Granger.\nLa locomotiva utilizzata nei film \u00e8 la GWR 4900 Class 5972 \"Olton Hall\" della Great Western Railway, costruita nel 1937 e rimasta in esercizio fino al 1963. Per riflettere l'aspetto fornito nelle descrizioni dei libri, la motrice, verde in origine, venne riverniciata di nero e rosso e vennero aggiunte delle targhe laterali e frontali con il nuovo nome. Come carrozze vennero utilizzate invece quattro vetture Mark 1 della British Rail. La West Highland Line in Scozia costitu\u00ec la location per le riprese del treno in viaggio.\nGiratempo.\nUna giratempo (\"time turner\") \u00e8 uno strumento con cui si pu\u00f2 viaggiare nel tempo. Ne esistono di varie forme, ma gli elementi costituenti fondamentali sono una collana e una piccola clessidra come ciondolo. Per viaggiare indietro nel tempo bisogna indossare la collana e girare la clessidra tante volte quante sono le ore di cui si desidera arretrare. Le giratempo sono custodite dal Ministero della Magia e il loro utilizzo \u00e8 fortemente regolamentato, in quanto i maghi e le streghe che viaggiano nel tempo corrono il rischio di incontrare la versione passata o futura di se stessi o di interferire con lo scorrere degli eventi, generando in alcuni casi dei paradossi temporali o cambiando il corso degli eventi.\nNel \"Prigioniero di Azkaban\" Hermione riceve una giratempo da Minerva McGranitt per poter frequentare pi\u00f9 di dieci corsi di studio a causa della sovrapposizione delle lezioni. Ella mantiene l'oggetto segreto, sebbene alcune sue improvvise apparizioni e scomparse durante le lezioni facciano sospettare qualcosa a Harry e Ron. Al termine del romanzo, su consiglio di Silente, lei e Harry usano la giratempo per tornare indietro nel tempo e salvare Sirius Black e Fierobecco dalle loro rispettive condanne. La giratempo restituita da Hermione al termine dell'anno e le restanti giratempo ministeriali vengono poi distrutte accidentalmente durante la battaglia del Dipartimento dei Misteri nell\"Ordine della Fenice\". Le giratempo hanno inoltre un ruolo centrale nell'opera teatrale \"La maledizione dell'erede\": Albus Potter e Scorpius Malfoy, infatti, si procurano l'ultima giratempo rimasta e la utilizzano per viaggiare nel tempo e cercare di salvare Cedric Diggory, fallendo e causando numerose realt\u00e0 parallele alternative con il conseguente e temporaneo ritorno di Voldemort.\nNottetempo.\nIl Nottetempo (\"Knight Bus\") \u00e8 un autobus utilizzato da maghi e streghe per spostarsi in Gran Bretagna. \u00c8 un mezzo di trasporto economico e alternativo per persone che non vogliono o non possono utilizzare le forme di trasporto convenzionali, come scope volanti, metropolvere o materializzazione. I passeggeri possono richiedere l'arrivo del Nottetempo puntando la loro bacchetta verso la strada, e per la corsa viene loro addebitato un costo proporzionale alla distanza della loro destinazione. L'autobus non sembra percorrere un percorso prefissato, ma sfreccia per le strade invisibile ai Babbani ed evitando gli ostacoli, mentre per distanze pi\u00f9 lunghe pu\u00f2 spiccare dei balzi spazio-temporali di un miglio, accompagnati da forti botti e violente accelerazioni e decelerazioni. Il Nottetempo appare come un autobus a tre piani di colore viola scuro. Al suo interno ha delle sedie scompagnate di giorno e dei letti a castello di notte. Il conducente \u00e8 Ernie Urto, mentre il bigliettaio \u00e8 Stan Picchetto. Harry richiama involontariamente il Nottetempo nel \"Prigioniero di Azkaban\" dopo essere scappato dalla casa dei Dursley e vi viene trasportato al Il Paiolo Magico.\nIl nome originale Knight Bus deriva da \"knight\" (\"cavaliere\"), scelto dalla Rowling perch\u00e9 come un vero cavaliere il Nottetempo viene in soccorso dei bisognosi e per la sua omofonia con \"night bus\" (\"autobus notturno\"). Per le riprese del film \"Il prigioniero di Azkaban\" il Nottetempo venne ricavato da un AEC Regent III RT con un terzo piano aggiuntivo e riverniciato di viola.\nPassaporta.\nLa passaporta (\"portkey\") \u00e8 un oggetto comune, stregato affinch\u00e9 trasporti in un determinato luogo chiunque lo tocchi. Pu\u00f2 essere di tipo permanente o attivarsi solo in un istante predeterminato. Per crearla \u00e8 necessario effettuare l'incantesimo Portus previa autorizzazione del Ministero della Magia. Solitamente per diventare passaporte vengono scelti oggetti vecchi e di scarso valore, in modo che se un Babbano li trovi non senta il bisogno di raccoglierli. Viaggiare tramite passaporta pu\u00f2 causare sensazioni sgradevoli come nausea e giramenti di testa. Nel \"Calice di fuoco\" Barty Crouch Jr. trasforma la coppa del Torneo Tremaghi in una passaporta per trasportare Harry da Voldemort al cimitero di Little Hangleton.\nScopa volante.\nLa scopa volante o manico di scopa (\"broomstick\") \u00e8 il mezzo di trasporto pi\u00f9 usato dai maghi e streghe di ogni et\u00e0, nonch\u00e9 per il gioco del quidditch. \u00c8 efficace, sicura e relativamente rapida, ma meno veloce di altre forme di trasporto come la materializzazione e piuttosto scomoda per lunghi viaggi. Le scope volanti sono dei beni di consumo molto diffusi nel mondo magico e ne esistono svariati produttori e modelli, ciascuno con le sue caratteristiche, che vanno da costosi esemplari sportivi, a manici di scopa concepiti per famiglie in cui trovano posto pi\u00f9 persone e bagagli, fino a scope volanti giocattolo per bambini, che si sollevano dal suolo solo di una sessantina di centimetri. Esistono inoltre molti kit in commercio per la cura e la manutenzione delle scope, muniti di creme per la lucidatura dei manici e piccole forbici per la cura della coda della scopa.\nGli studenti del primo anno di Hogwarts ricevono lezioni di volo, ma non \u00e8 loro permesso possedere scope volanti; un'eccezione viene fatta per Harry nella \"Pietra filosofale\", quando Minerva McGranitt scopre il talento di Harry nel volo, lo nomina cercatore della squadra di quidditch di Grifondoro e gli fornisce un esemplare dell'ultimo modello di manico di scopa da corsa: una Nimbus 2000. Nella \"Camera dei segreti\" Draco Malfoy ottiene il ruolo di cercatore di Serpeverde grazie all'acquisto fatto da suo padre di un set di Nimbus 2001, la versione migliorata della Nimbus 2000, per lui e per il resto della squadra. Nel \"Prigioniero di Azkaban\" Harry ottiene dal suo padrino Sirius Black una Firebolt, la scopa da competizione pi\u00f9 veloce mai prodotta al mondo, in sostituzione della sua Nimbus distrutta dal Platano Picchiatore durante una partita di quidditch. Oltre alle partite di quidditch, Harry utilizza la Firebolt nel \"Calice di fuoco\" per superare la prima prova del Torneo Tremaghi.\nOggetti vari.\nAvversaspecchio.\nL'avversaspecchio (\"Foe-glass\") \u00e8 uno specchio che rileva la presenza dei propri nemici. Sulla sua superficie mostra figure sfocate, le quali diventano sempre pi\u00f9 nitide man mano che i nemici si avvicinano o si fanno pi\u00f9 pericolosi. Secondo Barty Crouch Jr. si \u00e8 veramente nei guai quando si riesce a distinguere il bianco degli occhi delle figure. Barty Crouch Jr. utilizza un avversaspecchio quando impersona Alastor Moody nel \"Calice di fuoco\"; lo stesso oggetto viene poi spostato nella Stanza delle Necessit\u00e0 e usato durante le riunioni dell'Esercito di Silente nell\"Ordine della Fenice\".\nBezoar.\nUn bezoar \u00e8 una pietra magica, simile a un rene raggrinzito, che si trova dentro la pancia delle capre e che agisce come antidoto contro molti veleni. Per questo ne \u00e8 sempre presente una buona scorta alle lezioni di pozioni a Hogwarts. Nel \"Principe mezzosangue\" Harry ricorre a un bezoar per salvare Ron dalla bottiglia di idromele avvelenato da cui aveva bevuto e che era destinata a Silente. L'oggetto \u00e8 ispirato al bezoario, un conglomerato indigerito di sostanze estranee alla normale dieta dell'organismo nel quale si ritrova e a cui anticamente si attribuivano propriet\u00e0 curative.\nDeluminatore.\nIl deluminatore (\"Deluminator\"), chiamato anche spegnino (\"Put-Outer\") nella \"Pietra filosofale\", \u00e8 un dispositivo creato da Albus Silente per spegnere o ripristinare le luci di un'area in cui ci si trova. Si presenta come un piccolo oggetto cilindrico e, quando viene azionato premendo sul suo unico pulsante, risucchia tutta la luce artificiale presente nel luogo al suo interno, per poi liberare la luce, che ritorna dove era prima, quando viene azionato di nuovo. Silente fa occasionalmente uso dello strumento e alla sua morte lo lascia in eredit\u00e0 a Ron. Questi ne scopre una nuova funzione, che gli permette di ritrovare la strada per Harry e Hermione grazie a una misteriosa luce emessa dal deluminatore che gli funge da guida.\nMappa del Malandrino.\nLa Mappa del Malandrino (\"Marauder's Map\") \u00e8 una mappa di Hogwarts creata da James Potter, Sirius Black, Remus Lupin e Peter Minus durante i loro anni di studio e firmata con i loro soprannomi di allora: Ramoso, Felpato, Lunastorta e Codaliscia, noti collettivamente come Malandrini. All'apparenza sembra un semplice foglio di pergamena, ma se la si tocca con la bacchetta e si pronunciano le parole \"Giuro solennemente di non avere buone intenzioni\", appare una mappa che rappresenta la scuola e tutti i suoi passaggi segreti. La mappa \u00e8 anche in grado di localizzare chiunque sia a Hogwarts e di mostrarne la posizione in tempo reale, non facendosi ingannare da alcun tipo di trasfigurazione e disillusione, come la pozione polisucco o il Mantello dell'invisibilit\u00e0. Una volta usata, toccandola con la bacchetta e pronunciando la frase \"Fatto il misfatto\", la mappa scompare e torna a sembrare un innocuo foglio di pergamena bianco.\nLa Mappa del Malandrino venne creata dai quattro studenti combinando la loro profonda conoscenza della scuola ottenuta nel corso delle loro frequenti scappatelle notturne o tramite le esplorazioni sotto al Mantello dell'invisibilit\u00e0 di James. Nel loro ultimo anno di scuola, l'oggetto venne requisito da Argus Gazza, il quale pur non potendo verificarlo di persona doveva aver intuito vagamente di cosa si trattasse. Nel loro terzo anno a Hogwarts Fred e George Weasley ne entrano in possesso rubandola dall'ufficio di Gazza, e ne ottengono un'impareggiata conoscenza della scuola e dei suoi passaggi segreti per i loro scherzi e bravate. Nel \"Prigioniero di Azkaban\" i due la cedono a Harry, per permettergli di visitare Hogsmeade tramite un passaggio segreto aggirando cos\u00ec la sua mancanza di un permesso firmato. Da questo momento in poi la Mappa del Malandrino diviene uno degli strumenti pi\u00f9 utili a disposizione di Harry nelle sue avventure ed esplorazioni a Hogwarts.\nNel \"Calice di fuoco\" Barty Crouch Jr. sotto le vesti di Alastor Moody requisisce la mappa a Harry, ma il giovane la utilizza normalmente nei romanzi seguenti. La Rowling ha motivato questa discrepanza ammettendo di essersi dimenticata di aggiungere che Harry recupera l'oggetto dall'ufficio del professore al termine del Torneo Tremaghi, ma che forse avrebbe fatto meglio a \"lasciarla l\u00ec\" in quanto divenne difficile lavorare con una tale fonte di libert\u00e0 e di informazioni per Harry. Nella \"Maledizione dell'erede\" Harry, ancora in possesso della mappa, la consegna a Minerva McGranitt affinch\u00e9 tenga d'occhio suo figlio Albus Severus.\nPensatoio.\nIl pensatoio (\"Pensieve\") \u00e8 un bacile di pietra o di metallo, spesso finemente decorato, usato per contenere ed esaminare i ricordi consentendo una visione retrocognitiva.\nI ricordi possono essere estratti dalla mente portandosi la bacchetta alla tempia e rimanendovi attaccati come sottili filamenti; quando vengono poi immersi nel catino assumono la forma di una sostanza evanescente a met\u00e0 strada tra il liquido e il gassoso. Il pensatoio \u00e8 utilizzato per liberare la memoria quando diviene troppo piena di informazioni, per riesaminare e riordinare particolari ricordi in qualsiasi momento, o per mostrarli a qualcun altro. Per poter osservare un ricordo bisogna immergervi una parte del proprio corpo; a quel punto si viene risucchiati all'interno del contenitore e si assiste alla scena da un punto di vista onnisciente in terza persona, permettendo al contempo di cogliere tutti i dettagli della scena anche se la persona da cui proviene il ricordo non li aveva notati o ricordati perfettamente.\nPer le loro caratteristiche di rendere visibili i ricordi pi\u00f9 intimi di una persona, i pensatoi sono considerati oggetti molto personali tanto da venire tradizionalmente seppelliti insieme ai loro proprietari. Inoltre sono pochi nel mondo magico a farne uso. Un'eccezione \u00e8 rappresentata dal pensatoio nell'ufficio del preside di Hogwarts, che \u00e8 stato utilizzato da generazioni di presidi e che costituisce un catalogo inestimabile di ricordi. Esso viene visto la prima volta nel \"Calice di fuoco\", ma \u00e8 nel \"Principe mezzosangue\" e nei \"Doni della Morte\" che Harry ne fa uso per indagare tramite i ricordi nel passato di Voldemort e per assistere alle ultime memorie lasciategli da Severus Piton.\nIl nome dell'oggetto \u00e8 un omofono di \"pensive\" (\"pensieroso\"), ma costituisce anche un gioco di parole con \"sieve\" (\"setaccio\") in quanto permette di mettere ordine nei propri pensieri.\nRicordella.\nUna ricordella (\"Remembrall\") \u00e8 una piccola sfera trasparente che diventa rossa se il proprietario ha dimenticato qualcosa; tuttavia non risolve il problema principale, ovvero ricordare allo smemorato cosa ha dimenticato. Augusta Paciock ne invia una a suo nipote Neville a Hogwarts nella \"Pietra filosofale\". Questa gli viene sottratta per scherzo da Draco Malfoy ma \u00e8 recuperata in volo da Harry, il quale impressiona Minerva McGranitt con questa prodezza e si conquista cos\u00ec un posto nella squadra di quidditch di Grifondoro.\nSpecchio delle brame.\nLo Specchio delle brame (\"Mirror of Erised\") \u00e8 uno specchio magico che riflette i desideri pi\u00f9 profondi di una persona. \u00c8 grande, con una cornice riccamente decorata e un'iscrizione sulla sommit\u00e0 che recita: \"Erouc li am otlov li ottelfir non\" che letta al contrario diventa \"Non rifletto il volto ma il cuore\" (in inglese \"erised stra ehru oyt ube cafru oyt on wohsi\", quindi \"I show not your face but your heart's desire\", da cui il nome originale \"Mirror of Erised\"). Nella traduzione italiana questo gioco di parole sul nome \u00e8 andato perduto, mentre \u00e8 stato ripristinato nella nuova edizione del 2011, in cui l'oggetto viene ribattezzato Specchio delle Emarb.\nHarry scopre lo specchio in uno dei corridoi laterali di Hogwarts nella \"Pietra filosofale\", dove \u00e8 stato portato probabilmente da un professore affascinato dal suo potere. Harry ci vede i suoi genitori e l'intera famiglia Potter dietro di lui, dal momento che non li ha mai conosciuti; Ron ci vede s\u00e9 stesso caposcuola, prefetto di Grifondoro e capitano di quidditch, sognando di essere il migliore dei suoi fratelli dopo una vita passata alla loro ombra; Silente invece afferma di vedere s\u00e9 stesso con in mano dei calzini, visto che ne ha sempre bisogno e non ne riceve mai per Natale, sebbene la Rowling abbia dichiarato che il mago vi veda in realt\u00e0 la sua famiglia in vita, al completo e felice.\nI poteri dello Specchio delle brame si ricollegano alle credenze tradizionalmente associate agli specchi, in particolare il potere di riflettere l'anima di una persona, permettendole una pi\u00f9 ampia conoscenza della propria interiorit\u00e0 e delle proprie aspirazioni. Lo Specchio delle brame viene posto da Silente come ultima protezione della pietra filosofale. Egli vi nasconde dentro la pietra in modo tale che solo una persona che voglia trovarla e non usarla la possa ottenere, mentre chiunque desideri usare la pietra vedrebbe solamente s\u00e9 stesso preparare l'elisir di lunga vita o trasformare i metalli in oro. L'oggetto riesce a impedire a Quirinus Raptor di appropriarsi della pietra filosofale. Lo specchio costituisce una prova del carattere. Harry dimostra infatti le proprie virt\u00f9, in quanto mosso da intenti disinteressati e altruisti, meritando l'avverarsi dei propri desideri."}
{"id": "2649151", "revid": "6923", "url": "https://it.wikipedia.org/wiki?curid=2649151", "title": "De la Cuadra", "text": "La Compa\u00f1\u00eda General Espa\u00f1ola de Coches Autom\u00f3viles Emilio de la Cuadra, pi\u00f9 nota come De la Quadra, \u00e8 stata una casa automobilistica spagnola attiva dal 1898 al 1901.\nL'azienda venne fondata a Barcellona nel settembre 1898, dal capitano d'artiglieria Emilio de la Cuadra, allo scopo di commerciare i veicoli prodotti dalla Benz &amp; Cie. e, altres\u00ec, costruire in proprio automobili a propulsione elettrica, progettate dall'ingegnere svizzero Carlos Vellino.\nL'anno seguente, su consiglio di Vellino, l'azienda assunse un altro ingegnere svizzero, il ventunenne Marc Birkigt, all'epoca giunto a Barcellona dalla natia Ginevra in cerca di occupazione e destinato a divenire uno dei pi\u00f9 geniali progettisti nella storia dell'automobile, nonch\u00e9 cofondatore della Hispano-Suiza.\nNell'agosto del 1900 la vettura elettrica fu ultimata e presentata alla stampa nel corso di una pubblica dimostrazione, rivelatasi disastrosa. L'insuccesso caus\u00f2 le dimissioni di Vellino che fu sostituito alla direzione tecnica da Birkigt.\nQuest'ultimo, nei mesi precedenti, aveva studiato a fondo i motori della Benz &amp; Cie., acquisendo le basilari nozioni tecniche sul motore a combustione interna e realizzato un suo progetto per quel tipo di propulsore, sottoponendolo a de la Quadra che lo autorizz\u00f2 alla fase sperimentale. Dopo la realizzazione di alcuni prototipi, approntati negli ultimi mesi del 1900, l'azienda decise di mettere in produzione 6 automobili complete con motore a benzina.\nIn questa avventura Emilio de la Cuadra aveva investito ogni sua sostanza e contratto forti debiti con i fornitori, tanto che lo sciopero generale spagnolo del maggio 1901 fu sufficiente a rompere il fragile equilibrio finanziario dell'azienda. L'imprenditore fu costretto a sospendere i pagamenti ed ottenne il reintegro nell'esercito, lasciando l'azienda nelle mani dei creditori. In quel momento, delle sei autovetture programmate, cinque erano in fase di assemblaggio.\nLa ditta fu rilevata dal principale creditore, Jos\u00e9 Mar\u00eda Castro Fern\u00e1ndez, che diede vita alla nuova casa automobilistica J. Castro."}
{"id": "2649153", "revid": "643494", "url": "https://it.wikipedia.org/wiki?curid=2649153", "title": "L'avvocato Guerrieri - Ad occhi chiusi", "text": "L'avvocato Guerrieri - Ad occhi chiusi \u00e8 un film televisivo italiano andato in onda il 2 gennaio 2008 su Canale 5, tratto dal romanzo \"Ad occhi chiusi\" di Gianrico Carofiglio. La regia \u00e8 di Alberto Sironi che ha anche diretto il film tv \"L'avvocato Guerrieri - Testimone inconsapevole\", tratto da \"Testimone inconsapevole\", primo romanzo di Gianrico Carofiglio. Questo film tv \u00e8 andato in onda il 27 dicembre 2007, sempre su Canale 5.\nTrama.\nGuerrieri accetta di costituirsi parte civile in nome di una ragazza vittima delle persecuzioni del suo ex fidanzato.\nLocation.\nIl film \u00e8 stato girato nella citt\u00e0 di Trani."}
{"id": "2649158", "revid": "15756", "url": "https://it.wikipedia.org/wiki?curid=2649158", "title": "Poor Laws", "text": "Le Poor Laws erano un sistema assistenziale rivolto alle fasce pi\u00f9 povere della popolazione, attuato in quello che \u00e8 l'attuale Regno Unito (con formulazioni leggermente differenti tra Irlanda, Scozia e Inghilterra) nelle sue forme originarie a partire dal tardo medioevo, prima di ricevere una definitiva codificazione sul finire del XVI secolo. Tale strumento giuridico rimase in funzione sino alla fine della II Guerra Mondiale, quando dovettero essere implementate forme alternative di stato sociale.\nL'avvio dell'iter legislativo delle Poor Laws pu\u00f2 essere datato a partire dal 1572, prendendo come riferimento preesistenti impianti legislativi di epoca Tudor, relativi all'assistenza di mendicanti e vagabondi. La storia delle Poor Laws in Inghilterra e Galles pu\u00f2 essere schematicamente ripartita in due componenti: l'emanazione degli statuti definiti \"Old Poor Laws\" approvati durante il regno di Elisabetta I, e le \"New Poor Laws\", approvate nel 1834, con modifiche significative che ammodernavano il precedente disegno di legge. In particolare veniva stabilita una centralizzazione sostanziale dell'assistenza, sottratta al controllo delle singole parrocchie e mirante alla creazione di \"workhouses\" da parte delle Poor Law Unions.\nIl sistema previsto dalle Poor Laws non fu formalmente abolito fino al 1948, con la promulgazione del National Assistance Act. Tuttavia da tempo tale sistema di assistenza era entrato in declino, in seguito all'introduzione delle riforme liberali in materia di welfare, alla disponibilit\u00e0 di forme di assistenza alternative, quali societ\u00e0 di mutuo soccorso e sindacati.\nStoria.\nPoor Laws di epoca medioevale.\nLa prima forma di Poor Law fu la cosiddetta Ordinanza dei Lavoratori (\"\"Ordinance of Labourers\") di epoca medioevale, promulgata da Edoardo III il 18 giugno del 1349, e ampliata nel 1350. Questo statuto fu approvato per far fronte alla situazione di degrado e impoverimento generalizzato venutasi a creare a seguito della grande epidemia di peste del 1348, con una diminuzione della popolazione compresa tra il 30 e il 40% del totale. Il declino della manodopera comport\u00f2 un aumento della domanda di forza lavoro agricola in Gran Bretagna. I proprietari terrieri si trovarono a dover scegliere tra due alternative: incrementare le retribuzioni per accaparrarsi i pochi lavoratori rimasti o in alternativa lasciare i terreni incolti.\nL'inevitabile aumento delle retribuzioni determin\u00f2 un processo inflativo, a fronte della maggiore quantit\u00e0 pro-capite di moneta spendibile e dell'aumento del costo di produzione dei beni, sul quale incideva il costo del lavoro. Nel tentativo di contenere i prezzi venne approvata l'Ordinanza (alla quale seguirono varie leggi, quali lo \"Statute of Labourers\" del 1351), che cerc\u00f2 di aumentare la manodopera disponibile imponendo a tutti coloro che erano abili di lavorare; in aggiunta riport\u00f2 le paghe ai livelli pre-epidemia, vietando incrementi di prezzo del cibo. Lo Statuto di Cambridge (\"Statute of Cambridge\"\"), che si aggiungeva a questi provvedimenti, venne approvato nel 1388 ponendo restrizioni al vagabondaggio e allo spostamento della manodopera.\nPoor Laws nel periodo Tudor.\nSono state formulate tra il 1597 e il 1601 dalla regina Elisabetta I. Garantiscono un sussidio ai nullatenenti e alle famiglie che hanno perso il capofamiglia in guerra per proteggere la patria.\nNew Poor Law.\nLa New Poor Law, o Poor Law Amendament Act, fu approvata dal governo Whig inglese nel 1834. Con questa legge vennero istituite delle workhouses, apparentemente a favore dei cittadini lavoratori pi\u00f9 poveri ma dove, in realt\u00e0, si praticava lo sfruttamento dei poveri (si pensi al romanzo Oliver Twist di Charles Dickens, dove Oliver viene espulso dalla workhouse in cui \u00e8 stato mandato a lavorare solo perch\u00e9, dopo un magro pasto, osa chiedere ancora un po' di zuppa per s\u00e9 e gli altri bambini). Il principio era che la condizione poco agiata delle workhouse serviva per incoraggiare i poveri a lavorare sodo per migliorare la loro condizione sociale, ma allo stesso tempo nessuno veniva ricompensato per un lavoro ben fatto."}
{"id": "2649168", "revid": "15437", "url": "https://it.wikipedia.org/wiki?curid=2649168", "title": "Disastro del ponte Tay", "text": ""}
{"id": "2649179", "revid": "536103", "url": "https://it.wikipedia.org/wiki?curid=2649179", "title": "Perpetua", "text": "Origine e diffusione.\nDeriva dal tardo nome latino \"Perpetua\", femminile di \"Perpetuus\", basato sull'omonimo aggettivo che vuol dire \"perpetuo\", \"continuo\", \"immutabile\", \"eterno\"; il nome \u00e8 stato adottato in ambienti cristiani con riferimento alla saldezza nella fede.\nDiffusosi dapprima per la devozione verso santa Perpetua, il suo utilizzo \u00e8 stato frenato dal personaggio manzoniano di Perpetua, la devota ma impicciona governante di don Abbondio dalla quale, tramite un processo deonomastico, \u00e8 derivato il nome delle \"perpetue\", le domestiche dei sacerdoti.\nOnomastico.\nL'onomastico viene festeggiato generalmente il 7 marzo in ricordo di santa Perpetua, martire con santa Felicita a Cartagine. Si ricordano poi altri santi e sante con questo nome, alle date seguenti:"}
{"id": "2649185", "revid": "244558", "url": "https://it.wikipedia.org/wiki?curid=2649185", "title": "Kenneth Connell", "text": ""}
{"id": "2649191", "revid": "244558", "url": "https://it.wikipedia.org/wiki?curid=2649191", "title": "Keith Remsen", "text": ""}
{"id": "2649195", "revid": "287204", "url": "https://it.wikipedia.org/wiki?curid=2649195", "title": "Futsal Club Westland", "text": "Il Futsal Club Westland, attualmente denominato FCW EventPlaza, \u00e8 una squadra olandese di calcio a 5, rifondata nel 2009, con sede a Rijswijk. Partecipa alla prima divisione del campionato olandese di calcio a 5\nCollegamenti esterni.\nPagina ufficiale su Zaalvoetbalinfo.nl"}
{"id": "2649196", "revid": "838137", "url": "https://it.wikipedia.org/wiki?curid=2649196", "title": "Alleanza Democratica (Italia)", "text": "Alleanza Democratica (AD) fu un partito politico italiano di centro-sinistra, attivo dal 1993 al 1997.\nStoria.\nFondazione.\nI protagonisti della sua nascita furono:\nIl 18 ottobre 1992 i tre soggetti politici avevano avviato un processo di convergenza chiamato \"Verso l'Alleanza Democratica\". Il processo fu concluso il 15 luglio 1993 con la fondazione di Alleanza Democratica.\nLa denominazione \"Alleanza Democratica\" non apparteneva al movimento e fu acquisita con un atto di transazione fra Willer Bordon e Silvio Simi, il quale accettava la nomina deliberata dal Comitato Nazionale di A.D. l'8 ottobre 1993 a membro di detto organo dirigente. In seguito Silvio Simi dar\u00e0 vita con Ferdinando Adornato alla rivista Liberal. Nel novembre 1993 aderisce l'ex-leghista Franco Castellazzi, lanciando la \"campagna antifisco\" durante una conferenza stampa e provocando qualche polemica sul suo ruolo all'interno del partito.\nIl partito nacque come risposta alla voglia di rinnovamento politico che iniziava a serpeggiare nell'Italia scossa dagli scandali politici di Tangentopoli. L'idea dominante era quella di dar vita a un'ampia coalizione di centrosinistra, in previsione di un sistema a soli due partiti di cui tanto si parlava allora, ma la mancata adesione del maggiore partito di sinistra, il PDS, ridimension\u00f2 la portata dell'evento. Tale ruolo di aggregazione venne invece ricoperto l'anno successivo dalla coalizione dei Progressisti.\nContemporaneamente a destra per contrapporsi ad AD anche nel nome, nasceva Alleanza Nazionale: fu scelto per definire il partito o coalizione che avrebbe dovuto contrapporsi all'analoga Alleanza Democratica, partito o coalizione che si sarebbe formato a sinistra.\nDopo breve tempo dalla nascita del partito si verificarono le prime importanti defezioni. Il 29 settembre Mariotto Segni abbandon\u00f2 AD per lanciare un proprio progetto politico di aggregazione delle forze centriste, concretizzato il 5 novembre con la creazione del \"Patto di Rinascita Nazionale\", detto anche Patto Segni.\nLe elezioni politiche ed europee del 1994.\nIl 30 gennaio 1994, su proposta di Giorgio La Malfa, che il 22 gennaio aveva assunto nuovamente la segreteria del PRI, il Consiglio Nazionale del partito decise di lasciare AD e di schierarsi con il Patto Segni. Giorgio Bogi per reazione usc\u00ec dal PRI e diede vita, insieme a Giuseppe Ayala e Libero Gualtieri, ad un nuovo soggetto politico, Sinistra Repubblicana, collocato in AD.\nAl progetto di AD aderiscono anche personalit\u00e0 come Margherita Hack e Miriam Mafai.\nAlleanza Democratica ader\u00ec poi alla coalizione dei Progressisti, nell'ambito della quale partecip\u00f2 alle elezioni politiche del 1994, in cui ottenne 18 deputati e 6 senatori, in maggioranza ex repubblicani. Nella quota proporzionale per la Camera dei deputati present\u00f2 una propria lista, che ottenne l'1,2% dei voti e nessun seggio.\nAlle successive elezioni per il Parlamento Europeo del 12 giugno si present\u00f2 in coalizione con il PSI ottenendo l'1,8% dei voti e 2 eurodeputati eletti, entrambi del PSI.\nLa doppia sconfitta elettorale provoc\u00f2 le dimissioni, poi rientrate, di Willer Bordon da coordinatore ed il progressivo declino del partito, che per risollevarsi partecip\u00f2 alla creazione di nuove aggregazioni con altre formazioni politiche moderate di centrosinistra.\nIl 26 marzo 1995 AD diede vita, insieme ai Socialisti Italiani e al Patto Segni, alla coalizione del Patto dei Democratici, che si present\u00f2 alle elezioni regionali ottenendo complessivamente il 4,2% dei voti e 33 consiglieri regionali.\nLe elezioni politiche del 1996 e defezioni.\nAlle elezioni del 1996 AD non si present\u00f2 con un proprio simbolo ma sotto le insegne dell'Ulivo, la maggiore coalizione del centro-sinistra.\nNonostante la vittoria elettorale, nei mesi successivi AD scomparve dalla scena politica ed i suoi aderenti confluirono nel partiti di centrosinistra: Giovanna Melandri rientr\u00f2 prima delle elezioni del 1996 nel PDS; Giorgio Bogi e la sua Sinistra Repubblicana confluirono nei DS; Giorgio Benvenuto diede vita all'associazione \"Riformatori per l'Europa\", aderendo poi anch'egli ai DS; Giorgio La Malfa ader\u00ec a Rinnovamento Italiano. Ferdinando Adornato invece si spost\u00f2 nell'area di centrodestra aderendo a Forza Italia.\nLa confluenza nell'UD.\nAlleanza Democratica, guidata da Willer Bordon, il 1\u00ba marzo 1997 decise di confluire nell'Unione Democratica di Antonio Maccanico.\nWiller Bordon fu poi nel 1998 tra i fondatori dell'Italia dei Valori di Antonio Di Pietro e nel 1999 dei Democratici."}
{"id": "2649197", "revid": "287204", "url": "https://it.wikipedia.org/wiki?curid=2649197", "title": "IC 348", "text": "IC 348 \u00e8 una nebulosa a riflessione, visibile nella costellazione di Perseo; fa parte della Nube di Perseo, una delle regioni di formazione stellare di stelle di piccola massa pi\u00f9 vicine al sistema solare.\nOsservazione.\nSi individua pochissimi primi d'arco a sud della stella , nell'area di cielo in cui si incontrano le costellazioni di Perseo, Ariete e Toro; \u00e8 poco nota nell'ambito dell'osservazione amatoriale a causa della vicina presenza delle Pleiadi e della ben pi\u00f9 grande Nebulosa California, sebbene sia pi\u00f9 luminosa delle nebulose associate alle Pleiadi. Si tratta di un oggetto relativamente semplice da individuare, anche con un telescopio amatoriale di medie dimensioni, e pu\u00f2 essere osservato con facilit\u00e0 da entrambi gli emisferi, sebbene gli osservatori dell'emisfero boreale siano pi\u00f9 avvantaggiati a causa della declinazione settentrionale dell'oggetto.\nCaratteristiche.\nIC 348 contiene al suo interno un giovane ammasso aperto, catalogato come Cr\u00a041, formato da alcune centinaia di stelle responsabili dell'illuminazione della nube e la cui et\u00e0, ricavata dallo studio delle linee di emissione H\u03b1, \u00e8 compresa fra 0,7 e 12 milioni di anni. Nella regione si sono verificati due episodi di formazione stellare in sequenza; la prima generazione \u00e8 rappresentata dalle stelle di piccola massa dell'associazione OB Perseus\u00a0OB2, mentre l'ultima generazione \u00e8 indicata dalle stelle pi\u00f9 giovani, formatesi circa 2-3 milioni di anni fa, in via di dispersione nella Nube di Perseo. Gran parte delle sue stelle sono prive del disco di accrescimento, mentre nella regione persistono solo pochissime aree di formazione ancora attiva, indicata dalla presenza di alcuni getti protostellari; IC\u00a0348 \u00e8 pertanto una regione in cui i fenomeni di formazione stellare sono in via di esaurimento. L'ammasso si trova nella parte pi\u00f9 orientale della Nube di Perseo, nei pressi della superbolla associata a Per\u00a0OB2, e potrebbe essere stata la prima delle aree della Nube a sperimentare dei fenomeni di formazione stellare indotti da cause esterne.\nUna decina di primi d'arco a sudovest di IC 348 si trova una piccola nube a riflessione, chiamata talvolta \"Flying Ghost Nebula\" (Nebulosa Fantasma Volante), associata a una sorgente ben visibile nel vicino infrarosso e catalogata come IC\u00a0348\u00a0IR; questa sorgente \u00e8 a sua volta associata a una stella di classe spettrale B immersa in profondit\u00e0 nella nube, la cui massa \u00e8 probabilmente compresa fra 0,03 e 0,05 M\u2299, la quale \u00e8 anche la principale fonte di illuminazione della stessa nube \"Flying Ghost\". Nella nube \u00e8 contenuto anche l'oggetto HH\u00a0211, la cui fonte energetica \u00e8 probabilmente una protostella di Classe\u00a00, non osservabile alla lunghezza d'onda dell'infrarosso; l'oggetto \u00e8 orientato in senso nord-sud ed \u00e8 il pi\u00f9 notevole di un gruppo di dodici oggetti\u00a0HH situati a sud di IC\u00a0348. Si \u00e8 ipotizzato che la formazione stellare in questa piccola regione sia stata provocata dall'azione della pressione delle stelle dell'ammasso centrale di IC\u00a0348, ora in prevalenza inattive; secondo questa teoria, il vento stellare delle allora giovanissime stelle avrebbe favorito la compressione dei gas della piccola nube, che sarebbe poi collassata in pi\u00f9 punti ad opera della sua stessa forza di gravit\u00e0."}
{"id": "2649198", "revid": "338769", "url": "https://it.wikipedia.org/wiki?curid=2649198", "title": "FCW/EventPlaza", "text": ""}
{"id": "2649200", "revid": "1522738", "url": "https://it.wikipedia.org/wiki?curid=2649200", "title": "Gonars", "text": "Gonars (\"Gon\u00e2rs\" in friulano) \u00e8 un comune italiano di abitanti del Friuli-Venezia Giulia.\nStoria.\nPreistoria e Protostoria.\nLe tracce pi\u00f9 antiche che attestano la presenza dell'uomo nella Bassa Friulana risalgono al Mesolitico: sono strumenti in selce scheggiata di piccole dimensioni, che si utilizzavano per armare le punte delle frecce da caccia. Questi reperti testimoniano la frequentazione nella bassa pianura friulana di piccoli gruppi di cacciatori o raccoglitori nomadi che tra l'8000 e il 7000 a.C. basavano il proprio sostentamento sulla caccia di grandi mammiferi del bosco (cervi, cinghiali, \u2026) e sulla raccolta di vegetali selvatici. Si pensa che in questo periodo la pianura friulana dovesse essere occupata da un vasto bosco planiziale di querce, frassini, faggi e ricco di fiumi, risorgive e acque stagnanti. Successivamente, nel 5000 a.C., quando ormai il rapporto dell'uomo con l'ambiente e i modi di usare il territorio erano cambiati, questa zona fu colonizzata dalle prime comunit\u00e0 di agricoltori e allevatori neolitici, che occuparono la pianura abbattendo gli alberi, bruciando vaste porzioni dell'antico bosco e spostandosi quindi periodicamente alla ricerca di nuove terre. Comunque la presenza e l'impatto dell'uomo neolitico in questi territori non furono costanti e ci\u00f2 \u00e8 dimostrato dalla diversit\u00e0 dei siti archeologici della zona.\nDei periodi successivi, Et\u00e0 del Rame e Et\u00e0 del Bronzo antico (fino ai primi secoli del II millennio a.C.), non ci sono testimonianze archeologiche rilevanti. Invece nel resto dell'Italia del nord, l'Et\u00e0 del Bronzo antico \u00e8 documentata e conosciuta molto bene: questa \u00e8 l'epoca delle palafitte e dei grandi villaggi costruiti su palificazioni, le cui comunit\u00e0 sono stabilmente insediate in un territorio definito e vivono grazie alle attivit\u00e0 agricola e pastorale, oltre che sulla caccia e sulla raccolta. Invece il territorio friulano presenta delle caratteristiche differenti rispetto al resto dell'Italia settentrionale: non si \u00e8 a conoscenza di una presenza di palafitte e, mentre ci sono oggetti in bronzo del tutto simili a quelli che erano diffusi nel resto dell'Italia del nord, ci sono anche oggetti in ceramica che invece risentono della cultura balcanico-danubiana.\nInvece la documentazione di insediamenti e villaggi \u00e8 presente a partire dal Bronzo Medio (1700 a.C. circa): l'insediamento di Porpetto \u00e8 di questo periodo. Sorgeva su un dosso allungato ed era protetto sia da elementi naturali (il fiume Corno a nord e una vasta palude sugli altri lati), sia dall'intervento dell'uomo che realizz\u00f2 una doppia palizzata di cinta e un terrapieno. Si trattava, inoltre, di un importante centro di produzione metallurgica e forse \u00e8 proprio per questo che fu l'unico insediamento a sopravvivere, dopo il sorgere di villaggi dell'Et\u00e0 del Bronzo medio, alla crisi che invest\u00ec gran parte dell'Italia settentrionale e dalla quale la pianura friulana non si risollev\u00f2 fino al tempo della colonizzazione romana.\nLe testimonianze che riguardano l'Et\u00e0 del Ferro (a partire dall'VIII secolo a.C.) sono scarse: i pochi siti (Porpetto, Palazzolo dello Stella, Carlino) si trovavano lungo i fiumi principali e abbastanza vicini al mare. L'occupazione della pianura era quindi rada, ma i reperti lascerebbero pensare a una strategia differente di insediamento rispetto all'Et\u00e0 del Bronzo medio e recente: non si trattava pi\u00f9 di un sistema di villaggi situati nelle vicinanze dei fiumi, ma di pochi insediamenti che controllano una vasta porzione di territorio, forse secondo una gerarchia politico-militare precisa.\nPeriodo Romano.\nSi sono conservati nel corso dei secoli alcuni toponimi che ci testimoniano che il territorio di Gonars era abitato in epoca romana: innanzitutto Ontagnano, che \u00e8 un toponimo prediale. I prediali (appunto dal latino \"praedium\", \"propriet\u00e0 terriera\", \"fondo\") indicano i fondi agricoli che prendevano il nome (generalmente il gentilizio) del colono a cui erano stati assegnati: il toponimo prediale si crea quindi a partire da un elemento onomastico e aggiungendovi un suffisso. Certamente il prediale Ontagnano deriva da Antonius, a cui viene aggiunto il tipico suffisso latino -anum.\nCi sono altri toponimi da poter attribuire all'epoca romana come ad esempio \u201cSacavan\u201d, nome di un terreno situato a nord dell'abitato di Gonars e della Stradalta, anch'esso prediale e derivante forse da \"Saccavus\" o \"Saccavius\" e \u201cJevade\u201d, nome attribuito a una strada e indicante appunto che essa era costruita in rilievo, su uno strato di pietre e ghiaia, secondo il tradizionale sistema con cui i Romani realizzavano le strade.\nCon ogni probabilit\u00e0, nel periodo romano i territori di Gonars furono abitati da qualche famiglia di agricoltori, che iniziarono a bonificare e mondare il terreno in modo da renderlo adatto all'agricoltura. Tutto ci\u00f2 \u00e8 testimoniato da diversi reperti di et\u00e0 romana, conservati presso il Museo Civico di Udine e da alcune urne cinerarie, conservate invece a Gonars, nella sede della Scuola secondaria \u201cT. Marzuttini\u201d.\nMedioevo.\nI numerosi reperti longobardi che son stati ritrovati nella zona tra Porpetto e Gonars fanno pensare a un insediamento militare; infatti sono stati ritrovati punte di lancia e di freccia, spathae e umboni di scudo. Di particolare interesse sono la spatha ritrovata a Gonars e un umbone di scudo, definito \"da parata\" per la ricchezza delle decorazioni, ritrovato a Porpetto, e che forse appartenne a un nobile o a un capo militare. Questi reperti potrebbero risalire alla II met\u00e0 del secolo VII. Invece il sarcofago ritrovato nel 1968 tra Gonars e Fauglis \u00e8 del secolo VIII; dentro c'erano i resti di due scheletri (forse marito e moglie longobardi) e, particolarmente interessante, una croce in bronzo che sembra corrispondere alla croce di una capsella del tesoro del Duomo di Cividale, al punto da far pensare che si tratti della sua matrice. Per questo, si ipotizza che l'uomo ritrovato a Gonars fosse un orafo e che la croce bronzea sia uno strumento della sua arte.\nQuando i Longobardi arrivano in Friuli portano nuovo vigore e nuovi stanziamenti. Cos\u00ec, anche nelle campagne che circondano i tre paesi di Gonars, Fauglis ed Ontagnano riprende l'attivit\u00e0 agricola e, molto probabilmente, anche l'attivit\u00e0 artigianale e commerciale. \nDopo la dominazione longobarda anche Gonars \u00e8 sottoposto, come il resto della Bassa friulana a quella dei Franchi e infine subisce le invasioni degli Ungari (899-952). Un documento del 1028 con il quale l'imperatore Corrado II concede al Patriarca il governo di queste zone, divenute pressoch\u00e9 inabitate e patria di selve ed incolti, testimonia la condizione di arretratezza e di degrado in cui piomba la pianura friulana in seguito alle incursioni ungare.\nIl periodo patriarcale inizia all'insegna dell'arretratezza e della desolazione, ma i Patriarchi si impegnano in un'energica azione per ripopolare e recuperare dal punto di vista economico e sociale tutti i territori del Friuli ad essi soggetti. Il patriarca Poppo (o Poppone) ricostruisce la basilica di Aquileia, inaugurata il 13 luglio 1031. Istituendo il capitolo di Aquileia, gli assegna una parte dei territori della Chiesa aquileiese, elencati in una bolla che porta la data dell'inaugurazione della basilica. Questa bolla \u00e8 il documento pi\u00f9 antico dove sono attestate le ville di Gonars e di Ontagnano, che per\u00f2 restano escluse dalla donazione, probabilmente perch\u00e9 facevano gi\u00e0 parte della giurisdizione del castello di Porpetto.\nDurante i secoli X e XI, in concomitanza con il progresso sociale ed economico, si definiscono le comunit\u00e0 rurali locali, comprese quelle che al giorno d'oggi fanno parte del comune di Gonars che si pensa avesse una popolazione che si aggirava attorno ai 200-300 abitanti circa, mentre un numero inferiore di individui abitava con ogni probabilit\u00e0 quelle che oggi sono le frazioni. \nAlla fine dell'et\u00e0 patriarcale, negli anni immediatamente precedenti l'arrivo della Serenissima in Friuli (1420), gli abitati di Ontagnano e Fauglis erano posti sotto la giurisdizione dei conti di Castel Porpeto, mentre Gonars dipendeva dalla podestaria di Marano.\nL'Et\u00e0 moderna.\nIl 1420 segn\u00f2 l'inizio dell'occupazione veneziana in Friuli, quindi gli abitati di Gonars, Fauglis e Ontagnano con l'annessa campagna passarono sotto il governo veneto, anche se in modo indiretto. Infatti la Serenissima riconobbe l'investitura feudale del conte di Gorizia su Ontagnano e Fauglis fino alla morte dell'ultimo discendente, mentre dall'altra parte Gonars rimase, assieme alla podestaria di Marano, sotto la protezione del Patriarca.\nContemporaneamente all'inizio del dominio della Repubblica di Venezia in Friuli, sul confine orientale si prospett\u00f2 la minaccia turca. Proprio le invasioni in terra friulana dei loro eserciti segnarono dolorosamente la seconda met\u00e0 del secolo; di particolare rilievo per la storia di Gonars fu la scorreria del 1477, che port\u00f2 alla distruzione dell'intero abitato assieme a quello di Ontagnano, ridotti in cenere come numerosi gli altri villaggi nelle vicinanze della Stradalta.\nA incrinare ulteriormente la situazione di questi luoghi, il 1500, anno in cui mor\u00ec Leonardo, ultimo discendente della dinastia dei conti di Tirolo-Gorizia, segn\u00f2 l'inizio di una violenta disputa tra la casa d'Austria e la Repubblica veneziana per il dominio della Bassa pianura friulana. Gli austriaci ereditarono i beni dei conti di Gorizia (in quanto ne erano possessori), mentre Venezia pretese di ampliare il proprio governo su quella parte di beni che non molti decenni prima aveva dato in concessione feudale agli stessi conti di Gorizia. Il risultato fu una guerra tra la Serenissima repubblica da una parte e l'Austria, fiancheggiata da Spagna, Francia e alcuni principi italiani (a formare la lega di Cambrai) dall'altra.\nLa situazione si defin\u00ec con i patti di Noyon del 1516 e la dieta di Worms del 1521, in cui si decret\u00f2 che l'Austria, fatti salvi i diritti riservati al Patriarca, avesse il governo di buona parte della Bassa pianura friulana, compresi gli abitati di Gonars, Fauglis e Ontagnano, assieme alle ville di Castello, Porpetto, Villanova, Chiarisacco, San Giorgio, Nogaro e Carlino. Tale definizione per\u00f2 si concretizz\u00f2 solo dal 1546, dopo che la contrapposizione tra Venezia e Austria si era fatta pi\u00f9 acerba: infatti la prima aveva rioccupato la fortezza di Marano (1542), mentre la seconda aveva costruito nelle adiacenze di tale fortezza il presidio di Maranutto, per controllare la zona. Cos\u00ec ebbe inizio il governo austriaco sui territori dell'odierno comune di Gonars, protrattosi quasi ininterrottamente per circa tre secoli, anche se i continui dissidi tra Serenissima e Impero causarono forti tensioni. Oltre a questi attriti politici c'erano anche le liti continue liti che sorgevano tra paesi vicini che per\u00f2 erano sottoposti a governi contrapposti: principalmente l'oggetto delle liti erano i diritti di utilizzo di pascoli, fiumi, paludi e di tutti quei beni soggetti a un uso promiscuo. Questo continuo stato di tensione inevitabilmente degener\u00f2: nel 1615 scoppi\u00f2 una nuova guerra tra Venezia e Austria, la \u201cguerra di Gradisca\u201d, cos\u00ec denominata per il concentrarsi delle operazioni attorno alla fortezza omonima. Dopo circa tre anni di scontri, nel 1618 fu sancita la pace a Madrid che riport\u00f2 le divisioni territoriali alla condizione precedente all'inizio della guerra e quindi riafferm\u00f2 il dominio austriaco su Gonars, Fauglis e Ontagnano.\nA causa di questa situazione tesa e instabile, la condizione economica e sociale di queste terre tra Cinquecento e Seicento non si presentava per niente prospera. L'aumento delle tasse, l'indebitamento crescente delle famiglie di reddito medio-basso, la vendita progressiva dei beni comunali e l'arricchimento e il conseguente potenziamento delle famiglie nobili e benestanti, altro non erano che sintomi evidenti della povert\u00e0 diffusa e del malessere che serpeggiava tra i contadini e i piccoli artigiani. Solo con la seconda met\u00e0 del Seicento la situazione miglior\u00f2 leggermente, soprattutto per l'introduzione, nel settore agro-economico, di due innovazioni fondamentali: la coltivazione dei gelsi con il relativo allevamento dei bachi e la coltivazione del mais. Entrambe divennero in pochi decenni la base economica fondamentale della sussistenza delle classi povere di questi paesi; in particolare il mais, che aveva una resa nettamente maggiore di quella del grano, forn\u00ec la base primaria dell'alimentazione per i tre secoli successivi. Il dominio assoluto in campo alimentare di questo cereale, cos\u00ec utile ad allontanare lo spettro della fame, port\u00f2 per\u00f2 la diffusione in tutte queste zone della pellagra e del cretinismo, che flagelleranno Gonars, Fauglis e Ontagnano fino agli inizi del Novecento.\nOltre al decadimento e ristagno economico dei secoli XVI-XVIII, venne meno il potere delle istituzioni: il patriarcato aveva perduto praticamente ogni funzione civile gi\u00e0 dall'inizio della dominazione veneziana: alcuni dei suoi territori erano sottoposti al controllo di Venezia e altri al controllo della casa d'Austria; le gastaldie e le podestarie erano via via divenute giurisdizioni di tipo privato, lasciate in eredit\u00e0 di padre in figlio, e legate a interessi quasi esclusivamente familiari; la forza e la libert\u00e0 delle comunit\u00e0 rurali si erano lentamente degradate e assottigliate, schiacciate dal peso sociale ed economico delle famiglie di signori. \nPer volont\u00e0 dell'imperatore Ferdinando II, dal 1647 Gonars, Fauglis e Ontagnano entrarono nell'autonoma contea principesca di Gradisca, che dal 1717 era sotto le dirette dipendenze della casa d'Austria e in seguito accorpata, nel 1754, alla contea di Gorizia con il titolo di \u201cContea di Gorizia e Gradisca\u201d. In un certo senso in questi anni si comp\u00ec il processo di definizione dei confini tra i territori veneti e quelli della casa d'Austria, intersecati in un intreccio di giurisdizioni e diritti che non era facile sciogliere. La soppressione del patriarcato di Aquileia nel 1751 fu lo stimolo per risolvere il problema, che si protraeva da oltre due secoli, di tracciamento del confine tra i territori della Repubblica e quelli dell'Impero. Tale confine era caratterizzato da un andamento contorto legato principalmente all'andamento dei fiumi e dei corsi d'acqua presenti nella zona (con speciale riferimento al fiume Ausa).\nLa fine del Patriarcato fu anche l'origine della realizzazione delle due Arcidiocesi di Gorizia e di Udine e la definizione dei territori religiosi di rispettiva competenza. La testimonianza concreta e tuttora esistente degli accordi di met\u00e0 Settecento \u00e8 la pietra confinaria posta nel 1753 sul confine che separava l'abitato di Gonars da quello di Morsano, poi rimossa nel 1808 per ordine del Dipartimento di Passariano istituito dai francesi e conservata oggi nel cortile della canonica di Gonars. Su di essa vi \u00e8 incisa, in latino, la sua funzione: \"Confine dell'Austria Interiore e del Friuli Veneto, dopo la pace di Worms mai collocato, posto durante i domini di Maria Teresa romana imperatrice sempre augusta, regina d'Ungheria e di Boemia, Arciduchessa d'Austria e Francesco Laureano doge di Venezia, con la mediazione di Ferdinando Filippo conte di Harrsch e Giovanni Donato per la definizione dei confini. 1753\". Per\u00f2, contrariamente ai giorni nostri, all'epoca il confine il pi\u00f9 delle volte non aveva delle definizioni precise e incontestabili. Per questo motivo si spiega il continuo conflitto di interessi tra i due Stati confinanti.\nL'Et\u00e0 contemporanea.\nL'arrivo di Napoleone nel 1797 segn\u00f2 profondi cambiamenti in Friuli, cos\u00ec come ovunque fossero arrivate le armate francesi. Il nuovo secolo si apr\u00ec sotto la tutela della dominazione francese, che tenne il governo del Friuli dal 1805 al 1813. Passati sotto l'amministrazione del distretto di Palmanova e del dipartimento di Passariano, i tre abitati di Gonars, Fauglis e Ontagnano subirono in pochi anni una profonda ristrutturazione amministrativa ma anche politica e sociale. Il dato pi\u00f9 importante fu l'accorpamento dei tre abitati nell'unico nucleo del comune di Gonars, con la fissazione della struttura attuale di un capoluogo con frazioni annesse, governato da un sindaco e da consiglieri nominati dal prefetto del dipartimento. In questo periodo furono fondamentali anche l'introduzione del codice civile, che si sostitu\u00ec a tutti i diritti e le giurisdizioni di retaggio ancora feudale, la realizzazione di un catasto, detto appunto napoleonico, per una distribuzione pi\u00f9 equilibrata della tassazione sul territorio, e il miglioramento delle reti viarie, prima fra tutte la Stradalta (denominata appunto anche \u201cNapoleonica\u201d), resa pi\u00f9 rettilinea ed agevole al transito.\nCon la sconfitta di Napoleone e, pi\u00f9 precisamente dal 1813, inizi\u00f2 il secondo periodo della dominazione austriaca, esteso praticamente a tutto il Friuli. Attraverso un proclama, il 7 aprile 1815 fu istituito il Regno Lombardo-Veneto, che comprendeva dentro i suoi confini tutti i territori friulani appartenuti un tempo a Venezia. A fianco e in continuit\u00e0 con esso, la restante parte dei territori friulani, gi\u00e0 sotto la tutela austriaca da tempi anteriori alla Rivoluzione francese, dal punto di vista amministrativo si un\u00ec invece ai \u201cPaesi della Corona\u201d. Questo confine immaginario, che passava proprio nelle vicinanze di Palmanova, non creava per\u00f2 nessuno stacco o divario tra il neonato Regno Lombardo-Veneto e i domini ereditari della Casa d'Asburgo; le misure amministrative erano pi\u00f9 o meno le stesse, le misure fiscali erano quasi identiche, la legge comunale e provinciale era uguale, cos\u00ec come le disposizioni riguardanti l'istruzione, la giustizia e gli obblighi militari.\nNonostante questa organizzazione positiva e un carico fiscale decisamente inferiore a quello degli anni napoleonici, non si pu\u00f2 dire per\u00f2 che queste terre accettassero di buon occhio e tranquillamente il dominio della Casa d'Austria. Le lamentele, le contestazioni e le proteste erano numerose e a volte sfociavano in vere e proprie rivolte o azioni armate. La concomitanza di questi cambiamenti politici e di avvenimenti dolorosi con un susseguirsi di carestie, legate ad una pessima congiuntura climatica (il 1816 \u00e8 definito \u201cl'anno senza estate\u201d, mentre gli anni seguenti furono altrettanto freddi e sfavorevoli all'agricoltura), portarono l'intera regione a livelli di vita veramente bassi, testimoniati in maniera significativa dalla definizione di questo piccolo periodo, 1813-1821, come \u201c\"i agns de grande fan\"\u201d. \nNel frattempo nacque la provincia di Udine (1814), che accolse al suo interno anche i paesi di Gonars, Fauglis e Ontagnano, precedentemente sottoposti alla Contea di Gorizia e Gradisca, mentre il sindaco fu sostituito da un podest\u00e0 e il catasto, realizzato dai francesi, fu completato, con le conseguenti revisione e perequazione della tassazione. Fu abolito il Codice napoleonico, sostituito con il Codice civile austriaco (per molti aspetti pi\u00f9 avanzato di quello francese), che rest\u00f2 in vigore in Friuli fino al 1871. Soprattutto per\u00f2 furono ridefinite le amministrazioni locali e provinciali, i cui membri furono scelti per la maggior parte tra le file della classe medio-alta locale, al fine di far governare i propri sudditi da persone direttamente a loro legate.\nPer\u00f2 la situazione economico-sociale delle classi medio-basse continu\u00f2 a peggiorare. L'attivit\u00e0 principale era l'agricoltura che occupava la stragrande maggioranza della popolazione in qualit\u00e0 soprattutto di giornalieri, mezzadri e fittavoli. Questi, sottoposti a patti colonici sempre pi\u00f9 gravosi, andavano via via a incrementare il numero di contadini senza il possesso della terra, i quali, poich\u00e9 erano inevitabilmente e direttamente legati ai flussi variabili dell'attivit\u00e0 agricola, costituirono il bacino demografico da cui attinger\u00e0 successivamente il fenomeno dell'emigrazione, che fu significativo ed evidente specialmente dalla seconda met\u00e0 del secolo. Invece il possesso dei terreni era, soprattutto nella zona della Bassa friulana, nelle mani di grossi proprietari, che non lo amministravano direttamente, ma per mezzo di gastaldi e fattori, il cui impegno principale era la gestione e il controllo dell'attivit\u00e0 dei sottoposti contadini, per lo pi\u00f9 assoldati attraverso il patto di mezzadria. A fianco all'agricoltura, l'artigianato e l'industria si presentavano come attivit\u00e0 marginali e dirette ad un fabbisogno prettamente locale.\nIl malessere derivante da questa situazione stagnante e economicamente povera, unito a fermenti di tipo indipendentista ed irredentista, aliment\u00f2 i moti del 1848, che percorsero anche il Friuli lasciando segni indelebili soprattutto nella zona di Palmanova e dei paesi circostanti e che furono la spia pi\u00f9 evidente e significativa della futura unit\u00e0 d'Italia. Infatti nel processo di unificazione nazionale i territori friulani, essendo una zona di confine, assunsero una significativa importanza strategica; lo dimostra innanzi tutto l'oscillare del confine tra il neonato Regno d'Italia e la casa d'Austria, fissato nell'agosto del 1866, alla fine della Terza guerra d'indipendenza, lungo una linea che passava tra Morsano e Gonars, e spostato nel mese di ottobre dello stesso anno alcuni chilometri ad est di Palmanova. Da quella data in poi l'odierno territorio del Comune di Gonars fu stabilmente territorio italiano.\nPer\u00f2 questo profondo cambiamento politico, accolto con tiepido entusiasmo, non port\u00f2 a un significativo mutamento delle condizioni economiche e sociali della Bassa pianura friulana. La stragrande maggioranza della popolazione era ancora impiegata nell'attivit\u00e0 agricola, che per\u00f2 non riusciva a fornire il nutrimento necessario a sfamare in modo completo tutta la popolazione. Questa situazione di ristagno fu l'origine e la crescita del fenomeno dell'emigrazione, che vide tra la fine dell'Ottocento e la prima met\u00e0 del Novecento un ingente numero di braccianti partire in cerca di fortuna e di lavoro non solo in Europa, ma anche nel resto del mondo. Questo fu il fenomeno pi\u00f9 rilevante di un periodo, quello tra il 1866 e il 1914, segnato da decenni di pace, ma caratterizzato da una storia opaca, priva di avvenimenti significativi e di qualsiasi rilevante progresso.\nIn contemporanea con questi flussi migratori, soprattutto di carattere temporaneo e stagionale, ma che progressivamente assumeranno il tenore di emigrazioni permanenti, specialmente transoceaniche, che portarono al Friuli un consistente apporto finanziario attraverso le rimesse degli emigranti, gli inizi del Novecento presentarono nei territori comunali la nascita di un certo sviluppo artigianale e commerciale, caratterizzato in particolar modo per il territorio di Gonars dall'attivit\u00e0 calzaturiera. Essa costitu\u00ec per tutto il ventesimo secolo, con inevitabili alti e bassi, uno dei settori economici principali di questa zona, affiancato da altre attivit\u00e0, come per esempio la lavorazione del ferro e del legno, la molitura, la sartoria e un numero considerevole di osti e pizzicagnoli.\nLa prima guerra mondiale.\nIl lento progresso economico della zona conobbe una profonda battuta d'arresto nei due anni antecedenti l'inizio della prima guerra mondiale. Tra il 1913 e il 1915 ci fu una crisi generale: i pochi commerci con l'estero praticamente si bloccarono, l'agricoltura non era in condizioni invidiabili, mentre le poche iniziative sostenute dai consorzi e dai privati nella Bassa friulana, specialmente le bonifiche e la messa a coltura di nuovi terreni, si inserivano in un contesto di condizioni economico-sociali troppo disastrate per poter essere modificate in tempi brevi. Questa \u00e8 a grandi linee la delicata e precaria situazione in cui versava tutto il Friuli, soprattutto la Bassa pianura, alle soglie del primo conflitto mondiale. L'inizio delle ostilit\u00e0 trov\u00f2 in generale nella popolazione un atteggiamento riservato e fortemente avverso alla guerra e un'idea diffusa di essa come \u201ctremenda calamit\u00e0\u201d per un territorio povero e fin dall'antichit\u00e0 terra di passaggio nonch\u00e9 campo di battaglia di numerosi eserciti. Proprio lungo il confine tra Friuli ed Austria si combatterono alcune delle battaglie fondamentali dell'intero conflitto.\nSul territorio di Gonars si insediarono un ospedaletto militare e un campo di aviazione, che ebbe la funzione di base d'appoggio di importanti azioni degli aerei militari italiani contro il territorio austro-ungarico. In particolare una di queste \u00e8 ricordata a Gonars nel monumento all'Aviazione: si tratta di un imponente bassorilievo in bronzo, realizzato nel 1968 dall'artista friulano Gigi Di Luca, che ricorda l'azione di guerra del 18 febbraio 1916 del Magg. pil. Oreste Salomone, che, unico superstite dell'equipaggio del suo bombardiere \"Caproni\", riusc\u00ec ad effettuare un atterraggio di emergenza nel campo di aviazione di Gonars. \nIl 5 ottobre 1915 arriva la 4\u00aa Squadriglia per l'artiglieria che il 15 aprile 1916 diventa 44\u00aa Squadriglia la quale resta fino alla Battaglia di Caporetto e nel febbraio 1916 la 3\u00aa Squadriglia per l'artiglieria che il 15 aprile 1916 diventa 43\u00aa Squadriglia restando fino al 30 aprile.\nLa disfatta di Caporetto dell'ottobre 1917 aggrav\u00f2 a dismisura gli effetti gi\u00e0 tragici della guerra e fece piombare l'intero territorio friulano nelle mani degli eserciti degli Imperi Centrali.\nLa fine del conflitto consegn\u00f2 ai friulani, stremati e costernati dagli anni di guerra, un territorio devastato: il 50% della superficie agraria era inutilizzabile, il processo di industrializzazione interrotto e riportato ai livelli di oltre trent'anni prima, la popolazione decimata, soprattutto nelle sue fasce pi\u00f9 produttive, e costretta alla disoccupazione o all'emigrazione a causa delle condizioni di povert\u00e0 estrema e delle prospettive lavorative quasi inesistenti. Non faceva eccezione a questo contesto il Comune di Gonars che se da un lato vedeva lo sviluppo di alcune piccole aziende artigiane, dall'altro subiva ugualmente il fenomeno dell'emigrazione. La fine del conflitto port\u00f2 anche cambiamenti sociali importanti, primo tra tutti il dissolvimento del mondo ottocentesco con i suoi privilegi e le sue prerogative. Lo si vede soprattutto nei territori agricoli della Bassa friulana dove, per la congiunta spinta di lavoratori cattolici e socialisti, si concretizz\u00f2 l'abolizione della mezzadria e di tutti quei patti colonici affini ad essa e assai gravosi per il mondo dei contadini e dei braccianti.\nIl fascismo.\nNegli anni venti del Novecento inizi\u00f2 e si consolid\u00f2 il periodo del fascismo, di cui si ricorda il famoso discorso tenuto da Mussolini a Udine nel settembre del 1922. Da quell'anno in poi l'accentramento progressivo attuato dal partito del duce, che port\u00f2 all'affermazione dello stato totalitario, basato sulla gestione accurata del consenso e della repressione, si sovrappose a tutte le spinte autonomistiche di ambito locale, che saranno via via inglobate e schiacciate dal nuovo stato di stampo autarchico e fortemente centralizzato. Dal punto di vista economico a causa della povert\u00e0 i piccoli proprietari della pianura friulana, soprattutto nella Bassa, furono costretti a ipotecare le misere terre di cui erano proprietari.\nInoltre l'emigrazione fu nuovamente un fattore fondamentale della vita economica di tutta la regione, dopo alcuni anni di apparente regresso. Invece furono attuate opere di bonifica e realizzate alcune opere pubbliche legate in special modo alla viabilit\u00e0 e ai progetti di sistemazione dei bacini idrografici. Poco si fece per la promozione dell'industria friulana, che non super\u00f2, se non raramente, il livello della piccola azienda, come dimostra ampiamente anche l'artigianato dell'epoca sorto nel territorio di Gonars e nei comuni limitrofi. Un caso a parte fu l'intervento diretto dello Stato con i suoi capitali nella realizzazione dello stabilimento di Torviscosa, bacino di raccolta per tutto il secolo di numerosa manodopera proveniente dagli abitati di Gonars, Fauglis e Ontagnano.\nL'entrata in guerra dell'Italia mussoliniana fu accolta con preoccupazione da buona parte dell'opinione pubblica. L'ostilit\u00e0 profonda nei confronti della guerra e del regime fascista si manifest\u00f2 dopo l'8 settembre 1943 attraverso la rivolta dei partigiani, che fu forte e significativa in tutto il territorio friulano, e in generale attraverso il movimento della Resistenza, sostenuto dal consenso e dalla collaborazione della maggioranza della popolazione. In particolare, per quanto riguarda l'abitato di Gonars e il suo territorio, le vicende della seconda guerra mondiale si intrecciarono in maniera strettissima con la vita della comunit\u00e0 locale in quanto nell'autunno del 1941 il regime fascista realizz\u00f2 un campo di concentramento, in cui dalla primavera del 1942 furono internate molte migliaia di civili catturati nei territori occupati dall'esercito italiano nella ex Jugoslavia.\nIl campo di concentramento.\nPer quanto riguarda l'abitato di Gonars ed il suo territorio in modo particolare, gli avvenimenti della seconda guerra mondiale si legano in modo molto stretto con la vita della comunit\u00e0 locale perch\u00e9 il regime fascista realizza nell'autunno del 1941 un campo di concentramento, dove dalla primavera del 1942 furono internate molte migliaia di civili rastrellati nei territori occupati dall'esercito italiano nell'allora Jugoslavia.\nGli anni della Repubblica.\nCon la conclusione della seconda guerra mondiale, quando nel territorio friulano si incontrarono le forze armate provenienti dal fronte italiano e quelle dell'esercito popolare di liberazione jugoslavo, nacquero numerose problematiche che costituirono le linee guida del dopoguerra friulano e italiano, prime tra tutte quelle legate alla definizione dei confini, che ormai da secoli erano un punto critico di questa zona, e al caso particolare di Trieste e del suo territorio. L'avvenimento pi\u00f9 importante del secondo dopoguerra fu la determinazione, in sede di riassetto amministrativo e costituzionale dello Stato italiano, della nascita della Regione \u201cFriuli Venezia Giulia\u201d, che port\u00f2 alle prime elezioni per il Consiglio della Regione tenutesi il 10 maggio 1964.\nIn questi anni di ricostruzione e di ripresa post-bellica si svilupp\u00f2 un progresso economico che per la prima volta port\u00f2 ad un abbandono del settore agricolo per indirizzarsi maggiormente verso altri settori, in primis quello industriale. Cos\u00ec la propriet\u00e0 fondiaria, anche quella della Bassa pianura dove le spinte verso un ammodernamento delle tecniche e dell'intero settore erano pi\u00f9 forti, vide diminuire la sua importanza, a favore di un significativo decollo industriale, specialmente nel settore metalmeccanico. Per quanto riguarda il basso Friuli, e con esso quindi anche il comune di Gonars, furono significativi gli sforzi diretti alle bonifiche e alla realizzazione della grande e piccola viabilit\u00e0 (soprattutto della direttrice autostradale Venezia-Trieste, con il ramo annesso Palmanova-Udine-Tarvisio), ma soprattutto la diffusione della piccola industria e, accanto ad essa, dell'artigianato locale, che per\u00f2 era diretto in parte rilevante anche ai mercati internazionali e transcontinentali.\nCos\u00ec il secondo cinquantennio del secolo vide il progressivo diffondersi di un'economia industriale ed artigianale che si fece via via pi\u00f9 attiva e aperta agli influssi internazionali. Gonars si inser\u00ec in questa evoluzione attraverso soprattutto il mercato delle calzature. In questo settore la creazione di scarpe di pelle di tipo economico port\u00f2 a una produzione destinata ad un mercato di massa, rivolto anche all'Austria, alla Germania, ai Paesi Bassi, al Belgio e a diversi altri paesi.\nIl terremoto del maggio del 1976, e le numerose scosse successive che devastarono gran parte del territorio della regione, lasciarono sostanzialmente indenni i territori del Basso Friuli, che per\u00f2 parteciparono al lutto delle comunit\u00e0 pi\u00f9 colpite e si prestarono attivamente all'aiuto dei comuni maggiormente devastati e alla ricostruzione degli stessi. Tale ricostruzione avvenne in tempi brevi e in un certo senso diede un nuovo stimolo all'economia che tuttavia non riusc\u00ec ad evitare la crisi sopravvenuta nei due decenni successivi.\nAnche Gonars con il suo territorio risent\u00ec di questa congiuntura economica negativa, con segni di regresso produttivo nel settore delle calzature. Ora, grazie alla realizzazione di una zona artigianale, sono sorte numerose attivit\u00e0 artigianali e commerciali a ridosso della SS252 \"Napoleonica\". Quindi l'attivit\u00e0 economica risulta suddivisa in diverse attivit\u00e0 e non pi\u00f9 concentrata in un unico settore produttivo.\nMonumenti e luoghi di interesse.\nSacrario memoriale per gli internati del campo di concentramento 1942-1943.\nNel Sacrario Memoriale sono raccolti i resti degli internati morti nel campo di concentramento fascista di Gonars. Il monumento \u00e8 stato costruito nel 1973, per iniziativa della Repubblica Federativa di Jugoslavia, su progetto dello scultore Miodrag Zivkovic di Belgrado. Le cripte ospitano le spoglie di 471 persone. Di queste, 410 sono state riesumate nel cimitero di Gonars, le altre a Palmanova (morti nell'ospedale), a Visco e a Padova, dove c'erano altri due campi di concentramento per internati civili jugoslavi. Sono qui tumulati inoltre due partigiani jugoslavi fucilati dai tedeschi a Chiusaforte, in Valcanale.\nIl monumento ha la forma di un fiore stilizzato, con gli elementi fatti in lamiera di acciaio inossidabile, all'interno della cui corona si trovano due cripte circolari con le nicchie per le piccole urne. Ogni anno in varie ricorrenze il Comune di Gonars, che si impegna nella cura del monumento, vi organizza commemorazioni alla presenza di autorit\u00e0 slovene, croate, serbe.\nIl Sacrario Memoriale, che raccoglie le spoglie di questi caduti, sia un monito contro la guerra, causa di ogni violenza, contro il fascismo che ha consentito e organizzato l'enorme tragedia che qui si \u00e8 svolta e contro l'ideologia razzista che consente e provoca la discriminazione, l'intolleranza, la segregazione.\nSi trova all'interno del cimitero di Gonars. N. 32 dello stradario.\nSociet\u00e0.\nLingue e dialetti.\nA Gonars, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Gonars rientra fra le varianti appartenenti al friulano centro-orientale.\nAmministrazione.\nLe elezioni comunali del 1999 hanno visto la vittoria di Ivan Cignola, sostenuto da una lista civica di centrosinistra, che ha ottenuto il 57,60% dei voti; il candidato di centrodestra Maria Luisa Bravin si \u00e8 invece fermata al 42,40%.\nCignola \u00e8 stato rieletto nelle elezioni comunali del 2004 con il 48,34%, superando il candidato di centrodestra Maria Luisa Bravin (42,67%) e l'indipendente Angelo Danelazzo (9%).\nNel 2009 il comune ha visto invece l'elezione del candidato di centrodestra Marino del Frate (sostenuto da Popolo della Libert\u00e0, Lega Nord e Unione di Centro) che con il 58,14% dei voti ha sconfitto l'uscente Cignola (fermatosi al 41,86%).\nAlle elezioni del 2014 Del Frate (sostenuto stavolta da Forza Italia, Lega Nord e una lista civica) \u00e8 stato rieletto col 60,43% dei voti, superando il candidato di centrosinistra Carlo Tondon (23,54%) e l'indipendente Claudio Boaro (16,03%)."}
{"id": "2649213", "revid": "767487", "url": "https://it.wikipedia.org/wiki?curid=2649213", "title": "Jack Balmer", "text": "Carriera.\nClub.\nHa giocato dal 1935 al 1952 solo con la maglia del Liverpool, segnando 98 reti in 289 partite. Dal 1947 al 1950 \u00e8 anche stato capitano del club."}
{"id": "2649214", "revid": "1573940", "url": "https://it.wikipedia.org/wiki?curid=2649214", "title": "Indicator", "text": "Indicator \u00e8 un genere di uccelli insettivori tropicali della famiglia Indicatoridae (ordine Piciformes), detti uccelli indicatori perch\u00e9 indicano con strida la presenza degli alveari selvatici.\nDistribuzione e habitat.\nIl genere \"Indicator\" \u00e8 rappresentato prevalentemente nell'Africa subsahariana; due specie (\"I.archipelagicus\" e \"I.xanthonotus\") vivono nell'Asia meridionale.\nSistematica.\nIl genere comprende le seguenti specie:"}
{"id": "2649215", "revid": "712828", "url": "https://it.wikipedia.org/wiki?curid=2649215", "title": "AT-AP", "text": ""}
{"id": "2649217", "revid": "27831512", "url": "https://it.wikipedia.org/wiki?curid=2649217", "title": "Monegaschi", "text": ""}
{"id": "2649222", "revid": "110157", "url": "https://it.wikipedia.org/wiki?curid=2649222", "title": "Peter Nobel", "text": "Laureato in giurisprudenza all'Universit\u00e0 di Uppsala, Nobel fu il primo Ombudsman del Ministero svedese dell'integrazione e eguaglianza di genere (1986-1991). Dal 1991 al 1994 fu Segretario generale della Croce Rossa svedese e dal 1998 al 2001 fu segretario del Comitato delle Nazioni Unite contro la discriminazione razziale (CERD). \nPeter Nobel \u00e8 molto critico nei confronti del Premio Nobel per l'economia, a causa del fallimento di alcune previsioni dei premiati in questo settore. La sua contrariet\u00e0 si basa principalmente sulla convinzione che l'economia non sia un scienza, e che mancherebbero le prove che Alfred Nobel avrebbe promesso di procedere all'assegnazione di un premio in suo nome per l'economia. Secondo Peter Nobel, la maggior parte di tali Nobel \u00e8 andata a persone che hanno speculato in borsa e ci\u00f2 sembra rinnegare l'obiettivo di Alfred Nobel di migliorare la condizione umana."}
{"id": "2649226", "revid": "287204", "url": "https://it.wikipedia.org/wiki?curid=2649226", "title": "Clinica per la ricerca sul Paranormale", "text": "La Clinica per la ricerca sul Paranormale \u00e8 un istituto medico che compare nel mondo del New Universe. Si trova nel Wisconsin ed \u00e8 uno dei luoghi principali in cui \u00e8 ambientata la serie D.P.7.\nStoria.\nLa clinica esisteva gi\u00e0 prima degli eventi narrati nella serie come normale ospedale privato. Dopo l'Evento Bianco Philip Nolan Voigt us\u00f2 i suoi poteri paranormali per prendere il controllo della struttura e la riapr\u00ec al pubblico con un nuovo nome e con l'obbiettivo di aiutare i vari paranormali sparsi per gli Stati Uniti a utilizzare i loro poteri.\nIl suo modus operandi era quello di dividere i pazienti in gruppi di terapia in modo da confrontare reciprocamente le loro esperienze. I membri del gruppo D.P.7 componevano il \"Gruppo C\".\nIn realt\u00e0 lo scopo di Voigt e del resto dello staff era quello di sottoporre i pazienti al lavaggio del cervello e di condizionare le loro menti (motivo che port\u00f2 alla fuga dei 7 del Gruppo C)."}
{"id": "2649241", "revid": "1979289", "url": "https://it.wikipedia.org/wiki?curid=2649241", "title": "Mostro di Bargagli", "text": "Mostro di Bargagli \u00e8 la denominazione di invenzione giornalistica comunemente usata per indicare l'autore o gli autori di una serie di omicidi avvenuti tra il 1944 ed il 1983 a Bargagli, un paese sulle colline genovesi della val Bisagno, in Liguria.\nDal dopoguerra fino agli anni ottanta, a Bargagli venne commessa una serie di delitti. Dietro agli omicidi potrebbe esserci stata la cosiddetta \"Banda dei vitelli\" che durante la guerra macellava clandestinamente animali per venderne le carni al mercato nero; il carabiniere Carmine Scotti indag\u00f2 e fece condannare alcuni membri della banda e, per rappresaglia, venne torturato e ucciso. Si \u00e8 anche ipotizzato che la serie di morti, soprattutto nell'immediato dopoguerra, fosse da ricondurre alla sparizione di un \"tesoro\" costituito da banconote, gioielli e oro sulle colline di Bargagli trasportato da truppe naziste e repubblichine in fuga da Genova il 25 aprile 1945 durante la liberazione. Dei delitti commessi, tredici sono omicidi accertati effettuati con la tecnica del \"colpo del macellaio\", ovvero una mazzata in fronte usata anche per macellare i vitelli. Non sono mai stati trovati i responsabili.\nLe indagini della magistratura degli anni settanta e ottanta non portarono a nessun risultato concreto e la storia venne archiviata, anche perch\u00e9 molte delle persone coinvolte nei fatti erano nel frattempo emigrate o morte.\nStoria.\nA Bargagli fra il 3 dicembre 1944 e il 30 luglio 1983 venne commessa una serie di omicidi rimasti impuniti che coinvolse partigiani o presunti tali.\nAnni quaranta.\nDurante la Seconda Guerra Mondiale la penuria di rifornimenti fece fiorire il mercato nero e Bargagli divenne la sede di una banda di contrabbandieri, nota come \u00abbanda dei vitelli\u00bb, che macellava gli animali per venderne la carne clandestinamente. Due carabinieri, Candido Cammereri e Carmine Scotti, il 22 novembre 1941 arrestarono i membri della banda per aver venduto carne al mercato nero. Il processo condann\u00f2 alcuni membri al carcere ma altri rimasero liberi e dopo l'armistizio aderirono alla Resistenza, approfittando della cosa per vendicarsi dei due carabinieri. Candido Cammereri, entrato anche lui come partigiano nella resistenza, venne ucciso il 5 novembre 1944 in uno scontro a fuoco con i tedeschi, ma questa versione venne poi messa in dubbio. Il processo d'appello contro la Banda dei Vitelli il 1\u00ba febbraio 1945 sospese la pena e tornano tutti liberi. Alcuni giorni dopo, il 12 febbraio 1945, Carmine Scotti venne rapito da alcuni esponenti di Giustizia e Libert\u00e0, venendo prima torturato e poi ucciso a colpi di pistola dai membri della cosiddetta \"banda dei vitelli\", un'organizzazione di contrabbandieri che si fingevano partigiani. L'accusa era falsa e si ipotizz\u00f2 che venne ucciso per proteggere un tesoro costituito dai proventi della borsa nera oppure sottratto a un reparto di soldati tedeschi in fuga. Quando il carabiniere pass\u00f2 nelle formazioni della Resistenza, i contrabbandieri si presentarono come partigiani e accusarono Scotti di essere una spia che faceva il doppio gioco con i nazifascisti e che si appropriava della carne sequestrata; venne cos\u00ec ucciso dopo essere stato torturato dai contrabbandieri il 14 febbraio 1945 e il becchino del paese, Giuseppe Federico Musso, nasconde il cadavere.\nIl 3 dicembre 1944 Lino Caini, funzionario del Comune di Genova sfollato con la famiglia a Bargagli, venne prelevato di notte, assassinato e sepolto nel greto del torrente Bisagno.\nIl 24 aprile 1945 quattro partigiani vennero trucidati in un bosco mentre si stanno dividendo del denaro perso dai tedeschi in fuga. Due giorni dopo, nella frazione di Borgonuovo, altri tre vengono uccisi da una bomba durante una festa ma si ignora il movente anche se si ipotizza che fossero le casse di oro nascosto nella chiesa per non darlo alla patria. \nFinita la guerra, nel 1946 la magistratura inizi\u00f2 a indagare sull'uccisione di Carmine Scotti e sull'operato della \u00abbanda dei vitelli\u00bb interrogando inizialmente un carabiniere di Bargagli, Armando Grandi, e Federico Musso, il becchino del paese, che permise di ritrovare il corpo di Scotti. L'inchiesta non ebbe ulteriori sviluppi.\nAnni sessanta e settanta.\nIl 9 novembre 1961 venne trovato, sfracellato in un dirupo, Musso, il becchino del caso Scotti che venne archiviato come incidente. Dopo 8 anni venne trovata cadavere Assunta Balletto, una ex-staffetta partigiana a cui fracassarono la testa. Il 21 aprile 1971 venne ucciso con lo stesso trattamento Cesare Moresco, campanaro della chiesa del paese. Gli inquirenti trovano la casa della vittima messa a soqquadro. Il 24 settembre 1971 Maria Ricci, la donna che aveva trovato il corpo della Balletto, venne colpita per strada durante una serata particolarmente buia con un colpo di spranga alla testa, ma riusc\u00ec a salvarsi restando svenuta a terra e, quando si riprender\u00e0, dir\u00e0 di non ricordare assolutamente nulla. L'anno successivo Gerolamo Canobbio, 76 anni ed ex partigiano e giardiniere della baronessa De Magistris, viene atteso sotto casa e colpito con una spranga ma riesce a salvarsi e ai carabinieri dir\u00e0 di non aver riconosciuto l'aggressore e che non aveva idea del motivo dell'aggressione; il 13 novembre 1972 il suo corpo verr\u00e0 poi trovato con il cranio sfondato da una spranga in una strada di campagna. Il 23 marzo 1974 fracassano il cranio della presunta amante di Canobbio, Giulia Viacava; venne indiziato per questo delitto Pietro Cevasco che il 26 gennaio 1976 venne trovato morto suicida. Il sostituto procuratore Luigi Carli nel 1974 apr\u00ec un'inchiesta incentrando i sospetti su Francesco Pistone, 65 anni, un ex carabiniere che nel 1944 aveva disertato per entrare a far parte della resistenza; Pistone venne sospettato di avere attirato Scotti nell'agguato mortale. Il 26 gennaio 1976, uno dei testimoni dell'inchiesta, Pietro Cevasco, conosciuto per essere un altro degli amanti di Giulia Viacava, uccisa due anni prima, viene trovato impiccato. Non disponendo di prove che convalidino le accuse, l'inchiesta venne chiusa. Il 18 giugno 1978 Carlo Spallarossa, 63 anni, finisce misteriosamente gi\u00f9 da un dirupo; si parl\u00f2 di un incidente ma la testa, sfondata e fracassata, venne trovata a diversi metri dal corpo.\nAnni ottanta.\nIl 10 novembre 1980 Francesco Fumera, 70 anni, contadino sardo che accudisce i terreni della chiesa, viene ferito al braccio da un colpo di fucile. Dopo poco pi\u00f9 di un mese, il 20 dicembre 1980, Carmelo Arena, 56 anni, disoccupato siciliano, venne ferito da un colpo di fucile e morir\u00e0 dopo un'agonia di cinque giorni. \nIl 30 luglio 1983 venne uccisa la baronessa Anita De Magistris, trovata con il cranio fratturato da un colpo di spranga; era vedova di Paul Drews, un ufficiale tedesco che era stato a Bargagli durante la guerra e che venne ucciso nell'agguato del 19 aprile al bosco della Tescosa, a Bargagli; non era di Bargagli ma ci torn\u00f2 dalla Germania dopo la scomparsa del marito.\nIl sostituto procuratore Maria Rosaria D'Angelo apre una nuova inchiesta che porta a rilevare una connessione tra quattro dei delitti di Bargagli: Carmine Scotti, Gerolamo Canobbio, Giulia Viacava e Anita de Magistris. La richiesta \u00e8 di 12 mandati di comparizione. Venne poi arrestato il maresciallo Armando Grandi, lo stesso che da brigadiere nel 1945 aveva scoperto dove fosse la tomba di Scotti. Il 1\u02da luglio 1984 la magistratura emise 14 comunicazioni giudiziarie per l'omicidio Scotti, emesse per convocare quanto sanno sul delitto ma anche per quanto avvenne nel 1961. Il 6 luglio vengono arrestati Buscaglia, Spallarossa, Calvelli, Ferrari, Amedoro e Attilio Cevasco per \u00abomicidio premeditato e pluriaggravato nei confronti dell'appuntato Carmine Scotti\u00bb. L'indomani parte una nuova comunicazione giudiziaria diretta a Angelo Cevasco, un ex partigiano. Tre giorni dopo Emma Cevasco, lontana parente della stessa famiglia, si uccide buttandosi dalla finestra. Grazie all'indulto del 1953 per i reati commessi fino al 18 giugno 1953 vengono liberati. Nel corso dell'inchiesta erano venuti fuori altri tre morti misteriose, quella per ustioni e mutilazioni di Raffaele Cevasco nel 1946 e quelle di due collaboratori di Scotti nelle indagini sulla \u00abbanda dei vitelli\u00bb nel 1944, il maresciallo Candido Cammeriere e Lino Caini, funzionario del Comune di Genova. Il 20 marzo 1985 venne trovato impiccato Francesco Pistone.\nVittime.\nLe vittime collegate al \"Mostro di Bargagli\" sono:"}
{"id": "2649243", "revid": "135491", "url": "https://it.wikipedia.org/wiki?curid=2649243", "title": "I Am a Fugitive from a Chain Gang", "text": ""}
{"id": "2649244", "revid": "135491", "url": "https://it.wikipedia.org/wiki?curid=2649244", "title": "Gold Diggers of 1933", "text": ""}
{"id": "2649245", "revid": "135491", "url": "https://it.wikipedia.org/wiki?curid=2649245", "title": "Anthony Adverse", "text": ""}
{"id": "2649247", "revid": "135491", "url": "https://it.wikipedia.org/wiki?curid=2649247", "title": "Johnny Eager", "text": ""}
{"id": "2649250", "revid": "135491", "url": "https://it.wikipedia.org/wiki?curid=2649250", "title": "Blossoms in the Dust", "text": ""}
{"id": "2649251", "revid": "135491", "url": "https://it.wikipedia.org/wiki?curid=2649251", "title": "Random Harvest", "text": ""}
{"id": "2649255", "revid": "1494169", "url": "https://it.wikipedia.org/wiki?curid=2649255", "title": "Brewton", "text": ""}
{"id": "2649256", "revid": "135491", "url": "https://it.wikipedia.org/wiki?curid=2649256", "title": "East Side, West Side", "text": ""}
{"id": "2649258", "revid": "135491", "url": "https://it.wikipedia.org/wiki?curid=2649258", "title": "A Majority of One", "text": ""}
{"id": "2649264", "revid": "999533", "url": "https://it.wikipedia.org/wiki?curid=2649264", "title": "Circuito di Marrakech", "text": "Il circuito stradale di Marrakech \u00e8 un circuito cittadino non permanente, lungo 2,97 km allestito nella citt\u00e0 di Marrakech, nel distretto di Agdal in Marocco. L'organizzazione \u00e8 gestita dalla MGP.\nIl partner della MGP in Marocco, la D3 Motorsport Development ha avuto il compito di disegnare il tracciato. Essa \u00e8 la stessa societ\u00e0 di architetti che ha definito il tracciato di Surfers Paradise in Australia. Ali Horma, presidente del Marrakech Grand Prix e dell'MGP, ha indicato il tracciato come \"eccitante\" per i tifosi del WTCC e le televisioni, in quanto esso \u00e8 veloce e impegnativo. Il Groupe Menara ha svolto la supervisione della costruzione del tracciato che interessa la route de l'Ourika e il boulevard Mohammed. Il \"paddock\" \u00e8 stato sistemato lungo le mura del Giardino Reale e, per la sicurezza, pi\u00f9 di 2500 blocchi di cemento sono stati posti ai bordi del tracciato.\nLa terza gara del campionato WTCC 2009 vi si \u00e8 tenuta il 3 maggio 2009. \u00c8 stata la prima gara automobilistica internazionale tenuta nella nazione dal Gran Premio del Marocco 1958 di Formula 1, che si tenne sul circuito di Ain-Diab a Casablanca. Nel 2010 ospita anche un weekend di gare della Formula 2.\nDal 2016 ospita il campionato di Formula E, nella sua nuova versione lunga circa 3 km."}
{"id": "2649272", "revid": "599013", "url": "https://it.wikipedia.org/wiki?curid=2649272", "title": "Jair Ga\u00facho", "text": "Caratteristiche tecniche.\nGiocava come attaccante.\nCarriera.\nClub.\nFiglio del calciatore Laerte Prates, Jair nacque a Porto Alegre, ma crebbe a Ilha do Governador, a Rio de Janeiro. A causa della professione paterna, visse per un periodo a Bogot\u00e0 e Barranquilla, tornando a Porto Alegre alla fine degli anni sessanta.\nInizi\u00f2 la carriera nelle giovanili dell'Internacional dopo aver giocato a futsal nella Sogipa. Nel 1974, sotto la guida di Rubens Minelli, Jair era una riserva nella squadra che comprendeva Falc\u00e3o, Figueroa e Carpegiani. Nel 1976 vinse il campionato Ga\u00facho, segnando l'1-0 del Gre-Nal all'Ol\u00edmpico Monumental, con il 2-0 marcato poi da Dad\u00e1 Maravilha. Nel bicampionato nazionale, ottenuto nel 1976, Jair segn\u00f2 otto reti in ventidue partite. Nel 1979 gioc\u00f2 come centrocampista di destra a fianco di Falc\u00e3o, Batista e M\u00e1rio S\u00e9rgio, diventando il miglior marcatore del club con nove reti, di cui uno nella finale vinta per 2-1 contro il Vasco al Beira-Rio.\nNel 1980, dopo la sconfitta in finale di Copa Libertadores contro il Nacional di Montevideo, Jair fu mandato in prestito al Cruzeiro e si trasfer\u00ec poi al Pe\u00f1arol, in cambio di Rub\u00e9n Paz. Nel club uruguaiano, vinse la Coppa Libertadores 1982 e la Coppa Intercontinentale, giocata contro l'Aston Villa. La sua buona prestazione contro la compagine inglese, alla quale segn\u00f2 su punizione il primo gol, gli valse la nomina di miglior giocatore della finale. Passati i trent'anni d'et\u00e0, Jair torn\u00f2 in Brasile per giocare con la Juventus di San Paolo, e chiuse la carriera a 39 anni con l'Hurac\u00e1n Buceo.\nNazionale.\nDebutt\u00f2 con la maglia del nel 1979, totalizzando una presenza."}
{"id": "2649273", "revid": "486946", "url": "https://it.wikipedia.org/wiki?curid=2649273", "title": "Ignis Sud Napoli", "text": ""}
{"id": "2649274", "revid": "438678", "url": "https://it.wikipedia.org/wiki?curid=2649274", "title": "Ormai sono una donna", "text": "Ormai sono una donna (\"Beau-pere\") \u00e8 un film del 1981 diretto da Bertrand Blier, tratto dall'omonimo romanzo opera dello stesso regista.\nFu presentato in concorso al 34\u00ba Festival di Cannes.\nTrama.\nUn pianista fallito, dopo la crisi del suo matrimonio e la morte della moglie in un incidente, si invaghisce della sua figliastra quattordicenne."}
{"id": "2649278", "revid": "486946", "url": "https://it.wikipedia.org/wiki?curid=2649278", "title": "Fag Napoli", "text": ""}
{"id": "2649283", "revid": "179980", "url": "https://it.wikipedia.org/wiki?curid=2649283", "title": "Jair Gon\u00e7alves Prates", "text": ""}
{"id": "2649284", "revid": "179980", "url": "https://it.wikipedia.org/wiki?curid=2649284", "title": "Jair Prates", "text": ""}
{"id": "2649294", "revid": "228587", "url": "https://it.wikipedia.org/wiki?curid=2649294", "title": "PAX6", "text": "Il gene paired Box 6, conosciuto come PAX6, \u00e8 un gene presente nel genoma di molti animali tra cui anche l'uomo, e trascrive per la proteina Pax-6 nota anche come proteina aniridia di tipo II (AN2) o oculorombina.\n\"PAX6\" \u00e8 il pi\u00f9 studiato tra i geni PAX, \u00e8 considerato un gene \"master\" per lo sviluppo degli occhi e di altri organi sensoriali, cos\u00ec come di alcuni tessuti nervosi ed epidermici e di altre strutture omologhe solitamente derivati da tessuto ectodermico. \nPax-6 \u00e8 un fattore di trascrizione genica presente durante lo sviluppo embrionale contenente due differenti siti di legame per il DNA. Il gene PAX-6, attivando e/o disattivando l'espressione di pattern genici, regola il corretto sviluppo cerebrale, oculare e olfattivo.\nFunzione.\nPax-6 funge da regolatore e da modello di coordinamento per la differenziazione e la proliferazione nei processi di neurogenesi e oculogenesi affinch\u00e9 questi si svolgano correttamente. Come fattore di trascrizione, Pax-6 agisce a livello molecolare nella segnalazione e nella formazione del sistema nervoso centrale.\nPax-6 \u00e8 caratterizzata da un dominio di legame bipartito: il dominio associato PD e l'omodominio HD. Questi partecipano in maniera diversa nei processi di segnalazione e regolazione delle funzioni specifiche di Pax-6. Alcuni studi, infatti, hanno mostrato che il dominio HD \u00e8 coinvolto nella formazione della retina e della lente nell'oculogenesi, mentre quello PD \u00e8 implicato nello sviluppo cerebrale durante la neurogenesi. I domini HD e PD agiscono, comunque, in stretto coordinamento, dando a Pax-6 la sua natura multifunzionale nella formazione del SNC. \nAnche se molte funzioni di Pax-6 sono note, i meccanismi molecolari rimangono in gran parte irrisolti.\nLe funzioni della proteina Pax-6 sono altamente conservate nelle specie bilaterali, per esempio Pax-6 di topo, in \"Drosophila melanogaster\", pu\u00f2 indurre lo sviluppo oculare; inoltre, nell'uomo e nel topo, la sequenza amminoacidica di Pax-6 \u00e8 identica.\nLe mutazioni di tale gene influenzano negativamente lo sviluppo dell'occhio, portando a situazioni patologiche come Aniridia, cio\u00e8 l'assenza dell'iride, o Anomalia di Peter caratterizzata da assottigliamento ed offuscamento della cornea. Mediante la creazione di un modello knockout per il gene PAX6 si \u00e8 visto che esso risulta fondamentale per un corretto sviluppo oculare in quanto la rimozione di tale gene determina un fenotipo con occhi poco sviluppati o del tutto assenti.\nDistribuzione nelle specie.\nL'organizzazione genomica del locus di PAX6 varia in modo considerevole tra le specie: cambiano infatti il numero e la distribuzione degli esoni, gli elementi cis-regolatori e i siti di inizio della trascrizione. I primi studi sull'organizzazione genomica sono stati compiuti su linee cellulari di quaglia, tuttavia la mappatura del locus di topo \u00e8 attualmente la pi\u00f9 completa. Questo consiste di 2 promotori confermati (P0 e P1), 16 esoni e almeno 6 enhancer. I 16 esoni sono numerati da 0 a 13 pi\u00f9 l'esone \u03b1 situato tra gli esoni 4 e 5, e l'esone 5a che subisce splicing alternativo. Ogni promotore \u00e8 associato al proprio esone prossimale (l'esone 0 per P0, l'esone 1 per P1) con il risultato che i trascritti possono subire splicing alternativo al 5'UTR.\nPAX6 nei vertebrati codifica almeno per tre diverse isoforme della proteina: PAX6, PAX6(5a), e PAX6(\u0394PD). La proteina PAX6 canonica contiene un dominio paired all'N-terminale, collegato da una regione linker a un omeodominio paired-like e un dominio ricco di prolina/serina/treonina (P/S/T) al C-terminale. Il dominio paired e l'omeodominio paired-like hanno entrambi attivit\u00e0 di legame al DNA, mentre il dominio ricco di P/S/T possiede una funzione di transattivazione. PAX6(5a) \u00e8 il prodotto dello splicing alternativo dell'esone 5a che risulta nell'inserzione di 14 residui nel dominio paired che altera la specificit\u00e0 dell'attivit\u00e0 di legame al DNA. La sequenza nucleotidica che corrisponde alla regione linker codifica un set di tre codoni con siti d'inizio traduzione alternativi, originando cos\u00ec la terza isoforma di PAX6. Collettivamente conosciuti come isoforme PAX6(\u0394PD) o isoforme pairedless, questi tre prodotti genici mancano tutti del dominio paired. Le proteine PAX6(\u0394PD) possiedono un peso molecolare di 43, 33, o 32kDa, a seconda di quale codone d'inizio viene usato. La funzione di transattivazione di PAX6 \u00e8 stata attribuita al dominio C-terminale ricco di P/S/T di lunghezza variabile (arriva a 153 residui nelle proteine di uomo e di topo).\nIn \"Drosophila Melanogaster\" vi sono quattro forme ortologhe di Pax6: eyeless (ey), twin of eyeless (toy), eyegone (eyg), twin of eyegone (toe). Si ritiene che i prodotti genici di \"eyeless\" (ey) e di \"twin of eyeless\" (toy) abbiano funzione omologa all'isoforma canonica di Pax-6 nei vertebrati, mentre \"eyegone\" (eyg) e \"twin of eyegone\" (toe) mostrano funzione omologa a quella dei prodotti dello splicing alternativo Pax-6 (5a). \"Eyeless\" e \"eyegone\" sono stati chiamati cos\u00ec per il fenotipo che producono quando sono mutati.\nIsoforme.\nPAX6 nei vertebrati codifica almeno per tre diverse isoforme della proteina: PAX6, PAX6(5a), e PAX6(\u0394PD). La proteina PAX6 canonica contiene un dominio paired all'N-terminale, collegato da una regione linker a un omeodominio paired-like e a un dominio ricco di prolina/serina/treonina (P/S/T) al C-terminale. Il dominio all'N-terminale e l'omeodominio, hanno entrambi attivit\u00e0 di legame al DNA, mentre il dominio ricco di P/S/T, possiede una funzione di transattivazione.\nPAX6(5a) \u00e8 il prodotto dello splicing alternativo dell'esone 5a che comporta l'inserzione di 14 residui al dominio N-terminale alterandone la specificit\u00e0 di legame al DNA. PAX6(\u0394PD) comprende a sua volta tre isoforme, derivanti dalla presenza di tre diversi codoni di inizio traduzione a livello della regione linker; tali prodotti sono tutti caratterizzati dall'assenza del dominio paired. A seconda del frame di lettura utilizzato, ogni proteina ha un caratteristico peso molecolare: 43, 33 e 32 kDa."}
{"id": "2649296", "revid": "767487", "url": "https://it.wikipedia.org/wiki?curid=2649296", "title": "Lago di Pf\u00e4ffikon", "text": "Il lago di Pf\u00e4ffikon, (\"Pf\u00e4ffikersee\" in tedesco), \u00e8 un lago del Canton Zurigo, in Svizzera, situato vicino al comune di Pf\u00e4ffikon dal quale prende il nome.\nSi \u00e8 formato durante l'ultima era glaciale, quando una morena ha bloccato la possibilit\u00e0 del lago di sfociare a nord in direzione di Winterthur."}
{"id": "2649297", "revid": "767487", "url": "https://it.wikipedia.org/wiki?curid=2649297", "title": "When the Last Time", "text": "When the Last Time \u00e8 un singolo del duo hip hop statunitense Clipse, pubblicato nel 2002 come secondo estratto dall'album di debutto \"Lord Willin\"'. Prodotto dai Neptunes, reca la partecipazione dello stesso Pharrell Williams e della cantante R&amp;B Kelis.\nInformazioni.\nAncora adesso \u00e8 il singolo pi\u00f9 di successo del gruppo negli USA: ha raggiunto la posizione n.19 nella \"Billboard Hot 100\", la n.8 nella \"Hot R&amp;B/Hip-Hop Songs\" e la n.7 nella \"Hot Rap Tracks\". In Regno Unito la canzone si \u00e8 invece piazzata alla 41\u00aa posizione (qua il singolo ad aver raggiunto la posizione pi\u00f9 alta, la n.38, resta invece \"Ma, I Don't Love Her\" con Faith Evans).\nVideoclip.\nIl videoclip ha un'ambientazione non proprio nuova. Include un breve freestyle del commediante Shawty e si conclude sulle note di \"Virginia\", altra traccia presente in \"Lord Willin\"'."}
{"id": "2649298", "revid": "124814079", "url": "https://it.wikipedia.org/wiki?curid=2649298", "title": "Gian Filippo Pizzo", "text": "Biografia.\nLaureato in scienze politiche internazionali, ha lavorato come funzionario di biblioteca presso l'Universit\u00e0 degli Studi di Firenze.\nNell'ambito della fantascienza e del fantastico ha pubblicato poesie (soprattutto su \"FuturismoOggi\"), recensioni, articoli e saggi su quotidiani (\"Giornale di Sicilia\" e \"L'Ora\" di Palermo, \"La gazzetta di Firenze\" e \"La citt\u00e0\" di Firenze), su riviste (\"Il nuovo informatore librario\", \"Newton\", \"Pergioco\", \"MCmicrocomputer\", \"La torre di Babele\") e su pubblicazioni specializzate (\"Robot\", \"Aliens\", \"Isaac Asimov. Rivista di fantascienza\", \"Urania\", \"L'Eternauta\", \"IF:Immaginario e Fantastico\") guadagnando tra l'altro il premio per la Promozione della fantascienza della World SF Italia nel 1995 e il Premio Italia per la saggistica di fantascienza nel 1997, nel 2002, nel 2015 e nel 2012, oltre al Premio Vegetti per la saggistica di fantascienza nel 2013. Ha inoltre partecipato ai volumi collettivi \"Vent'anni di fantascienza in Italia\" (Palermo, La Nuova Presenza, 1979), \"Il diverso e il suo ruolo nella fantascienza e nel fantasy\" (Atti del convegno, Prato, Polistampa, 2006, ISBN 88-596-0116-9), \"Guida alla letteratura di fantascienza\" (Bologna, Odoya, 2013, ISBN 88-6288-200-9). Dal 1986 cura una rubrica fissa sul mensile \"Il giornale dei misteri\".\nCome narratore ha al suo attivo una ventina di racconti, alcuni tradotti anche all'estero.\nSignificativa la sua curatela del profilo storico e delle schede della mostra \"Vent'anni di fantascienza in Italia: 1952-1972\", tenutasi nel 1978 nell'ambito del convegno internazionale di Palermo: \"La fantascienza e la critica\" a cura del professore Luigi Russo titolare della Cattedra di Estetica presso l'Universit\u00e0 di Palermo.\nOpere.\nSaggistica.\n "}
{"id": "2649307", "revid": "104458", "url": "https://it.wikipedia.org/wiki?curid=2649307", "title": "Tedesco-baltico", "text": ""}
{"id": "2649308", "revid": "104458", "url": "https://it.wikipedia.org/wiki?curid=2649308", "title": "Giocatore di football americano", "text": ""}
{"id": "2649309", "revid": "104458", "url": "https://it.wikipedia.org/wiki?curid=2649309", "title": "Crickettista", "text": ""}
{"id": "2649310", "revid": "104458", "url": "https://it.wikipedia.org/wiki?curid=2649310", "title": "Archeologa", "text": ""}
{"id": "2649318", "revid": "282629", "url": "https://it.wikipedia.org/wiki?curid=2649318", "title": "Lituane", "text": ""}
{"id": "2649320", "revid": "41824", "url": "https://it.wikipedia.org/wiki?curid=2649320", "title": "Apogeo (astronomia)", "text": ""}
{"id": "2649322", "revid": "120506373", "url": "https://it.wikipedia.org/wiki?curid=2649322", "title": "Teodoro I Paleologo", "text": "Egli era il pi\u00f9 giovane figlio sopravvissuto dell'imperatore bizantino Giovanni V Paleologo e della di lui moglie Elena Cantacuzena.\nBiografia.\nCattivit\u00e0 ed attesa.\nNel 1376 Teodoro I Paleologo, gi\u00e0 denominato despota, fu incaricato dal padre Giovanni V di governare la Tracia, ma prima di poter assumere la carica in citt\u00e0, fu arrestato insieme al padre ed al fratello Manuele dal fratello maggiore Andronico IV. La prigionia dur\u00f2 dal 1376 fino al 1379. Subito dopo il ripristino della sovranit\u00e0 di Giovanni V, Manuele fu incaricato di governare Tessalonica e Teodoro fu trasferito finalmente nella Morea.\nLa Morea rimase nelle mani di Manuele Cantacuzeno, uno dei figli dell'imperatore Giovanni VI, anche dopo l'abdicazione di quest'ultimo nel 1354. Manuele mor\u00ec nel 1380 e gli succedette il fratello pi\u00f9 vecchio, l'ex co-imperatore Matteo Cantacuzeno (1325 \u2013 1390), che si ritir\u00f2 nel 1383. Per quel periodo Teodoro era stato gi\u00e0 incaricato di governare la Morea (1382) per\u00f2 Matteo fu brevemente succeduto da uno dei suoi figli, forse Demetrio I Cantacuzeno (1343\u00a0\u2013 1383). Teodoro I giunse in Morea nel 1383 e prese possesso della provincia.\nL'insediamento al potere.\nIl giovane despota diede inizio presto alle guerre per l'espansione della provincia. Le sue campagne militari furono quelle di maggior successo per l'impero bizantino, fin dalle operazioni di annessione dell'ampia regione della Tessaglia e dell'Epiro da parte del suo nonno paterno Andronico III Patologo all'inizio del XIV secolo. Per incrementare il potenziale umano del suo esercito, Teodoro incoraggi\u00f2 lo stabilirsi di albanesi in Morea e li reclut\u00f2 come soldati contro i locali proprietari terrieri, i possedimenti latini che circondavano la provincia e contro gli intrusi ottomani.\nIl primo successo di Teodoro ebbe luogo nel 1388, subito seguito dalla conquista di Argo, ma intervenne la Repubblica di Venezia che prese il controllo di Argo, offrendo protezione anche a Patrasso. Tuttavia il sultano Bayezid I stava incominciando ad espandere il suo controllo sui Balcani ed entrambe le rivali dovevano difendersi da una possibile invasione ottomana cosicch\u00e9 la controversia fu risolta con il suggello di un'alleanza militare fra la Morea e Venezia nel 1394. La nuova alleanza fu accompagnata dalla decisione di erigere un muro fortificato attraverso l'istmo di Corinto.\nLa resistenza agli ottomani.\nIl genio militare di Teodoro divenne presto evidente. Egli non solo sconfisse la forza d'invasione ottomana ma contrattacc\u00f2 conquistando Corinto nel 1395 ed Atene l'anno successivo. Le sue vittorie richiamarono l'attenzione di Bayezid I che, considerandolo un pericoloso nemico, decise di condurre personalmente l'azione militare contro di lui invadendo la Morea.\nDiversamente dal fratello Manuele II, egli non accett\u00f2 di sottomettersi e continuo a combattere. Quando vide che non sarebbe riuscito da solo ad impedire che Mistra e Corinto cadessero in mani turche, Teodoro offr\u00ec entrambe le citt\u00e0 (Corinto nel 1397, Mistra nel 1400) ai Cavalieri Ospitalieri di Rodi: ci\u00f2 assicur\u00f2 la loro resistenza agli ottomani anche se al di fuori del suo diretto controllo.\nAlla fine il suo modo di procedure ebbe successo. Bayezid I dichiar\u00f2 il Peloponneso provincial ottomana ma non riusc\u00ec a stabilirvi il proprio controllo prima di chiudere la campagna militare e tornare nella sua capitale Edirne. Teodoro cerc\u00f2 subito di recuperare il controllo della Morea ed in gran parte delle sue precedenti conquiste ed i Cavalieri Ospitalieri gli restituirono anche le citt\u00e0 di Mistra e Corinto, quando videro che le loro forze non erano pi\u00f9 necessarie per mantenere sicura la zona nel 1404.\nGli ultimi anni.\nNel 1400 Bayezid I aveva rivolto le proprie attenzioni su Costantinopoli ed assedi\u00f2 la citt\u00e0. Manuel II tent\u00f2 di fuggirne con gran parte della famiglia imperiale: egli si mise personalmente a cercare aiuto nell'Europa occidentale e nel frattempo lasci\u00f2 la famiglia sotto la protezione di Teodoro. Questi sistem\u00f2 i suoi illustri ospiti nella sua nuova capitale provinciale, Monemvasia.\nPoco prima della sua morte Teodoro prese l'abito monastico con il nome di \"Teodoreto\".\nI problemi di successione causati dal suo decesso furono risolti allorch\u00e9 Manuele II nomin\u00f2 il proprio figlio minorenne Teodoro II Paleologo despota della Morea.\nMatrimonio.\nTeodoro aveva sposato Bartolomea Acciaioli (1370\u00a0\u2013 1397), una delle figlie di Neri Acciaiuoli I, Duca di Atene e di Signore di Tebe, Corinto, Megara e Platea, ma non sono noti figli della coppia."}
{"id": "2649340", "revid": "287204", "url": "https://it.wikipedia.org/wiki?curid=2649340", "title": "Amneville", "text": ""}
{"id": "2649342", "revid": "1373059", "url": "https://it.wikipedia.org/wiki?curid=2649342", "title": "Acido esanoico", "text": "L'acido esanoico (conosciuto anche come acido caproico o acido capronico) \u00e8 un acido grasso saturo con sei atomi di carbonio. \nFonti.\nQuesto acido si trova nel burro come trigliceride e nei grassi del latte, sia esterificato che come acido libero (in quantit\u00e0 molto minori). Appartenendo alla categoria degli acidi organici, contiene un gruppo carbossilico, e a temperatura ambiente si presenta come un liquido incolore con uno sgradevole odore caprino (da cui il nome).\nRispetto ai suoi omologhi inferiori (propionico e butirrico), la sua solubilit\u00e0 in acqua \u00e8 leggermente inferiore a causa del crescere della lunghezza della catena alchilica (pi\u00f9 idrofoba): esso infatti appartiene alla famiglia degli acidi grassi a catena media (in inglese \"Medium Chain Fatty Acids\"). I suoi sali con i metalli alcalini (sale sodico o potassico), comunque, sono molto idrosolubili.\n\u00c8 stato isolato come componente volatile nell'aroma di aceto e di papaya. Il suo derivato amminico sul carbonio terminale (acido \u03b5-amminocaproico), \u00e8 un noto farmaco anti-emorragico (fibrinolitico) conosciuto sotto il brand commerciale di Caprolisin."}
{"id": "2649344", "revid": "6923", "url": "https://it.wikipedia.org/wiki?curid=2649344", "title": "Asterix e la zizzania", "text": "Asterix e la zizzania (\"La Zizanie\") \u00e8 la quindicesima storia a fumetti della serie \"Asterix\", creata da Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1970.\nTrama.\nConscio di non poter avere la meglio con la forza sui Galli dissidenti, almeno fintanto che questi restano uniti, Giulio Cesare decide di rompere l'armonia interna al loro villaggio. A questo scopo invia in Armorica un carcerato di Roma, il noto seminatore di discordia Tullius Detritus, un uomo dotato della capacit\u00e0 quasi soprannaturale di indurre al litigio coloro che gli sono accanto, praticamente con la sua sola presenza.\nGiunto all'accampamento fortificato di Aquarium, Detritus si mette subito all'opera: si presenta dai Galli proprio nel giorno del compleanno del capo Abraracourcix annunciando di voler fare un dono all'\"uomo pi\u00f9 importante del villaggio\" e deponendo il suo regalo -un vaso di dubbio valore- ai piedi di uno stupito Asterix. Questo fatto genera ovviamente l'invidia di Abraracourcix, la rabbia di sua moglie Beniamina, la gelosia di Obelix, la rabbia iniziale di Asterix che insite con il non essere Detritus amico suo, e il sospetto negli altri membri del villaggio.\nIl diabolico piano di Detritus prende cos\u00ec forma, ed egli lo prosegue inducendo abilmente i Galli a credere di aver ricevuto dallo stesso Asterix il segreto della pozione magica che rende invincibili. Il clima di sospetto generale raggiunge i massimi livelli e, di fronte alla sfiducia dimostrata, Asterix, il druido Panoramix e il fedele Obelix decidono di abbandonare il villaggio, il che lascia costernati gli altri abitanti.\nI tre non restano ovviamente con le mani in mano, ma si danno da fare per rovinare i piani di Detritus; questi, dal canto suo, convince i soldati romani di tutti e quattro gli accampamenti a marciare sui Galli, ormai privi del druido e, di conseguenza, di bevanda magica. Asterix, Obelix e Panoramix tornano cos\u00ec di corsa al villaggio e riescono finalmente a convincere i compagni degli equivoci in cui sono caduti. Cos\u00ec, tornati finalmente uniti, i Galli possono affrontare i Romani e sconfiggerli in una epocale battaglia. Dopo la vittoria Asterix riesce anche a ritorcere la zizzania contro il suo seminatore, ringraziando pubblicamente Detritus per l'aiuto dato loro nello sconfiggere i romani: i quali credono al guerriero, e riportano in carcere Detriitus.\nNel finale la ritrovata pace del villaggio viene celebrata con il solito banchetto, non prima che Asterix abbia potuto prendersi una piccola rivincita sui suoi litigiosi compagni, mettendone di nuovo a nudo la superficialit\u00e0 delle azioni, la facilit\u00e0 a fraintendere le apparenze e malignare.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici.\nL'albo mostra uno spaccato della vita quotidiana del villaggio gallico, mettendo in mostra i vizi, le invidie e le debolezze dei suoi abitanti, che esemplificano poi tutti gli esseri umani, antichi e moderni. Il tutto viene riassunto nel commento finale del saggio Panoramix, che afferma come \"\"sono litigiosi, illogici, eccentrici... ma in fondo vanno capiti, sono solo umani\" al che Obelix ribatte, adattando la sua famosa frase, \"Sono Pazzi Questi Umani!\". Nell'albo sono presenti alcuni accenni alla storia reale: nelle prime tavole Cesare, rivolgendosi a Bruto lo apostrofa due volte con un \"Et tu, Brute\"\". Bruto, irritato, commenta tra s\u00e9 \"inizia a irritarmi, uno di questi giorni io...\" altro riferimento all'assassinio di Cesare. Poco dopo durante una discussione arrabbiata con un altro consigliere lo stesso Bruto lo accusa di essere stato \"al soldo di Pompeo\", sebbene storicamente sia stato proprio lui a combattere al fianco del Triumviro, ottenendo poi il perdono di Cesare dopo la sconfitta di Farsalo. Il centurione romano Caius Aerobus ha le fattezze, nonch\u00e9 la mimica facciale e le movenze comicamente esagerate dell'attore italo-francese Lino Ventura.\nFanno la loro prima apparizione alcuni membri femminili del villaggio, che affiancano Beniamina, la moglie di Abraracourcix gi\u00e0 presente nelle storie fin da \"Asterix e il duello dei capi\". In particolare vengono presentate la moglie del fabbro Automatix, una piccola donna bionda con un naso appuntito, la bellissima moglie del vegliardo Matusalemix ed una donna grassoccia il cui nome non viene detto, ma che apparir\u00e0 come personaggio secondario anche in altri albi successivi.\nStoria editoriale.\nIn Francia la storia fu serializzata inizialmente all'interno della rivista \"Pilote\" in cui apparve a puntate dal numero 531 (8 gennaio 1970) al 552 (4 giugno 1970); in seguito \u00e8 stata pubblicata in albo cartonato nel 1970 dall'editore Dargaud. L'albo \u00e8 stato successivamente ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nIn Italia l'albo \u00e8 edito, come gli altri della serie, da Mondadori; la prima edizione italiana risale al febbraio 1971 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. Nel 1999 la storia \u00e8 stata inoltre inclusa nel volume tascabile \"Asterix - Le storie pi\u00f9 belle\", edito sempre da Mondadori nella collana \"Super Miti\". La storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1977 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini.\nIn altre lingue.\nIl titolo originale dell'albo, \"La Zizanie\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "2649354", "revid": "1442080", "url": "https://it.wikipedia.org/wiki?curid=2649354", "title": "Michael Thwaite", "text": ""}
{"id": "2649361", "revid": "1782831", "url": "https://it.wikipedia.org/wiki?curid=2649361", "title": "Zanotta (azienda)", "text": "La Zanotta \u00e8 un'azienda italiana del settore dell'arredamento, celebre soprattutto per il suo contributo all'evoluzione del \"design\" italiano negli anni cinquanta e anni sessanta.\nStoria.\nFondata da Aurelio Zanotta, l'azienda ha cominciato subito a coinvolgere nel processo produttivo note firme del design italiano e dell'architettura. Tra questi, Achille Castiglioni, Gae Aulenti, Marco Zanuso, Ettore Sottsass, Joe Colombo, Alessandro Mendini, Piero Gatti - Cesare Paolini - Franco Teodoro, Andrea Branzi, Giuseppe Terragni, Carlo Mollino, De Pas-D'Urbino-Lomazzi, Enzo Mari, Bruno Munari, Ross Lovegrove.\nIl successo dell'azienda nel campo del design \u00e8 stato riconosciuto con quattro Compassi d'oro: il primo, nel 1968, per capanno \"Guscio\" di Roberto Menghi, il secondo nel 1979 per l'appendiabiti \"Sciangai\" di De Pas, D'Urbino, Lomazzi, il terzo, nel 1987, per la celebre sedia \"Tonietta\" di Enzo Mari, il quarto, nel 2020, per \"Sacco\" di Piero Gatti, Cesare Paolini e Franco Teodoro. \nA partire dal 1989, l'azienda ha affiancato alla collezione una seconda linea di prodotti, \"Zanotta Edizioni\", meno legata al design industriale e maggiormente influenzata dall'arte applicata. La produzione per questa linea \u00e8 in larga parte svolta con tecniche artigianali, ed \u00e8 in serie limitata.\nZanotta produce con diverse tecnologie, senza vincolarsi ad un solo tipo di materiale o processo come altre aziende dello stesso settore (ad esempio, Bonacina Pierantonio o Kartell), spaziando dai metalli alle plastiche, pietre, tessuti e legnami.\nDiversi pezzi di Zanotta sono esposti al MoMA, al Metropolitan Museum di New York, al Centro Pompidou di Parigi, al Design Museum di Londra, al Taideteollisuusmuseo Konstindustrimuseet di Helsinki e al Vitra Design Museum di Weil am Rhein.\nDopo la morte di Aurelio Zanotta nel 1991, l'azienda rimase in famiglia. Dal 2002 \u00e8 gestita dai tre figli di Zanotta, Eleonora, Francesca e Martino. Nel 2017 l'azienda italiana di mobili Tecno di Giuliano Mosconi ha acquistato l'80% delle azioni di Zanotta. Tuttavia, le due societ\u00e0 mantengono strutture di produzione, progettazione e gestione separate. \nCollezione.\nTra i pezzi pi\u00f9 celebri possono essere citati:"}
{"id": "2649364", "revid": "342057", "url": "https://it.wikipedia.org/wiki?curid=2649364", "title": "Acido caproico", "text": ""}
{"id": "2649373", "revid": "121295492", "url": "https://it.wikipedia.org/wiki?curid=2649373", "title": "Juan Jos\u00e9 Asenjo Pelegrina", "text": "Biografia.\nJuan Jos\u00e9 Asenjo Pelegrina \u00e8 nato a Sig\u00fcenza il 15 ottobre 1945.\nFormazione e ministero sacerdotale.\nHa compiuto gli studi ecclesiastici nel seminario diocesano di Sig\u00fcenza.\nIl 21 settembre 1969 \u00e8 stato ordinato presbitero per la diocesi di Sig\u00fcenza-Guadalajara da monsignor Laureano Cast\u00e1n Lacoma. Nel 1971 ha conseguito la licenza in teologia presso la sede di Burgos della Facolt\u00e0 teologica della Spagna settentrionale. In seguito \u00e8 stato professore di ecclesiologia e di storia della Chiesa nel seminario di Sig\u00fcenza dal 1971 al 1974 e vice rettore dello stesso dal 1974 al 1977. Nel 1977 \u00e8 stato inviato a Roma per studi. Nel 1979 ha conseguito la licenza in storia della Chiesa presso la Pontificia Universit\u00e0 Gregoriana. Ha anche ottenuto il diploma in archivistica e biblioteconomia presso la Scuola vaticana di paleografia diplomatica e archivistica. Tornato in patria \u00e8 stato direttore della residenza universitaria \"Ntra. Sra. de la Estrella\" a Sig\u00fcenza dal 1979 al 1988; direttore dell'archivio storico diocesano dal 1979 al 1981; delegato diocesano per l'insegnamento dal 1980 al 1982; canonico incaricato del patrimonio artistico della cattedrale di Santa Maria a Sig\u00fcenza dal 1985 al 1997; delegato diocesano per il patrimonio culturale dal 1985 al 1993; vice segretario per gli affari generali della Conferenza episcopale spagnola dal 1993 al 1997 e vice rettore del santuario di Nostra Signora della Salute a Barbatona dal 1994 al 1997.\nNel 1986 ha fondato la rivista \"Abside\" della quale \u00e8 stato direttore ed \u00e8 autore di varie pubblicazioni.\nMinistero episcopale.\nIl 27 febbraio 1997 papa Giovanni Paolo II lo ha nominato vescovo ausiliare di Toledo e titolare di Iziriana. Ha ricevuto l'ordinazione episcopale il 20 aprile successivo nella cattedrale primaziale di Santa Maria a Toledo dall'arcivescovo metropolita di Toledo Francisco \u00c1lvarez Mart\u00ednez, co-consacranti il vescovo di Sig\u00fcenza-Guadalajara Jos\u00e9 S\u00e1nchez Gonz\u00e1lez e il vescovo emerito della stessa diocesi Jes\u00fas Pla Gand\u00eda.\nDal 23 aprile 1998 al 18 giugno 2003 \u00e8 stato segretario generale della Conferenza episcopale spagnola.\nIl 28 luglio 2003 papa Giovanni Paolo II lo ha nominato vescovo di Cordova. Ha preso possesso della diocesi il 27 settembre successivo.\nIl 13 novembre 2008 papa Benedetto XVI lo ha nominato arcivescovo coadiutore di Siviglia. Il 17 gennaio successivo \u00e8 entrato in diocesi con una cerimonia nella cattedrale di Siviglia. Il 5 novembre successivo \u00e8 succeduto alla medesima sede. Ha continuato a reggere la diocesi di Cordova come amministratore apostolico fino al 18 febbraio 2010, giorno della nomina di monsignor Demetrio Fern\u00e1ndez Gonz\u00e1lez.\nIn seno alla Conferenza episcopale spagnola \u00e8 membro della commissione per l'istruzione e la cultura dal marzo del 2020. In precedenza \u00e8 stato membro della commissione episcopale per i beni culturali dal 1997 al 1998; presidente della stessa dal 9 marzo 2005 al 2009 e membro del comitato esecutivo dal 25 novembre 2009. \u00c8 stato anche co-presidente della commissione mista Conferenza episcopale-Ministero dell'istruzione e della cultura per il monitoraggio del piano nazionale delle cattedrali dal 1998 al 2003 e coordinatore nazionale della V visita apostolica del Santo Padre in Spagna nel 2003.\nIn seno all'Assemblea dei vescovi della Spagna meridionale \u00e8 delegato per la pastorale sanitaria e delegato per le relazioni con l'Unione dei superiori provinciali dell'Andalusia insieme a monsignor Francisco Javier Mart\u00ednez Fern\u00e1ndez.\nL'8 ottobre 2009 papa Benedetto XVI lo ha nominato membro della Pontificia commissione per l'America Latina per un quinquennio. Il 15 gennaio 2014 papa Francesco lo ha confermato nell'incarico.\nIl 17 aprile 2021 lo stesso papa ha accolto la sua rinuncia al governo pastorale dell'arcidiocesi di Siviglia per raggiunti limiti di et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2649376", "revid": "180202", "url": "https://it.wikipedia.org/wiki?curid=2649376", "title": "Edgar Allan Poe Awards", "text": ""}
{"id": "2649377", "revid": "180202", "url": "https://it.wikipedia.org/wiki?curid=2649377", "title": "Edgar Allan Poe Award", "text": ""}
{"id": "2649378", "revid": "599013", "url": "https://it.wikipedia.org/wiki?curid=2649378", "title": "Joel Porter", "text": ""}
{"id": "2649402", "revid": "1498232", "url": "https://it.wikipedia.org/wiki?curid=2649402", "title": "HD Suisse", "text": "HD Suisse \u00e8 stato un canale televisivo svizzero (trasmesso in tecnologia 720p/50 e in codifica H.264) della SRG SSR, il primo in alta definizione in Svizzera e l'ottavo del servizio pubblico; ha cessato le trasmissioni il 31 gennaio 2012.\nIl canale.\nIl canale \u00e8 stato attivato il 3 dicembre 2007. \u00c8 diffuso tramite satellite in digitale e criptato (accessibile tramite ), \u00e8 disponibile anche in digitale via cavo.\nIl canale \u00e8 gestito in comune dalle quattro unit\u00e0 aziendali di SRG SSR (Radiotelevisione svizzera di lingua italiana, Radiotelevisiun Svizra Rumantscha, Radio T\u00e9l\u00e9vision Suisse e Schweizer Radio und Fernsehen), ed \u00e8 diffusa con le tracce audio nelle 4 lingue quando possibile, e con la traccia dell'audio originale o del rumore ambientale per gli avvenimenti sportivi e per l'Eurovision Song Contest.\nResponsabile del canale \u00e8 Corinna Scholz.\nHa chiuso il 31 gennaio 2012, sostituito dalle versioni HD dei canali principali di SRF, RTS, RSI.\nProgrammazione.\nLa programmazione \u00e8 composta principalmente da documentari, film ed eventi sportivi. Dal 2009 trasmette anche serie di recente produzione (fuori dalle produzioni SRG SSR). Ad ogni unit\u00e0 aziendale SRG SSR \u00e8 dedicato un giorno di programmazione.\nPalinsesto.\n\u00c8 prevista un palinsesto settimanale di massima, che pu\u00f2 variare in caso di particolari avvenimenti (sportivi, culturali, eccetera...):"}
{"id": "2649408", "revid": "1632387", "url": "https://it.wikipedia.org/wiki?curid=2649408", "title": "Pisum sativum", "text": "Il pisello (Pisum sativum ) \u00e8 una pianta erbacea annuale appartenente alla famiglia Fabaceae, originaria dell'area mediterranea e orientale.\nLa pianta \u00e8 coltivata per i suoi semi, consumata come alimento o utilizzata come alimento per il bestiame. Il termine designa anche il seme della pianta, ricco di amidi e proteine (dal 16 al 40%).\nIl pisello \u00e8 coltivato dall'era neolitica e ha accompagnato i cereali nelle origini dell'agricoltura nel Vicino Oriente. Nell'Antichit\u00e0 e nel Medioevo \u00e8 stato un alimento base in Europa e nel bacino del Mediterraneo. Ai nostri giorni, la sua coltura \u00e8 praticata nei cinque continenti, particolarmente nelle regioni a clima temperato dell'Eurasia e dell'America del Nord.\nIl pisello secco \u00e8 un alimento tradizionalmente importante in alcuni paesi, in particolare nel subcontinente indiano e in Etiopia, ma \u00e8 relativamente in disuso come farinaceo e come fonte di proteine nella maggior parte dei paesi occidentali, dove \u00e8 ormai principalmente coltivato per l'alimentazione animale o per l'esportazione. Dopo il XVII secolo, il pisello \u00e8 divenuto un legume fresco popolare, la cui consumazione durante tutto l'anno \u00e8 favorita dalle tecniche di conservazione e di surgelazione.\nStoria.\nAssieme ad alcuni cereali (farro, frumento, orzo) e ad altre leguminose (vecce, lenticchie e ceci), il pisello fu una delle prime specie domesticate dall'uomo quando, circa 8000 anni fa, nella regione della Mezzaluna Fertile, nacque l'agricoltura.\nResti sia di piante selvatiche, sia di piante coltivate, sono stati trovati in numerosi siti archeologici del Neolitico. In seguito, la coltura si \u00e8 diffusa verso ovest in Europa e verso est sino all'India.\nLa coltura del pisello nell'Antichit\u00e0 era praticata dai Greci e dai Romani, come risulta dalle citazioni di Teofrasto nella sua \"Historia Plantarum\" (III secolo), di Lucio Columella in \"De re rustica\" e di Plinio nella sua \"Naturalis historia\", scritta intorno all'anno 77 della nostra era.\nSotto Carlo Magno, i piselli sono citati come \"pisos mauriscos\" tra gli ortaggi raccomandati nel \"Capitulare de villis\". I piselli secchi, facili da conservare, costituivano nel Medioevo una delle principali risorse alimentari delle classi povere, spesso cucinati con il lardo.\nVerso la fine del XIV secolo, alla corte dei Medici fu selezionata una variet\u00e0 nana da consumare fresca, i cosiddetti \"piselli novelli\". Nel 1533, quando Caterina dei Medici spos\u00f2 Enrico II di Francia, i piselli novelli furono introdotti in Francia. La novit\u00e0 gastronomica ebbe un notevole successo e fu ribattezzata \"petit pois\", nome che \u00e8 arrivato sino ai nostri giorni. La popolarit\u00e0 dei \"petits pois\" raggiunse l'acme sotto il regno di Luigi XIV, divenendo oggetto di una vera e propria moda gastronomica.\nNel corso del XX secolo, nei paesi occidentali (Europa, America del Nord), grazie alle tecniche di coltivazione intensiva e di raccolta meccanizzata, si assiste alla industrializzazione della produzione dei piselli, ulteriormente stimolata dallo sviluppo della industria conserviera e della surgelazione.\nDescrizione.\nApparato vegetativo.\nIl pisello \u00e8 una pianta erbacea rampicante annuale. L'apparato radicale \u00e8 a fittone, potendo raggiungere una profondit\u00e0 di un metro in condizioni di suolo favorevoli, ma molto ramificato, soprattutto nello strato superficiale del terreno. Le radichette di 2\u00ba o 3\u00ba ordine presentano delle nodulosit\u00e0, sedi della azotofissazione. Il batterio coinvolto \u00e8 \"Rhizobium leguminosarum\" biovar. \"viciae\", ugualmente presente nei generi \"Lathyrus\" e \"Lens\".\nIl fusto, poco ramificato, di lunghezza variabile da 50\u00a0cm a 2\u00a0m, sino a 3\u00a0m nelle variet\u00e0 foraggere, \u00e8 a crescita indeterminata. \u00c8 cavo, a sezione cilindrica, e si arrampica aggrappandosi ai supporti per mezzo dei viticci delle foglie. Si caratterizza per un certo numero di nodi, o maglie, di cui i primi sono puramente vegetativi (cio\u00e8 emettono solo foglie o ramificazioni) e i successivi riproduttivi (cio\u00e8 che producono fiori). Tra le variet\u00e0 e cultivar pi\u00f9 precoci, i primi fiori possono apparire dal quarto nodo, mentre nelle pi\u00f9 tardive possono non apparire che al 25\u00b0.\nLe foglie, opposte, sono composte da uno a quattro paia di foglioline sessili, opposte, che terminano in un viticcio semplice o ramificato.\nLe foglioline sono intere, obovate, da 1,5 a 6\u00a0cm di lunghezza. In alcune variet\u00e0, sono parzialmente trasformate in viticci. Nelle variet\u00e0 di tipo 'afila', tutte le foglioline sono rimpiazzate da viticci, e le funzioni foliari (fotosintesi) sono assicurate dalle stipole. Al contrario nelle variet\u00e0 di tipo 'acacia', i viticci sono trasformati in foglioline.\nLe foglie possiedono alla loro base due grandi stipole avvolgenti, arrotondato e seghettate alla base. Spesso pi\u00f9 grandi delle foglioline, possono raggiungere 10\u00a0cm di lunghezza. Certe variet\u00e0 hanno delle stipole allungate caratteristiche, dette \u00abad orecchie di coniglio\u00bb. Le stipole presentano talvolta delle macchie rosse (presenza di antociani), caratteristiche di certe variet\u00e0 foraggiere.\nLe due prime foglie primordiali sono ridotte a delle scaglie.\nApparato riproduttivo.\nI fiori, di tipo \u00abpapilionaceo\u00bb, sono zigomorfi, a ovario supero e cleistogami. Compaiono all'ascella delle foglie, solitari o raggruppati in racemi lassi di due o tre fiori. Il calice, di colore verde, \u00e8 formato da cinque sepali fusi e presenta cinque denti diseguali. La corolla conta cinque petali molto differenziati: un grande petalo situato superiormente e diretto in alto detto \"vessillo\", da due petali laterali che somigliano alle due ali di una farfalla e sono detti appunto \"ali\", avvolgenti la \"carena\", formata dai due petali inferiori parzialmente fusi. La corolla \u00e8 generalmente bianca, talora rosa, porpora o violetta. L'androceo \u00e8 detto diadelfo e comprende dieci stami, uno libero e nove saldati fra di loro in una doccia aperta verso l'alto. Il pistillo \u00e8 formato da un carpello unico uniloculare a placentazione marginale portante degli ovuli ricurvi (detti ovuli campilotropi). Tale carpello \u00e8 interpretato come l'evoluzione di una foglia ripiegata lungo la sua nervatura mediana e saldata ai suoi margini, ai quali sono attaccati gli ovuli.\nLa formula fiorale \u00e8:\nLa fecondazione \u00e8 principalmente autogama con meno dell'1% di impollinazione eterogama: l'impollinazione avviene prima della apertura del fiore (cleistogamia), il che facilita la selezione di linee genetiche pure e il mantenimento di variet\u00e0 stabili ma complica l'ottenimento di nuovi ibridi. Tuttavia alcune specie di imenotteri apoidei della famiglia dei Megachilidi sono capaci di penetrare nei fiori e di provocare impollinazione incrociata.\nIl frutto \u00e8 un baccello deiscente bivalve, di 4\u201315\u00a0cm di lunghezza, contenente de 2 a 10 semi tondeggianti lisci o rugosi, di 5\u20138\u00a0mm di diametro. I baccelli presentano differenze morfologiche secondo le variet\u00e0; la loro forma generale \u00e8 dritta o pi\u00f9 o meno arcuata, con estremit\u00e0 pi\u00f9 o meno affilate o tronche. Presentano generalmente una membrana sclerificata, detta pergamena, che \u00e8 assente in alcune variet\u00e0. Il loro colore \u00e8 generalmente verde, talora violetto.\nCome in tutte le leguminose, i semi sono exalbuminosi e le riserve nutritive a disposizione dell'embrione sono contenute nei due cotiledoni emisferici ipertrofici che rappresentano la quasi-totalit\u00e0 del volume dei semi. A maturit\u00e0 possono essere di colore verde pallido e ricchi di clorofilla, ovvero biancastri, gialli o bruni. Alcuni semi verdi ingialliscono con il tempo. Possono essere lisci o rugosi.\nLa loro taglia \u00e8 molto variabile secondo le variet\u00e0 e cultivar. Il peso di 1000 semi secchi pu\u00f2 andare da meno di 150 g a 350 g.\nLa germinazione del pisello \u00e8 ipogea. I semi possono conservare la loro facolt\u00e0 germinativa da tre a cinque anni. Non sottostanno al fenomeno della dormienza e possono dunque germinare immediatamente dopo aver raggiunto lo stadio di maturazione.\nI cotiledoni contengono delle sostanze di riserva, in media 50% di amido e sino al 25% di proteine. L'amido \u00e8 costituito da amilosio e da amilopectina in proporzioni variabili: pi\u00f9 amilopectina nelle variet\u00e0 a seme liscio e pi\u00f9 amilosio in quelle a seme rugoso, che contengono di contro pi\u00f9 carboidrati (vedere il paragrafo Composizione e valore nutritivo). La parte proteica \u00e8 costituita essenzialmente da tre frazioni proteiche solubili: le albumine, le viciline e le legumine. La frazione delle albumine contiene, in modeste quantit\u00e0, diverse proteine enzimatiche biologicamente attive: lipossigenasi, lectine, inibitori delle proteasi.\nIl genoma del pisello comprende sette paia di cromosomi (numero cromosomico 2n=14). La sua taglia \u00e8 stimata a 4500 M coppie di basi, di cui il 90 % \u00e8 costituito da sequenze ripetute di tipo retrotrasposone.\nBiologia.\n Temperatura:\nil pisello coltivato \u00e8 una pianta di clima temperato fresco e relativamente umido. \u00c8 meno sensibile al freddo dei fagioli e pu\u00f2 germinare a partire da +5\u00a0\u00b0C.\nLe giovani piante (prima della fioritura) possono sopportare le gelate, ma i fiori possono essere distrutti dal freddo, a partire da -3.5\u00a0\u00b0C e i nodi vegetativi a partire da -6\u00a0\u00b0C.\nLa temperatura media ottimale di crescita si situa tra 15 e 19\u00a0\u00b0C. Oltre i 27\u00a0\u00b0C, lo sviluppo vegetativo e la impollinazione rischiano di essere compromessi.\n Pluviometria:\nla pluviometria ideale si colloca tra 800 e 1000\u00a0mm per anno.\n Fotoperiodismo:\nil pisello \u00e8 leggermente sensibile al fotoperiodo: la fioritura \u00e8 stimolata dall'allungamento delle giornate.\n Suolo :\nil pisello s'adatta a tutti i tipi di suolo, a patto che sia ben drenato e che abbia una buona capacit\u00e0 di ritenzione dell'acqua; il pH ottimale si colloca tra 5,5 e 7,0.\nTassonomia.\nLa specie \"Pisum sativum\" appartiene al genere \"Pisum\", classificato nella trib\u00f9 delle Fabeae (o Viciae) in compagnia dei generi affini \"Lathyrus\" (cicerchie), \"Lens\" (lenticchie), \"Vavilovia\" e \"Vicia\" (vecce).\nLa specie \"Pisum sativum\" presenta una notevole diversit\u00e0 genetica che si manifesta nelle numerose variazioni dei caratteri morfologici dei fiori, delle foglie, dei fusti, dei baccelli e dei semi, il che ha motivato le diverse classificazioni delle forme intraspecifiche.\nLe principali sottospecie e variet\u00e0 sono le seguenti:\nUn cultivar diffuso in Italia centrale \u00e8 la roveja o il pisello dei campi, che produce un baccello viola-scuro con piselli verdi. Questa stessa caratteristica si trova anche nel kapucijner, una variet\u00e0 di piselli olandesi. Una volta seccati i piselli diventano di color marrone.\nColtivazione.\nIl pisello \u00e8 soggetto a diversi tipi di coltura, a seconda dei paesi e della destinazione dei prodotti. I piselli secchi sono coltivati tradizionalmente in un certo numero di paesi del Terzo Mondo dove costituiscono una coltura di sussistenza, praticata nella stagione fredda o in altitudine, in particolare in Africa orientale (Etiopia, Uganda, Kenya). Nei paesi industrializzati (Europa, Canada, Stati Uniti) \u00e8 essenzialmente una coltura meccanizzata rivolta principalmente all'alimentazione animale, all'industria conserviera e alla surgelazione, ma anche in orticoltura professionale per il mercato del fresco. I piselli sono spesso presenti negli orti familiari.\nIl pisello si riproduce unicamente per seme. In terreni poveri la inoculazione delle sementi con ceppi di \"Rhizobium\" pu\u00f2 migliorare la resa della coltura, ma tale pratica non \u00e8 generalmente necessaria nella maggior parte dei casi.\nNei paesi temperati, il pisello si semina sia a fine inverno o all'inizio della primavera, sia in autunno, nelle regioni dove le gelate non sono troppo temibili, o pi\u00f9 a nord ricorrendo a delle variet\u00e0 resistenti al freddo (variet\u00e0 invernali). Il pisello \u00e8 in effetti una pianta annuale senza dormienza, che pu\u00f2 essere seminata senza necessit\u00e0 di vernalizzazione. Le variet\u00e0 invernali permettono di guadagnare in precocit\u00e0 di raccolta e in rendimento. Per i piselli da conserva, seminati in primavera, le semine sono scaglionate in maniera da distribuire il carico di lavoro delle macchine. Nei paesi tropicali e subtropicali, i piselli si coltivano nella stagione fredda. In Cina e a Taiwan \u00e8 praticata la coltura intensiva in serra di cime di piselli mangiatutto, che vengono raccolti freschi non appena la pianta raggiunge i 10\u00a0cm di altezza.\nIl ciclo vegetativo dei piselli \u00e8 di circa 140 giorni per le variet\u00e0 primaverili, potendo scendere a 90 giorni per le variet\u00e0 ultra-precoci e a 240 giorni per le variet\u00e0 invernali.\nVariet\u00e0 coltivate.\nTutte le variet\u00e0 di pisello sono delle linee pure. Nel mondo sono note diverse migliaia di cultivar differenti. Nel Catalogo europeo delle specie e variet\u00e0 autorizzate per la coltura (settembre 2008), figurano 1390 variet\u00e0, di cui 514 di piselli foraggeri e 776 di piselli orticoli.\nLa distinzione tra le variet\u00e0 si basa su numerosi caratteri morfologici; il GEVES (\"Groupe d'Etude et de contr\u00f4le des Vari\u00e9t\u00e9s et des Semences\") ne ha approvati ben 73 che soddisfano i criteri di distinzione, omogeneit\u00e0 e stabilit\u00e0. Questi caratteri riguardano in particolare la forma e il colore dei semi, dei baccelli, delle foglie, dei fusti, l'altezza delle piante, la presenza di antociani, la forma dei granuli d'amido, la resistenza a diverse malattie.\nDiversi organismi nel mondo si fanno carico di mantenere delle collezioni di cultivar al fine di preservare le risorse genetiche, tra cui l'Istituto Vavilov a San Pietroburgo, il John Innes Centre di Norwich, l'Australian Temperate Field Crops Collection di Horsham, l'Institut national de la recherche agronomique (INRA) in Francia.\nTrentadue variet\u00e0 di piselli sono state ottenute mutagenesi indotta, tecnica che ha permesso in particolare di creare le cultivar di tipo \"afila\", con foglioline trasformate in viticci. Quattordici variet\u00e0 sono state ottenute per irradiazione con raggi X o gamma e le altre mediante incroci.\nPiselli orticoli.\nTra i piselli orticoli, esistono variet\u00e0 con semi lisci o rugosi (pi\u00f9 zuccherini); questo carattere \u00e8 uno di quelli utilizzati da Gregor Mendel nei suoi studi sulla trasmissione ereditaria dei caratteri (vedi sotto), cos\u00ec come il colore dei semi (gialli o verdi). La selezione delle variet\u00e0 si basa anche sulla precocit\u00e0 del ciclo, e sulla presenza o meno nel baccello della \u00abpergamena\u00bb. Ci sono poi variet\u00e0 nane e variet\u00e0 rampicanti, che necessitano di tutore.\nNell'opera \"Plantes potag\u00e8res\" di Vilmorin-Andrieux, pubblicata nel 1883, vengono elencate 170 variet\u00e0 di piselli orticoli, suddivise in base alla loro origine geografica, in variet\u00e0 francesi, inglesi e tedesche. Le variet\u00e0 sono classificate come piselli da sgusciare e piselli senza pergamena, con semi tondi o con semi rugosi, rampicanti o nane.\nTra le denominazioni delle variet\u00e0, alcune richiamano una caratteristica del baccello: 'Serpette', 'Corne de b\u00e9lier'; altre rimandano all'area geografica di produzione dell'epoca: 'Pois de Clamart', 'Pois de Marly', 'Merveille d'\u00c9tampes', 'Michaux de Nanterre'.\nMolte di queste variet\u00e0 sono oggigiorno scomparse, ma alcune sono ancora presenti nei cataloghi, come per esempio il \"pois T\u00e9l\u00e9phone\" (variet\u00e0 rampicante con semi rugosi).\nPiselli da conserva.\nI piselli da conserva sono delle variet\u00e0 utilizzate per la coltura in pieno campo, finalizzata all'industria conserviera o della surgelazione. I semi di piccolo calibro (extra fine) erano in passato i pi\u00f9 ricercati, perch\u00e9 sinonimi di tenerezza, in quanto si trattava di variet\u00e0 a semi grossi raccolte precocemente; oggigiorno i selezionatori hanno ottenuto delle variet\u00e0 con semi molto piccoli e la finezza del calibro non \u00e8 pi\u00f9 necessariamente sintomo di tenerezza.\nPiselli da foraggio.\nI piselli foraggeri sono i piselli destinati all'alimentazione animale, sotto forma di foraggio o di semi secchi. Si tratta di variet\u00e0 con fiori purpurei e con semi grigi, lisci o rugosi (\"Pisum sativum\" subsp. \"sativum\" var. \"arvense\").\nEsempi di variet\u00e0: \"Assas\" (INRA, 1964), \"Picar\" (Carneau Fr\u00e8res, 1992).\nPiselli proteici.\nLe variet\u00e0 di piselli proteici o proteaginosi sono a seme liscio, di colore verde o giallo, di grosso calibro, a fiori bianchi, senza tannini, aventi un tasso elevato di proteine e una debole attivit\u00e0 antitripsinica.\nEsempi di variet\u00e0: \"Finale\", \"Solara\" (variet\u00e0 di tipo 'afila'), \"Isard\" (variet\u00e0 invernale).\nTecniche colturali.\nRotazione delle colture.\nNella rotazione colturale che si effettua nella coltivazione a pieno campo, i piselli sono spesso la prima coltura, a cui si fa seguire quella dei cereali, che possono giovarsi dell'arricchimento del suolo in azoto.\nSemina.\nLa coltura del pisello necessita di suoli ben aerati. La semina si fa in linee regolarmente spaziate da 20 a 50\u00a0cm, a una profondit\u00e0 media di 3\u00a0\u2013 5\u00a0cm. L'utilizzo di seminatrici di precisione permette di controllare meglio la profondit\u00e0 di interramento dei semi e la densit\u00e0 della semina. Questa pu\u00f2 variare da 80 a 120 piante per metro quadro secondo le variet\u00e0.\nControllo delle piante infestanti.\n\u00c8 necessario controllare lo sviluppo delle erbacee infestanti nelle prime fasi della coltura. In orticoltura pu\u00f2 essere sufficiente il diserbaggio manuale, ma nelle colture intensive pu\u00f2 essere necessario l'utilizzo di diserbanti chimici.\nPer la preparazione del terreno si pu\u00f2 utilizzare il metodo della \u00abfalsa semina\u00bb che consiste in una preparazione superficiale del terreno qualche settimana prima della semina vera e propria, in modo da eradicare le \"erbacce\" e rimuoverle prima della semina.\nPer i piselli da conserva, una attenzione particolare deve essere prestata all'eliminazione della morella comune \"(Solanum nigrum)\", una infestante comune e tossica, le cui bacche immature, rotonde e verdi, possono facilmente confondersi con i piselli.\nTutoraggio.\nLe variet\u00e0 \"mangiatutto\" sono generalmente rampicanti e necessitano di tutori, cos\u00ec come le piante di piselli orticoli coltivate negli orti familiari. Possono essere impiegati diversi tipi di tutore: reti, fili metallici, grigliati, bastoni, canne, ecc. Il tutoraggio \u00e8 meno necessario per le variet\u00e0 nane e sarebbe di costo proibitivo nelle colture a pieno campo oltre a risultare di ostacolo alla raccolta meccanica.\nFertilizzazione.\nL'apporto di azoto \u00e8 inizialmente inutile, il fabbisogno (circa 250\u00a0kg/ha) essendo coperto dal residuo presente nel suolo e soprattutto (circa il 70 %) dalla fissazione simbiotica che si produce nelle nodosit\u00e0 delle radici, la cui attivit\u00e0 sarebbe inibita da un apporto massivo di azoto.\nIl fabbisogno di potassio e di fosforo deve essere garantito da una fertilizzazione fosfo-potassica che deve apportare al massimo, tenendo conto del tenore iniziale del suolo, 50\u00a0kg di potassio (K2O) e 160\u00a0kg di fosforo (P2O5) per ettaro, quest'ultimo di preferenza sotto forma di solfato di potassio, per apportare anche lo zolfo necessario.\nIrrigazione.\nLe colture di pisello hanno un rilevante bisogno di acqua, specialmente nello stadio di \u00abinizio di fioritura - allegagione\u00bb, nell'ordine di circa 300\u00a0mm per ciclo di coltura. L'irrigazione pu\u00f2 essere necessaria in alcune regioni o nei terreni a scarsa ritenzione d'acqua; nei paesi temperati, le riserve del suolo e le precipitazioni durante il periodo di vegetazione sono spesso sufficienti a soddisfare il fabbisogno delle colture.\nRaccolta.\nPer i piselli da sgusciare destinati al mercato del fresco e per le variet\u00e0 \"mangiatutto\", la raccolta viene effettuata manualmente. Pu\u00f2 essere effettuata in pi\u00f9 fasi, in funzione del grado di maturit\u00e0, per ottenere la migliore qualit\u00e0 possibile. Il pisello in baccello non sopporta l'immagazzinamento e deve essere commercializzato rapidamente.\nPer i piselli destinati all'alimentazione umana uno dei principali criteri di qualit\u00e0 \u00e8 la tenerezza del seme, legata alla precocit\u00e0 dell'epoca di raccolta. Essa viene misurata in base all'indice tenderometrico, che corrisponde alla pressione necessaria per schiacciare un certo volume di piselli.\nPer i piselli destinati all'industria della conservazione/surgelazione, la raccolta \u00e8 effettuata con l'aiuto di automotrici raccoglitrici-sgranatrici. Queste macchine raccolgono meccanicamente i baccelli e li riversano in una camera di battitura, costituita da tre tamburi rotanti che permettono di sgranare i baccelli per frizione, senza danneggiare i semi relativamente fragili. Questo tipo di raccolta comporta comunque una perdita del prodotto dell'ordine del 5-25%.\nPer la raccolta dei piselli secchi si utilizza la mietitrebbiatrice. La raccolta inizia quando i piselli presentano un tasso di umidit\u00e0 residua del 14% circa, tasso che deve essere ulteriormente ridotto mediante essiccazione prima della conservazione.\nRendimento.\nPer i piselli secchi, il rendimento medio a livello mondiale \u00e8 di 1,7 tonnellate per ettaro; in Europa si raggiungono rese medie di 4\u00a0t/ha, mentre in Africa la resa \u00e8 al massimo di 1\u00a0t/ha. Per i piselli freschi il rendimento pu\u00f2 arrivare da 4 a 7 t/ha.\nAvversit\u00e0.\nDisturbi vegetativi.\nI piselli sono sensibili alle gelate e al piegamento degli steli (tranne che per le variet\u00e0 con stelo rigido), alla degradazione del suolo, oltre che a varie carenze in minerali dello stesso.\nMalattie.\nI piselli possono essere attaccati da diversi agenti fungini, batterici o virali.\nLe principali malattie aventi una rilevanza economica sono:\nParassiti.\nNumerosi insetti parassiti attaccano le colture di pisello nei loro differenti stadi\nLa sitona del pisello \"(Sitona lineatus)\" \u00e8 un piccolo coleottero curculionide che divora le foglie facendo delle tacche semicircolari sul bordo e le cui larve si nutrono delle radici, indebolendo le piante.\nIl tonchio del pisello \"(Bruchus pisorum\") \u00e8 un piccolo coleottero che attacca i baccelli in formazione e completa il suo sviluppo all'interno dei semi maturi e secchi, fuoriuscendone attraverso un foro circolare.\nEsiste anche un crisomelide originario del Sud America (\"Zabrotes subfasciatus\"), la cui larva \u00e8 nota come \"bruco tropicale del pisello\", che si riproduce nei semi secchi di diverse specie di leguminose.\nLa cecidomia del pisello (\"Contarinia pisi\") \u00e8 un dittero che provoca la formazione di galle sui fiori, provocandone la caduta.\nLe larve della tortrice dei piselli (\"Cydia nigricana\", Tortricidae) attaccano voracemente i semi. I piselli sono inoltre suscettibili di attacchi da parte dei bruchi di diverse specie di lepidotteri della famiglia Noctuidae che si nutrono delle loro foglie tra cui: \"Ceramica pisi\", \"Lacanobia oleracea\", \"Autographa gamma\", \"Mythimna unipuncta\".\nL'afide verde del pisello \"(Acyrthosiphon pisum\") danneggia foglie e stipole ed \u00e8 inoltre il vettore di diverse malattie virali.\nIl tripide del pisello \"(Frankliniella robusta)\" e il tripide dei cereali \"(Thrips angusticeps)\" sono dei minuscoli insetti (taglia di 1\u00a0mm) che attaccano fiori e baccelli e le cui larve si sviluppano all'interno dei baccelli. Provocano essiccazione e arresto della crescita delle piante.\nParassiti vegetali.\nNelle regioni mediterranee, le colture dei piselli possono essere parassitate da piante del genere \"Orobanche\", e in particolare da \"Orobanche crenata\", che si attacca alle radici della pianta ospite.\nAspetti economici.\nProduzione.\nCon pi\u00f9 di 18 milioni di tonnellate raccolte nel 2007, i piselli sono la quarta leguminosa a livello mondiale per produzione, dopo la soja (216 Mt), le arachidi (35 Mt) e i fagioli (28 Mt).\nSecondo le statistiche dell'Organizzazione delle Nazioni Unite per l'alimentazione e l'agricoltura (FAO), nel 2007, la produzione mondiale di piselli secchi ha raggiunto tonnellate per una superficie di ettari di seminato, con un rendimento medio di 14,69 quintali per ettaro.\nNello stesso anno, la produzione dei piselli freschi ha raggiunto tonnellate per una superficie di ettari di seminato, con un rendimento medio di 7,6 quintali per ettaro. I due principali produttori di piselli freschi, Cina e India, rappresentano circa il 70 % del totale mondiale.\nPer quanto riguarda i piselli secchi, vi sono nel mondo pi\u00f9 di 90 paesi produttori, di cui i primi cinque rappresentano pi\u00f9 dei due terzi della produzione totale ei primi quindici pi\u00f9 del 90 %. Il Canada, con 3 milioni di tonnellate, circa il 30 % della produzione mondiale, \u00e8 di gran lunga il principale paese produttore. La sua produzione, concentrata nelle provincie dell'ovest, \u00e8 essentialmente destinata all'esportazione. L'Unione europea, che totalizza 1,53 milioni di tonnellate, \u00e8 di fatto il secondo produttore mondiale. I rendimenti pi\u00f9 elevati si registrano in Europa occidentale.\nUsi.\nUsi alimentari.\nDalla pianta di pisello si ricavano vari tipi di alimento, sia per l'uomo sia per il bestiame:\nComposizione e valore nutritivo.\nTutte le variet\u00e0 di piselli hanno in comune di essere un alimento ricco energicamente e in proteine, che vengano consumati freschi o secchi.\nI piselli secchi (12% di umidit\u00e0) sono dei farinacei, comparabili ad altre leguminose (fagioli secchi, lenticchie, fave secche, ceci) e ai cereali per il loro valore energetico (330 cal/100\u00a0g). La porzione glucidica dei piselli \u00e8 essenzialmente formata da amido (amilosio e amilopectina in proporzione variabile a seconda della variet\u00e0) e rappresenta circa 50% del seme. Gli zuccheri sono invece il 6% dei nutrienti del seme e sono principalmente saccarosio e oligosaccaridi, fra cui lo stachiosio. Come tutti i semi di leguminose, il pisello ha un indice glicemico moderato, vicino a 32 (100 \u00e8 il valore attribuito per convenzione al glucosio).\nSono anche ricchi in proteine. Queste, con un valore alto in lisina, sono deficienti in alcuni amminoacidi essenziali come la metionina e il triptofano. Sono quindi complementari ad alcuni alimenti a base di cereali, come il pane, che mancano invece di lisina. \nIn alimentazione animale, il pisello fa parte delle proteaginose, i cui prodotti sono destinati alla produzione di mangimi ad alto tenore proteico.\nLa ricchezza in fibre del pisello \u00e8 considerata come un aspetto positivo per l'alimentazione umana, ma non per l'alimentazione degli animali poich\u00e9 le fibre impediscono l'assimilazione delle proteine e dell'amido negli animali con un solo stomaco.\nI piselli sono una buona fonte di minerali, in particolare di potassio, fosforo, calcio e ferro, oltrech\u00e9 di vitamine B, in particolare di folati o vitamina B9 (70\u00a0\u00b5g/100 g). Si caratterizzano inoltre per il bassissimo contenuto in lipidi, meno del 2%, prevalentemente rappresentati da acidi grassi insaturi o polinsaturi, e per l'assenza di glutine.\nLa ingestione dei piselli pu\u00f2 scatenare in alcuni soggetti delle reazioni allergiche. Esse sono provocate da alcune proteine, le viciline, presenti anche in molte altre leguminose.\nAlimentazione umana.\nNell'alimentazione umana i piselli orticoli si utilizzano sia freschi, sia secchi.\nI piselli freschi, noti come \u00abpiselli novelli\u00bb (o \u00abpetit pois\u00bb in francese) possono essere consumati subito dopo la raccolta ovvero essere conservati o surgelati; alcune variet\u00e0, le cosiddette \u00abmangiatutto\u00bb, si consumano con tutto il baccello.\nSecondo il \"Codex Alimentarius\" i piselli conservati e surgelati possono essere distinti, in base al calibro, in 3-5 classi, da extra-fini a medi. I calibri pi\u00f9 piccoli sono molto ricercati per le conserve, mentre la surgelazione privilegia i calibri maggiori.\nNell'Unione europea, sia i piselli da sgusciare sia i \"mangiatutto\" devono rispettare delle norme di commercializzazione fissate da un regolamento comunitario del 1999, che prevede la loro classificazione in due categorie in base ad alcuni standard di qualit\u00e0.\nNei piselli secchi il seme, che pu\u00f2 essere verde o giallo, viene ripulito dei suoi tegumenti e i due cotiledoni sono separati. I piselli secchi vengono spesso preparati in forma di creme o purea.\nIn Asia si utilizzano come risorsa alimentare anche le foglie tenere e i giovani germogli. Dalla torrefazione dei semi dei piselli secchi si ricava inoltre un surrogato del caff\u00e8.\nAlimentazione animale.\nIn generale, si definiscono \u00abpiselli foraggeri\u00bb tutti i tipi di piselli destinati all'alimentazione animale. Il termine pu\u00f2 riferirsi sia alla pianta intera, sotto forma di foraggio o di insilato, sia ai piselli secchi noti come \u00abpiselli proteici\u00bb o \u00abproteaginosi\u00bb, utilizzati come mangime.\nIl pisello foraggero viene tradizionalmente coltivato in associazione con un cereale (segale, triticale o avena), che funge da tutore. L'associazione cereale/leguminosa risulta abbastanza equilibrata sotto il profilo nutrizionale.\nI piselli secchi, ricchi in amminoacidi, sono utilizzati principalmente come mangime per i suini e per i volatili e hanno un valore nutritivo equivalente a quello del frumento.\nPer il loro alto contenuto proteico sono una materia prima particolarmente interessante nell'alimentazione degli animali monogastrici, anche se presentano una digeribilit\u00e0 molto variabile, generalmente inferiore a quella di alimenti come la soja.\nAltri usi.\nUsi agricoli.\nI piselli, al pari di altre leguminose a crescita rapida come le vecce o le cicerchie, possono essere coltivati come sovescio, per arricchire il suolo di azoto e migliorare la sua struttura.\nUso nella ricerca scientifica.\nNel XIX secolo, l'abate e botanico austriaco Gregor Mendel (1822-1884) utilizz\u00f2 i piselli nei suoi studi sulla trasmissione ereditaria dei caratteri, da cui scaturirono le Leggi di Mendel, base della moderna genetica.\nI suoi studi, pubblicati nel 1865 con il titolo \"Versuche \u00fcber Pflanzen-Hybriden\" (\"Esperienze sull'ibridazione delle piante\"), ottennero il riconoscimento che meritavano solo all'inizio del XX secolo.\nLa scelta di questa specie \u00e8 legata a molteplici ragioni: al suo ciclo breve e alla facilit\u00e0 di coltivazione; alla sua capacit\u00e0 di autoimpollinarsi, che facilita la creazione di linee genetiche pure e il controllo della ibridazione; all'esistenza di cultivar con caratteri differenziati, facili da analizzare, come il colore dei fiori, il colore e la forma dei semi e dei baccelli.\nUsi medici.\nStudi effettuati in India hanno mostrato che l'olio estratto dai semi di pisello secchi ha delle propriet\u00e0 contraccettive. Il principio attivo \u00e8 un idrochinone (m-xiloidrochinone). Somministrato alle donne per via orale, sotto forma di capsule di gelatina, ha permesso una riduzione del 60% dell'incidenza di gravidanza.\nUso ornamentale.\nPur non potendo competere con il pisello odoroso, alcune variet\u00e0 di \"P.\u00a0sativum\" hanno un reale interesse ornamentale per i loro fiori, come per esempio la variet\u00e0 a fiori bianchi 'Magnum bonum', presentata al Chelsea Flower Show del 1992, o la variet\u00e0 'Blauwschokker', con fiori rosa e viola e baccelli purpurei.\nRiferimenti nella cultura.\nPittura.\nI piselli sono rappresentati nel quadro di Georges de La Tour (1593-1652) \"I\u00a0mangiatori\u00a0di\u00a0piselli\", custodito presso la Gem\u00e4ldegalerie di Berlino..\nPiselli in baccello e gi\u00e0 sgusciati figurano tra le merci offerte dalla \"Fruttivendola\" di Vincenzo\u00a0Campi (1536-1591) (Pinacoteca di Brera, Milano).\nUn baccello di pisello socchiuso, del quale si intravedono i semi, rappresenta la bocca de \"L'Estate\" di Arcimboldo (Kunsthistorisches Museum, Vienna).\nNel 1911, Pablo Picasso dipinge una natura morta in stile cubista intitolata \"Piccione con piselli\" (in francese \"Le Pigeon aux petits pois\") (Mus\u00e9e d'art moderne de la Ville de Paris).\nLetteratura.\nNel 1833, Charles Nodier pubblica il racconto \"Tesor di fave e Fior di pisello\" (titolo originale in francese \"Tresor des feves et Fleur des pois\"), nella quale \u00abFior di pisello\u00bb (locuzione utilizzata nel XIX secolo per esprimere distinzione ed eleganza) \u00e8 una principessa salvata da \u00abTesor di fave\u00bb, un giovane ragazzo di umili origini, che riceve in cambio tre piselli che gli permetteranno di realizzare tre desideri.\nNel 1835, Hans Christian Andersen pubblica il racconto \"La principessa sul pisello\", nella quale un seme di pisello nascosto sotto il materasso rivela la natura regale della protagonista. \"Essere come la principessa sul pisello\" \u00e8 divenuto un comune modo di dire per stigmatizzare un atteggiamento altezzoso e snob.\nNel 1997, Philippe Delerm dedica alla sgusciatura dei piselli un capitolo de \"La prima sorsata di birra e altri piccoli piaceri della vita\".\nAraldica.\nPer quanto poco rappresentati in araldica, i piselli figurano sugli stemmi di alcune citt\u00e0. \u00c8 il caso, per esempio della citt\u00e0 di Schefflenz (Baden-W\u00fcrttemberg, Germania), nel cui blasone campeggia un baccello di piselli, o di Gorokhovets (Oblast' di Vladimir, Russia), il cui nome deriva dal termine russo \u00ab\u0433\u043e\u0440\u043e\u0445\u00bb \"(gorokh)\", che significa pisello, e sul cui stemma \u00e8 raffigurato un campo di piselli."}
{"id": "2649410", "revid": "287204", "url": "https://it.wikipedia.org/wiki?curid=2649410", "title": "Stockholm Open 1985", "text": "Lo Stockholm Open 1985 \u00e8 stato un torneo di tennis giocato sul cemento indoor. \u00c8 stata la 17\u00aa edizione dello Stockholm Open, del Nabisco Grand Prix 1985. Il torneo si \u00e8 giocato al Kungliga tennishallen di Stoccolma in Svezia, dal 4 al 10 novembre 1985.\nCampioni.\nSingolare.\n John McEnroe ha battuto in finale Anders J\u00e4rryd 6\u20131, 6\u20132\nDoppio.\n Guy Forget / Andr\u00e9s G\u00f3mez hanno battuto in finale Mike De Palmer / Gary Donnelly 6\u20133, 6\u20134"}
{"id": "2649415", "revid": "21880", "url": "https://it.wikipedia.org/wiki?curid=2649415", "title": "Dactylorhiza viridis", "text": "Il celoglosso verde (Dactylorhiza viridis ) \u00e8 una piccola pianta erbacea perenne dai fiori poco appariscenti, appartenente alla famiglia delle Orchidacee.\nEtimologia.\nL'epiteto specifico (\"viridis\") deriva dal latino e ricorda il colore verde, non troppo appariscente, dei fiori.\nIn lingua tedesca questa pianta si chiama \"Gr\u00fcne Hohlzunge\"; in francese si chiama \"Coeloglosse verd\u00e2tre\"; in lingua inglese si chiama \"Frog Orchid\".\nDescrizione.\nL'altezza di questa pianta varia da 5 a 30\u00a0cm (anche 80\u00a0cm nel Nord America). La forma biologica di questa orchidea \u00e8 geofita bulbosa (G bulb), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni\nRadici.\nLe radici sono scarse e secondarie emesse da un tubero (quasi un rizoma) palmato (il \u201crizotubero\u201d \u00e8 doppio).\nFusto.\nLa parte aerea del fusto \u00e8 semplice ed eretta, un po' flessuosa. La superficie \u00e8 striata specialmente nella parte apicale.\nFoglie.\nTutte le foglie sono intere a nervature parallele e sono sessili.\nInfiorescenza.\nL'infiorescenza \u00e8 un racemo semplice e denso con circa 5 \u2013 25 fiori a forma cilindrica. I fiori sono provvisti di un breve pedicello. I fiori sono resupinati, ruotati sottosopra tramite torsione del pedicello (e non dell'ovario come nel genere \"Cephalanthera\"); in questo caso il labello \u00e8 volto in basso. Alla base del pedicello sono presenti delle brattee a forma lanceolato-lineare lunghe come il fiore. Dimensione delle brattee (quelle inferiori, pi\u00f9 grandi): larghezza 3 \u2013 4\u00a0mm; lunghezza 20 \u2013 30\u00a0mm. Lunghezza dell'infiorescenza: 2 \u2013 10\u00a0cm. \nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Tutti i fiori sono verdognoli sfumati di porpora e sono inodori. Dimensione dei fiori: 10 \u2013 18\u00a0mm.\nFrutti.\nIl frutto \u00e8 una capsula a coste. Al suo interno sono contenuti numerosi minutissimi semi. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.. Dimensione delle capsula: larghezza 4 \u20135\u00a0mm; lunghezza 7 \u2013 14\u00a0mm.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie \"C. viride\" appartiene alla seguente comunit\u00e0 vegetale:\nTassonomia.\nAttribuita in passato al genere \"Coeloglossum\", in base ad analisi filogenetiche \u00e8 stata spostata al genere \"Dactylorhiza\" da R.M.Bateman e altri, spostamento che successivamente \u00e8 stato contestato da altri autori (Nicolas Devos e altri, 2006). Per il momento in mancanza di ulteriori analisi si ritiene opportuno di dovere tenere distinti i due generi. \nIl numero cromosomico di \"D. viridis\" \u00e8: 2n = 40.\nVariabilit\u00e0.\nLa variabilit\u00e0 di questa specie si manifesta nei colori dei fiori e nella densit\u00e0 dell'infiorescenza, ma anche nella grandezza complessiva della pianta. Gli individui del Nord America, ad esempio, sono molto pi\u00f9 robusti (pi\u00f9 alti) con le brattee floreali molto pi\u00f9 lunghe dei fiori. In Alaska viceversa si riscontrano individui con dimensioni notevolmente ridotte.\nPer questa specie l'unica variet\u00e0 riconosciuta \u00e8 la seguente:\nSi tratta di una variet\u00e0 americana, pi\u00f9 grande delle piante europee. Qui di seguito sono date delle misure basate su alcuni individui del Wisconsin (USA):\nIbridi.\nDa luogo ai seguenti ibridi:\nMa anche con altri generi:\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nGiardinaggio.\nQuesta pianta trova impiego solamente nei giardini rocciosi e alpini. \u00c8 una specie rustica che pu\u00f2 sopportare temperature anche molto basse."}
{"id": "2649416", "revid": "599013", "url": "https://it.wikipedia.org/wiki?curid=2649416", "title": "Grano (Dakota del Nord)", "text": "Grano \u00e8 un centro abitato (\"city\") degli Stati Uniti d'America, situato nella Contea di Renville, nello Stato del Dakota del Nord. Nel censimento del 2000 la popolazione era di 9 abitanti. La citt\u00e0 \u00e8 stata fondata nel 1905. Appartiene all'area micropolitana di Minot.\nGeografia fisica.\nSecondo i rilevamenti dell'United States Census Bureau, la localit\u00e0 di Grano si estende su una superficie di 0,80\u00a0km\u00b2, tutti occupati da terre.\nPopolazione.\nSecondo il censimento del 2000, a Grano vivevano 9 persone, ed erano presenti 3 gruppi familiari. La densit\u00e0 di popolazione era di 11,6 ab./km\u00b2. Nel territorio comunale si trovavano 5 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, l'11,1% era al di sotto dei 18, lo 0% fra i 18 e i 24, il 44,4% fra i 25 e i 44, il 44,4% fra i 45 e i 64, mentre infine lo 0% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 80,0 maschi."}
{"id": "2649418", "revid": "212348", "url": "https://it.wikipedia.org/wiki?curid=2649418", "title": "Metaponto", "text": "Metaponto (\u039c\u03b5\u03c4\u03b1\u03c0\u03cc\u03bd\u03c4\u03b9\u03bf\u03bd in greco antico) \u00e8 una frazione del comune di Bernalda, in provincia di Matera.\nHa circa abitanti, che incrementano durante la stagione estiva.\nSorge nella pianura a cui la citt\u00e0 stessa d\u00e0 il nome, il Metapontino, tra i fiumi Bradano e Basento, ed \u00e8 una tra le pi\u00f9 importanti localit\u00e0 balneari della costa ionica lucana.\nFino al 1930, anno in cui fu acquisita da Bernalda, Metaponto apparteneva al comune di Pisticci.\nOrigini del nome.\nMetaponto deriva dal greco \u03bc\u03b5\u03c4\u03ac (\u03c4\u03cc\u03bd) \u03c0\u03cc\u03bd\u03c4\u03bf\u03bd (\"met\u00e1 (t\u00f3n) p\u00f3nton\") che significa \"al di l\u00e0 del mare\".\nStoria.\nLe origini: Metapontion, Metapontum.\nMetaponto fu fondata da coloni greci dell'Acaia nella seconda met\u00e0 del VII secolo a.C., su richiesta di rincalzo coloniale direttamente dalla madre patria, da parte di Sibari, per proteggersi dall'espansione di Taranto. Divenne molto presto una delle citt\u00e0 pi\u00f9 importanti della Magna Grecia.\nFonti antiche riportano che Metaponto sarebbe stata fondata dall'eroe greco Nestore di ritorno dalla guerra di Troia, e che vi fossero state due Metaponto, una risalente appunto a quel tempo, ed un'altra achea, di et\u00e0 storica.\nLa ricchezza economica della citt\u00e0 proveniva principalmente dalla fertilit\u00e0 del suo territorio, testimoniata dalla \"spiga d'orzo\" che veniva raffigurata sulle monete di Metaponto e che divenne il simbolo stesso della citt\u00e0 e che essa inviava in dono a Delfi.\nA Metaponto visse e oper\u00f2, fino alla fine dei suoi giorni nel 490 a.C., Pitagora che vi fond\u00f2 una delle sue scuole.\nMetaponto stabil\u00ec un'alleanza con Crotone e Sibari e partecip\u00f2 alla distruzione di Siris nel VI secolo a.C.\nNel 413 a.C. aiut\u00f2 Atene nella sua spedizione in Sicilia.\nDurante la Battaglia di Eraclea del 280 a.C. si alle\u00f2 invece contro Roma con Pirro e Taranto.\nQuando Roma vinse definitivamente la guerra contro Pirro, Metaponto fu duramente punita e alcuni esuli metapontini trovarono rifugio a Pisticci, unica citt\u00e0 che era rimasta fedele a Metaponto durante la guerra. Altri esuli metapontini trovarono ospitalit\u00e0 a Genusium, l'attuale Ginosa.\nMetaponto intanto sub\u00ec uno sconvolgimento del tessuto urbano in seguito alla realizzazione, sul lato orientale della citt\u00e0, di un \"castrum\", nel quale si insedi\u00f2 una guarnigione romana.\nNel 207 a.C. offr\u00ec ospitalit\u00e0 ad Annibale e i romani la punirono nuovamente, distruggendola. Divenne allora citt\u00e0 federata riacquistando il suo splendore intorno al I secolo a.C.\nL'espansione urbana della citt\u00e0 continu\u00f2 fino all'et\u00e0 romana.\nNel 72 - 73 a.C. la piana di Metaponto fu teatro del passaggio dell'esercito di schiavi e disperati guidati da Spartaco. Difatti i primi successi contro l'esercito di Roma permisero a Spartaco di raccogliere nuovi consensi, anche nella zona della Lucania, lo testimonia Plutarco: \"\u201cmolti mandriani e pastori della regione, che, gente giovane e robusta, si unirono ad essi\u201d\", e di agire liberamente saccheggiando Metaponto. \u00c8 in quelle terre che Spartaco si incontr\u00f2 con il pirata cilicio Tigrane (presumibilmente re Tigrane II) per organizzare il sospirato imbarco da Brindisi verso la Cilicia, poi fallito per il tradimento di quest'ultimo.\nCi\u00f2 coincise con la decadenza e col progressivo abbandono della citt\u00e0, che venne lentamente ricoperta dai sedimenti alluvionali dei fiumi.\nA poca distanza dalla citt\u00e0 moderna \u00e8 situata l'area archeologica di Metaponto con le sue rovine tra cui spiccano le celeberrime Tavole Palatine e il museo archeologico nazionale di Metaponto.\nI resti lapidei, colonne, capitelli, travi e altri rinvenimenti della citt\u00e0 di Metaponto negli anni sono serviti alla costruzione dei centri storici dei paesi dell'entroterra quali Bernalda, Montescaglioso, Ferrandina e Matera. Secondo \"Studi Istorici su la Magna Grecia e su la Brezia\" di Pier Nicola Leoni del 1862 (pag. 409), \"le colonne che ora sostengono le due navi minori del Duomo di Matera, si credono appartenere a questo tempio.\"\nEt\u00e0 contemporanea.\nLa frazione \u00e8 divenuta negli anni una stazione balneare con numerosi servizi quali alberghi, campeggi e villaggi turistici a servizio delle spiagge. A Metaponto sono state girate diverse scene della serie televisiva RAI \"Imma Tataranni - Sostituto procuratore\".\nEconomia.\nL'attivit\u00e0 di ricerca.\nNel 1985, nell'ambito degli impegni assunti dall'Eni nei confronti del territorio della Basilicata connessi allo sfruttamento delle risorse di idrocarburi, fu costituito tra l'Eni e la regione Basilicata un consorzio di ricerca di biotecnologia denominato \"Metapontum Agrobios\". L'impegno poi pass\u00f2 dall'Agip ad EniChem Agricoltura, per essere assunto poi pressoch\u00e9 totalmente dalla regione, con la partecipazione dell'Agenzia Lucana per lo Sviluppo e l'Innovazione in Agricoltura (A.L.S.I.A.),ubicata in localit\u00e0 Pantanello.\nInfrastrutture e trasporti.\nFerrovie.\nMetaponto dispone di propria stazione ferroviaria, posta sulla linea Taranto-Reggio Calabria, e origine della linea Battipaglia-Potenza-Metaponto.\nStrade.\nIl territorio di Metaponto \u00e8 attraversato dalle strade statali 106 Jonica e 407 Basentana e dalla ex strada statale 175 della Valle del Bradano"}
{"id": "2649419", "revid": "339392", "url": "https://it.wikipedia.org/wiki?curid=2649419", "title": "Celoglosso verde", "text": ""}
{"id": "2649421", "revid": "339392", "url": "https://it.wikipedia.org/wiki?curid=2649421", "title": "Coeloglossum", "text": ""}
{"id": "2649422", "revid": "121323922", "url": "https://it.wikipedia.org/wiki?curid=2649422", "title": "Loraine", "text": ""}
{"id": "2649423", "revid": "2091899", "url": "https://it.wikipedia.org/wiki?curid=2649423", "title": "Giampietro Campana", "text": "Creato marchese di Cavelli (1849), mise insieme una delle pi\u00f9 grandi collezioni ottocentesche di sculture ed antichit\u00e0 greche e romane\nFu inoltre tra i pi\u00f9 precoci collezionisti di opere pittoriche di maestri del XIV e XV secolo, i cosiddetti \"primitivi\", spesso trascurati dai suoi contemporanei. Come molti collezionisti della sua generazione, raccolse anche maioliche italiane del XV e XVI secolo. La sua collezione di gioielli in oro di et\u00e0 ellenistica e romana, oggi conservata al Museo del Louvre, \u00e8 stata oggetto di una mostra nel 2005-06.\nIl suo tracollo fortunoso aggiunge una nota particolare alla sua biografia.\nPrimi anni e carriera.\nGiampietro o Giovanni Pietro Campana nacque in una nobile famiglia originaria dell'Aquila. Sia suo nonno Giampietro che suo padre Prospero avevano svolto incarichi prestigiosi nella gestione del Monte di Piet\u00e0 a Roma. Orfano del padre, Giampietro, dopo aver compiuto gli studi al Collegio Nazareno, entr\u00f2 al Monte di Piet\u00e0 come assistente nel 1831 e ne fu nominato direttore generale nel maggio del 1833.\nNell'agosto del 1836 fu fatto \"cavaliere\" dell'Ordine di San Gregorio Magno da papa Gregorio XVI per ringraziamento dei prestiti che il riorganizzato Monte di Piet\u00e0 fu in grado di fare alla Santa Sede. Nel 1836 fu uno dei promotori della costituzione della Cassa di Risparmio di Roma, della quale fu socio fondatore e primo \"Direttore\" (1836-1838). \nAlla morte del padre Prospero, Giampietro Campana eredit\u00f2 le piccole collezioni (archeologica del nonno e numismatica del padre). Cresciuto in un ambiente di collezionisti, Campana non tard\u00f2 ad ingrandire la propria raccolta, sia attraverso acquisti sul mercato antiquario, sia grazie ad autorizzazioni per compiere scavi archeologici. I primi scavi archeologici furono intrapresi nel 1829 a Frascati, dove la famiglia aveva l'uso di immobili appartenenti alla Camera Apostolica.\nil 13 giugno 1844 divenne socio dell'Accademia delle scienze di Torino,\nCollezione.\nLa collezione Campana comprendeva bronzi e sculture in marmo, rilievi architettonici romani di terracotta, ancora oggi chiamati lastre \"Campana\", ceramiche, monete, medaglie, tutte opere acquisite sul mercato o attraverso gli scavi nella sua propriet\u00e0 e in altri siti, e finemente organizzate ed esposte nella sua villa presso il Laterano. Collezion\u00f2 anche pitture italiane, creando cos\u00ec una notevole collezione dei cosiddetti \"primitivi\" del XIV e del XV secolo.\nGrazie alla sua esperienza maturata in campo archeologico\u2013 che nella met\u00e0 del XIX secolo era prevalentemente una caccia di tesori d'arte e di curiosit\u00e0, anche nelle mani di un sofisticato amatore\u00a0\u2013 Campana fu responsabile della scoperta del colombario di Pomponio Hylas e di due altri colombari vicino al sepolcro degli Scipioni, di cui redasse la pubblicazione, cos\u00ec come la pubblicazione della propria collezione di bassorilievi in terracotta di epoca repubblicana, che portano ancora il suo nome.\nOttenne quindi posizioni di rilievo nell'amministrazione pontificia e fu messo a capo degli scavi a Ostia.\nDal 1842 pubblic\u00f2 varie edizioni della sua collezione di piastrelle modellate di terracotta, sotto il titolo \"Antiche opere in plastica discoperte, raccolte, e dichiarate\", in cui offr\u00ec saggi antiquari sulle rappresentazioni mitologiche e iconografiche nei pannelli e piastrelle stampati a rilievo; questo fu il primo lavoro ad attirare l'attenzione su questi elementi architettonici trascurati, che hanno una lunga storia pre-romana nella civilt\u00e0 etrusca.\nNel settembre del 1846 papa Pio IX fece una visita solenne a villa Campana, dove erano esposte le sculture romane della collezione. La villa, ereditata dal nonno, era sulle pendici superiori del Celio, in precedenza ritiro di Paolo della Croce, e vi si accedeva attraverso cancelli in ferro battuto da via di Santo Stefano Rotondo subito fuori piazza San Giovanni in Laterano; era stata abbellita e arredata in maniera classicheggiante che sembrava, ad una lady inglese in visita \"a temple of old \"Rome\", with well-proportioned columns and pediment\" (\"un tempio dell'antica Roma con ben proporzionate colonne e frontone\"). Il suo viale godeva dell'ombra del primo Eucalyptus di Roma, e nel giardino, accanto a piante esotiche, fontane e grotte, Giampietro Campana ricostru\u00ec una tomba etrusca.\nIl sito aveva alcuni autentici precedenti antichi, rovine della \"domus\" di Plauzio Laterano ed era attraversato da resti dell'Acquedotto Claudio; un \"triclinium\" affrescato scavato nel sito al tempo del padre di Campana fu immortalato in alcune incisioni. Annessa alla villa c'era la cappella di Santa Maria Imperatrice. Le due sezioni della propriet\u00e0 erano collegate da un tunnel privato che passava sotto via Santi Quattro Coronati.\nApogeo.\nIl 28 marzo 1849, Ferdinando II di Borbone, Re delle Due Sicilie, reinvest\u00ec Campana del titolo di marchese di Cavelli, che gi\u00e0 era appartenuto ai suoi avi . Nel 1851 il marchese spos\u00f2 una signora inglese, Emily Rowles, la cui famiglia aveva connessioni con il principe Luigi Napoleone, che poco dopo divenne Napoleone III. Fu consigliere del Granduca di Sassonia-Weimar. Nel 1851, la celebrazione del \"Natale di Roma\", la tradizionale data della fondazione di Roma, fu celebrata dalla Pontificia Accademia Romana di Archeologia a villa Campana sul colle Celio; tra i partecipanti ci fu Ludovico di Baviera. Oltre a questa \"villa suburbana\", Campana aveva anche la sua residenza romana principale, il Palazzo Campana, oggi noto come Palazzo Nainer, all'angolo tra via del Babuino e Piazza del Popolo; qui, secondo l\"'Handbook for travellers in central Italy\" di Blewitt (London, 1856), \"Il museo Campana \u00e8 per molti aspetti superiore al Museo Gregoriano al Vaticano, anche se \u00e8 aperto solo un giorno alla settimana e solo per quelli che hanno una lettera di presentazione. Le lastre Campana possono essere viste pi\u00f9 facilmente, poich\u00e9 si trovano al Monte di Piet\u00e0\". Vale la pena di citare la descrizione di Blewett della collezione di Palazzo Campana:\nLa collezione Campana, riunita virtualmente da Susanna Sarti, \"Giovanni Pietro Campana, 1808-1880 : the man and his collection\" (Oxford, 2001), \u00e8 on-line nel sito www.cvaonline.org; le sue dodici sezioni coprono vasi (I), bronzi (II), gioielli e monete (III), terrecotte (IV), vetri (V), dipinti etruschi, greci e romani (VI), sculture greche e romane (VII), dipinti italiani dal periodo bizantino a Raffaello (VIII), dipinti italiani dal 1500 a circa il 1700 (IX), maioliche italiane dei secoli XV e XVI (X), maioliche di Luca della Robbia e dei suoi contemporanei (XI), e curiosit\u00e0 etrusche e romane (XII).\nDisonore.\nA causa di un rovesciamento sorprendente delle sue fortune private, impegn\u00f2 i suoi gioielli antichi, e successivamente altre parti della collezione. Furono anche interrotti i lavori alla grande villa di Frascati del Vignola, che era stata preparata per accogliere le collezioni Campana, ma non riusc\u00ec a resistere alla tentazione di acquistare ventidue elementi di affresco classicistici dipinti da Baldassarre Peruzzi per la Villa Stati-Mattei, alla fine del 1856. Fu accusato, arrestato nel novembre 1857 e condannato per malversazione dai fondi pubblici posti sotto la sua cura. Dopo un drammatico processo fu condannato a venti anni di prigione, commutati in esilio e disonore.\nDispersione.\nLa sua collezione fu sequestrata dallo Stato Pontificio. Un catalogo della sua collezione fu pubblicato nel 1858 e la collezione fu messa in vendita. Opere della collezione Campana furono acquistate da grandi musei nazionali: il Museo dell'Ermitage di San Pietroburgo, dove al curatore dello zar, Stepan Gedeonov, fu offerto il diritto di scegliere gli oggetti dalla collezione prima dell'asta, il Victoria and Albert Museum di Londra ed il Metropolitan Museum of Art di New York.\nNella speranza di trovare un acquirente, l'oro antico fu affidato all'atelier Castellani, fondato nel 1814 da Fortunato Pio Castellani (1794-1865), un orefice, antiquario e collezionista, il cui \"atelier\", nella produzione di gioielli e oreficeria, fu tra i primi a prendere ispirazione dall'oro dell'antichit\u00e0, che era stato recuperato da Campana e da altri negli scavi della Campagna romana e in Etruria. Augusto Castellani (1829-1914), uno dei figli di Fortunato Pio, studi\u00f2 gli ori di Campana e fece sensibili restauri, che in alcuni casi produssero dei \"pastiches\", assemblati da antichi frammenti, e present\u00f2 un catalogo. Lo studio intimo degli originali rari suggerirono ai Castellani nuove tecniche di lavorazione e pi\u00f9 ampi restauri intrapresi durante il periodo in cui ebbero a disposizione la collezione Campana e che in alcuni casi trasformarono gli originali. Ulteriori copie e le interpretazioni furono effettuate da Castellani in un raffinato gusto archeologico. La collezione Campana di oro antico, rimontato e restaurato da Castellani fu acquistato dallo Stato francese nel 1862 ed \u00e8 conservato al Louvre.\nNove gallerie del Louvre contengono le ceramiche greche della collezione Campana.\nTra le collezioni Campana, solo la raccolta numismatica di circa quattrocento monete d'oro romane e bizantine rimase a Roma, acquistata nel 1873 dall'amministrazione dei Musei Capitolini, grazie all'interessamento di Augusto Castellani, che era un membro fondatore della Commissione Archeologica Comunale, e che fu nominato direttore dei Musei Capitolini lo stesso anno. Inoltre il lascito anche della sua collezione di pi\u00f9 di novemila monete costitu\u00ec il nucleo della collezione pubblica attuale.\nI pittori \"primitivi\"di Campana furono comprati dallo Stato francese. Nel 1976, 283 dipinti, gi\u00e0 di propriet\u00e0 di Campana, hanno ricevuto una sede ufficiale nel nuovo Mus\u00e9e du Petit Palais di Avignone.\nTra i dipinti di Campana c'era anche una serie di cinque affreschi trasferiti su tela. I soggetti, dalla scuola di Raffaello, erano stati eseguiti nel 1523-1524 nella Villa Palatina a Roma, che si trova nei pressi della chiesa di San Bonaventura al Palatino. Sono andati con la parte della collezione Campana che i russi acquisirono nel 1861 e sistemati nel Museo dell'Ermitage a San Pietroburgo.\nRitorno a Roma.\nDopo aver trascorso alcuni anni all'estero (a Ginevra dal 1864, a Parigi dal 1866) in ristrettezze economiche, in seguito all'unificazione dell'Italia, Campana torn\u00f2 a Roma, stabilendovisi nel 1870, e morendovi il 10 ottobre 1880, nel tentativo infruttuoso di reclamare dal Pontificato i profitti realizzati con le vendite della Collezione Campana, che andavano ben al di l\u00e0 del valore per cui era stata impegnata. Il progetto dell'amministrazione cittadina di edilizia sovvenzionata da essere costruita sul sito di Villa Campana da parte della \"Societ\u00e0 Italiana edificatrice\" cadde nel 1873, e la villa entr\u00f2 nella disponibilit\u00e0 di uno scultore inglese che viveva da tempo a Roma, Warrington Wood (1839-1886), un professore all'Accademia di San Luca. Con l'aiuto di un giardiniere inglese presto possedette \"the best turf in Rome\". Il sito fu successivamente edificato nel 1890.\nOltre alla mostra di Roma del 2006, lo stesso anno c'\u00e8 stata una mostra: \"Frascati al tempo di Pio IX e del Marchese Campana : ritratto di una citt\u00e0 tra cultura antiquaria e moderne strade ferrate\" che colloca Campana nel suo contesto culturale."}
{"id": "2649425", "revid": "287204", "url": "https://it.wikipedia.org/wiki?curid=2649425", "title": "Stockholm Open 1984", "text": "Lo Stockholm Open 1984 \u00e8 stato un torneo di tennis giocato sul cemento indoor. \n\u00c8 stata la 16\u00aa edizione dello Stockholm Open, del Volvo Grand Prix 1984.\nIl torneo si \u00e8 giocato al Kungliga tennishallen di Stoccolma in Svezia, dal 29 ottobre al 5 novembre 1984.\nCampioni.\nSingolare.\n John McEnroe ha battuto in finale Mats Wilander, 6\u20132, 3\u20136, 6\u20132\nDoppio.\n Henri Leconte / Tom\u00e1\u0161 \u0160m\u00edd hanno battuto in finale Vijay Amritraj / Ilie N\u0103stase,7\u20135, 7\u20135"}
{"id": "2649426", "revid": "599013", "url": "https://it.wikipedia.org/wiki?curid=2649426", "title": "Loraine (Dakota del Nord)", "text": "Loraine \u00e8 un centro abitato (\"city\") degli Stati Uniti d'America, situato nella Contea di Renville, nello Stato del Dakota del Nord. Nel censimento del 2000 la popolazione era di 19 abitanti. La citt\u00e0 \u00e8 stata fondata nel 1907. Appartiene all'area micropolitana di Minot.\nGeografia fisica.\nSecondo i rilevamenti dell'United States Census Bureau, la localit\u00e0 di Loraine si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a Loraine vivevano 19 persone, ed erano presenti 5 gruppi familiari. La densit\u00e0 di popolazione era di 11,6 ab./km\u00b2. Nel territorio comunale si trovavano 8 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 31,6% era al di sotto dei 18, lo 0% fra i 18 e i 24, il 21,1% fra i 25 e i 44, il 26,3% fra i 45 e i 64, mentre infine il 21,1% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 111,1 maschi."}
{"id": "2649434", "revid": "599013", "url": "https://it.wikipedia.org/wiki?curid=2649434", "title": "Michael Petkovic", "text": ""}
{"id": "2649437", "revid": "124123", "url": "https://it.wikipedia.org/wiki?curid=2649437", "title": "Guido Giunta", "text": "Carriera.\nSpecializzato nello stile libero, Ha partecipato nel 1934 ai campionati europei, vincendo una medaglia di bronzo nella staffetta 4 x 200\u00a0m stile libero con Massimo Costa, Paolo Costoli e Giacomo Signori.\nPalmar\u00e8s.\nCampionati italiani.\n1 titolo in staffetta:\n\"nd = non disputata\""}
{"id": "2649438", "revid": "110157", "url": "https://it.wikipedia.org/wiki?curid=2649438", "title": "Mohall", "text": "Mohall \u00e8 un centro abitato (\"city\") degli Stati Uniti d'America, capoluogo della Contea di Renville, nello Stato del Dakota del Nord. Nel censimento del 2000 la popolazione era di 812 abitanti. La citt\u00e0 \u00e8 stata fondata nel 1901. Appartiene all'area micropolitana di Minot.\nGeografia fisica.\nSecondo i rilevamenti dell'United States Census Bureau, la localit\u00e0 di Mohall si estende su una superficie di 2,80\u00a0km\u00b2, tutti occupati da terre.\nPopolazione.\nSecondo il censimento del 2000, a Mohall vivevano 812 persone, ed erano presenti 214 gruppi familiari. La densit\u00e0 di popolazione era di 288 ab./km\u00b2. Nel territorio comunale si trovavano 397 unit\u00e0 edificate. Per quanto riguarda la composizione etnica degli abitanti, il 98,40% era bianco, lo 0,74% era nativo, lo 0,25% proveniva dall'Asia e lo 0,62% proveniva da due o pi\u00f9 razze. La popolazione di ogni razza ispanica corrispondeva allo 0,25% degli abitanti.\nPer quanto riguarda la suddivisione della popolazione in fasce d'et\u00e0, il 20,9% era al di sotto dei 18, il 4,8% fra i 18 e i 24, il 20,8% fra i 25 e i 44, il 23,3% fra i 45 e i 64, mentre infine il 30,2% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 88,0 maschi."}
{"id": "2649440", "revid": "37401", "url": "https://it.wikipedia.org/wiki?curid=2649440", "title": "Marcazione (linguistica)", "text": ""}
{"id": "2649443", "revid": "62004", "url": "https://it.wikipedia.org/wiki?curid=2649443", "title": "Evgeny Vaytsekhovsky", "text": ""}
{"id": "2649445", "revid": "135491", "url": "https://it.wikipedia.org/wiki?curid=2649445", "title": "The Love Parade", "text": ""}
{"id": "2649448", "revid": "1543377", "url": "https://it.wikipedia.org/wiki?curid=2649448", "title": "Sherwood (Dakota del Nord)", "text": "Sherwood \u00e8 un centro abitato (\"city\") degli Stati Uniti d'America, situato nella Contea di Renville, nello Stato del Dakota del Nord. Nel censimento del 2000 la popolazione era di 255 abitanti. La citt\u00e0 \u00e8 stata fondata nel 1904. Appartiene all'area micropolitana di Minot.\nGeografia fisica.\nSecondo i rilevamenti dell'United States Census Bureau, la localit\u00e0 di Sherwood si estende su una superficie di 0,80\u00a0km\u00b2, tutti occupati da terre.\nPopolazione.\nSecondo il censimento del 2000, a Sherwood vivevano 255 persone, ed erano presenti 65 gruppi familiari. La densit\u00e0 di popolazione era di 308 ab./km\u00b2. Nel territorio comunale si trovavano 138 unit\u00e0 edificate. Per quanto riguarda la composizione etnica degli abitanti, il 98,04% era bianco, l'1,18% era nativo e lo 0,78% proveniva da due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 27,5% era al di sotto dei 18, il 4,7% fra i 18 e i 24, il 25,1% fra i 25 e i 44, il 23,1% fra i 45 e i 64, mentre infine il 19,6% era al di sopra dei 65 anni di et\u00e0. L'et\u00e0 media della popolazione era di 41 anni. Per ogni 100 donne residenti vivevano 96,2 maschi."}
{"id": "2649450", "revid": "135491", "url": "https://it.wikipedia.org/wiki?curid=2649450", "title": "As You Desire Me", "text": ""}
{"id": "2649452", "revid": "47280379", "url": "https://it.wikipedia.org/wiki?curid=2649452", "title": "Ribollitore", "text": ""}
{"id": "2649453", "revid": "339392", "url": "https://it.wikipedia.org/wiki?curid=2649453", "title": "\u00c0 nous la libert\u00e9", "text": ""}
{"id": "2649454", "revid": "124808", "url": "https://it.wikipedia.org/wiki?curid=2649454", "title": "The Private Life of Henry VIII", "text": ""}
{"id": "2649459", "revid": "135491", "url": "https://it.wikipedia.org/wiki?curid=2649459", "title": "It Happened One Night", "text": ""}
{"id": "2649460", "revid": "767487", "url": "https://it.wikipedia.org/wiki?curid=2649460", "title": "Tolley", "text": "Tolley \u00e8 un centro abitato (\"city\") degli Stati Uniti d'America, situato nella Contea di Renville, nello Stato del Dakota del Nord. Nel censimento del 2000 la popolazione era di 63 abitanti. La citt\u00e0 \u00e8 stata fondata nel 1905. Appartiene all'area micropolitana di Minot.\nGeografia fisica.\nSecondo i rilevamenti dell'United States Census Bureau, la localit\u00e0 di Tolley si estende su una superficie di 0,30\u00a0km\u00b2, tutti occupati da terre.\nPopolazione.\nSecondo il censimento del 2000, a Tolley vivevano 63 persone, ed erano presenti 15 gruppi familiari. La densit\u00e0 di popolazione era di 188 ab./km\u00b2. Nel territorio comunale si trovavano 39 unit\u00e0 edificate. Per quanto riguarda la composizione etnica degli abitanti, l'85,71% era bianco, il 7,94% era nativo e il 6,35% proveniva da due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 20,6% era al di sotto dei 18, l'1,6% fra i 18 e i 24, il 27,0% fra i 25 e i 44, il 28,6% fra i 45 e i 64, mentre infine il 22,2% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 133,3 maschi."}
{"id": "2649461", "revid": "135491", "url": "https://it.wikipedia.org/wiki?curid=2649461", "title": "Man of Aran", "text": ""}
{"id": "2649462", "revid": "1305772", "url": "https://it.wikipedia.org/wiki?curid=2649462", "title": "The Informer", "text": ""}
{"id": "2649464", "revid": "326822", "url": "https://it.wikipedia.org/wiki?curid=2649464", "title": "Episodi di Gankutsuou", "text": ""}
{"id": "2649465", "revid": "135491", "url": "https://it.wikipedia.org/wiki?curid=2649465", "title": "The Lives of a Bengal Lancer", "text": ""}
{"id": "2649469", "revid": "85743452", "url": "https://it.wikipedia.org/wiki?curid=2649469", "title": "Mr. Deeds Goes to Town", "text": ""}
{"id": "2649471", "revid": "135491", "url": "https://it.wikipedia.org/wiki?curid=2649471", "title": "The Story of Louis Pasteur", "text": ""}
{"id": "2649475", "revid": "135491", "url": "https://it.wikipedia.org/wiki?curid=2649475", "title": "The Life of Emile Zola", "text": ""}
{"id": "2649476", "revid": "701660", "url": "https://it.wikipedia.org/wiki?curid=2649476", "title": "Elmo di Scanderbeg", "text": "L'elmo di Scanderbeg, o corona di Scanderbeg, \u00e8 l'elmo con cui fu incoronato Giorgio Castriota Scanderbeg, condottiero e patriota albanese del XV secolo.\nStoria.\nLa tradizione vuole che l'elmo sia stato creato per Giorgio Castriota Scanderbeg, principe di Albania dal 1444 al 1468, considerato il fondatore dello stato albanese dopo che questi ebbe strappato l'Albania all'Impero Ottomano.\nNel 1478 l'Albania venne riconquistata dai turchi ottomani, che non erano soliti indossare corone specifiche per i loro possedimenti, e l'elmo di Skanderbeg venne venduto dai suoi discendenti ad una famiglia nobile italiana. L'elmo e la spada successivamente furono acquistate dall'arciduca Ferdinando II d'Austria, e furono poi esposti inizialmente presso il Museo di Ambras, in Tirolo, e dal 1806 trasferiti al Museo imperiale di Vienna. Oggi sono esposti al Neue Burg presso la collezione d'Armi e Armeria a Vienna.\nNel 1931 re Zog I di Albania si rec\u00f2 a Vienna, per tentare di rimpatriare l'elmo, probabilmente per una sua successiva incoronazione, ma questo progetto non ebbe seguito. Per l'incoronazione dei re albanesi, ad ogni modo, vennero realizzate delle copie di questa stessa corona di cui le pi\u00f9 rilevanti si trovano ancora oggi al Castello di Kruja e presso il Museo Nazionale di Storia a Tirana.\nNel 2012, in occasione del centenario dell'indipendenza dell'Albania, l'elmo e la spada sono stati dati in prestito al Museo Nazionale di Storia di Tirana per una mostra.\nCaratteristiche.\nL'elmo \u00e8 costituito principalmente da metallo chiaro, con una grande striscia dorata che sembra avvolgerlo. In cima all'elmo si nota la testa di una capra con due lunghe corna, anch'esse rivestite in oro. Nella striscia dorata in fondo sono incise le lettere accoppiate \"* IN * PE * RA * TO * RE * BT *\", che sarebbero abbreviazioni per \"Ihezus Nazarenus\" * \"Principi Emathie\" * \"Regi Albaniae\" * \"Terrori Osmanorum\" * \"Regi Epirotarum\" * \"Benedictat Te\", che tradotto d\u00e0: \n\"Ges\u00f9 nazareno benedice [Scanderbeg], principe di Mat, Re dell'Albania, Terrore degli Ottomani, Re dell'Epiro\".\nMolti studiosi legano il simbolo della capra con l'elmo di Alessandro Magno, visto che il Castriota era un ammiratore di quest'ultimo, e aveva ricevuto anche l'onore dell'appellativo di \"Principe Alessandro\" (\"\u0130skender Beg\") quando era ancora suddito ottomano. \u00c8 probabile che anche la figura di Pirro sia stata usata da Scanderbeg come esempio.\nFigura araldica.\nNell'araldica militare italiana l'elmo di Scanderbeg d'oro, spesso posto sui colori tradizionali albanesi, nero e rosso, \u00e8 il simbolo concesso alle unit\u00e0 che hanno combattuto nella campagna italiana di Grecia durante la seconda guerra mondiale."}
{"id": "2649479", "revid": "62004", "url": "https://it.wikipedia.org/wiki?curid=2649479", "title": "Inessa Kravets", "text": ""}
{"id": "2649481", "revid": "287204", "url": "https://it.wikipedia.org/wiki?curid=2649481", "title": "Abercrombie (Dakota del Nord)", "text": "Abercrombie \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 296 abitanti. La citt\u00e0 \u00e8 stata fondata nel 1884. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Abercrombie si estende su una superficie di 1,6 km\u00b2, tutti occupati da terre.\nPopolazione.\nSecondo il censimento del 2000, ad Abercrombie vivevano 296 persone, ed erano presenti 73 gruppi familiari. La densit\u00e0 di popolazione era di 187 ab./km\u00b2. Nel territorio comunale si trovavano 138 unit\u00e0 edificate. Per quanto riguarda la composizione etnica degli abitanti, il 96,62% era bianco, l'1,35% era nativo, lo 0,34% proveniva dall'Asia e l'1,69% proveniva da due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 32,1% era al di sotto dei 18, il 6,4% fra i 18 e i 24, il 31,8% fra i 25 e i 44, il 18,9% fra i 45 e i 64, mentre infine il 10,8% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 124,2 maschi."}
{"id": "2649497", "revid": "27835020", "url": "https://it.wikipedia.org/wiki?curid=2649497", "title": "20/65", "text": ""}
{"id": "2649499", "revid": "307923", "url": "https://it.wikipedia.org/wiki?curid=2649499", "title": "Valuta forte", "text": "Con il termine valuta forte, in economia, ci si riferisce a una valuta negoziata a livello globale che pu\u00f2 fungere da bene rifugio affidabile e stabile. Tra i fattori che contribuiscono a definire lo status di valuta forte sono compresi stabilit\u00e0 politica, bassa inflazione, politiche monetarie e fiscali regolari, copertura con riserve di metalli preziosi e valore nei confronti delle altre valute stabile o crescente nel lungo termine in considerazione del peso delle negoziazioni.\nNel 2008 le valute forti potevano essere considerate le seguenti: dollaro statunitense, euro, franco svizzero, sterlina britannica, corona norvegese, corona svedese, dollaro canadese, yen e dollaro australiano. Tuttavia la variet\u00e0 delle teorie di politica monetaria esclude che qualsiasi elenco del genere possa essere considerato esaustivo e definitivo.\nL'andamento fortemente ribassista dell'US dollar index (USDX) dal suo massimo di novembre 2006, ha indebolito la posizione del dollaro come valuta forte. Prima di essere sostituito dall'euro, il marco tedesco era considerato una delle migliori valute forti al mondo.\nIn alcune economie, in particolare quelle pianificate o quelle che utilizzano una valuta debole, possono esserci esercizi commerciali speciali che accettano solo valute forti. Fanno parte di questa categoria i negozi \"Tuzex\" nella ex Cecoslovacchia, la catena \"Intershop\" nella Repubblica Democratica Tedesca e i \"Friendship Store\" nella Repubblica Popolare Cinese dei primi anni novanta. Questi negozi offrivano una gamma di prodotti \u2014 molti dei quali scarsi o importati \u2014 pi\u00f9 ampia rispetto ai negozi normali.\nI tempi cambiano, e una valuta ritenuta debole in un certo momento, pu\u00f2 rafforzarsi, sino a diventare una valuta forte in un periodo successivo. Nell'immediato secondo dopoguerra, la sterlina britannica era considerata strutturalmente debole ed esposta alla svalutazione (in termini reali); attualmente, in seguito al ripristino della solidit\u00e0 fiscale e monetaria, \u00e8 ritenuta una valuta forte. Il dollaro statunitense \u00e8 stato considerato una valuta forte negli anni recenti, e un importante porto sicuro nei periodi di tensione internazionale o di guerra, ma gli Stati Uniti hanno ampi deficit fiscali e commerciali, nonch\u00e9 un problema irrisolto relativo a molte valute asiatiche agganciate al dollaro e che quindi non si apprezzano al crescere dei propri saldi commerciali con gli Stati Uniti; alcuni analisti ritengono che in seguito a ci\u00f2 il dollaro potrebbe entrare in un periodo di debolezza; in particolare esistono segnali dalla Cina relativi a una possibile revisione del tasso al quale il renminbi \u00e8 agganciato al dollaro. Ci sono alcuni timori che i prezzi delle materie prime, espressi in dollari, come quello del petrolio, potrebbero rapidamente trovarsi sotto indebite pressioni rialziste se il valore del dollaro divenisse instabile e non fosse pi\u00f9 visto come un bene rifugio sicuro. Comunque i prezzi delle materie prime dovrebbero stabilizzarsi se la loro quotazione fosse espressa con una valuta pi\u00f9 stabile o se il dollaro si stabilizzasse.\nGli investitori, cos\u00ec come la gente comune, preferiscono generalmente le valute forti a quelle deboli in periodi di inflazione elevata (o pi\u00f9 precisamente in periodi di elevati differenziali inflativi internazionali), in periodi di elevato rischio politico o militare, o quando c'\u00e8 la sensazione che uno o pi\u00f9 tassi di cambio d'imposizione governativa siano irrealistici. Ci possono essere ragioni regolamentari che portano a preferire l'investimento in una valuta diversa da quella locale, come controlli sui capitali che rendano difficile l'utilizzo della valuta locale al di fuori della nazione d'origine.\nPer esempio, durante la guerra fredda il rublo sovietico non era una valuta forte, perch\u00e9 non poteva essere speso facilmente al di fuori dell'Unione Sovietica e perch\u00e9 i tassi di cambio venivano fissati a livelli artificialmente elevati per le persone in possesso di valute forti, come i turisti occidentali. Il governo sovietico imponeva inoltre severi limiti sulla quantit\u00e0 di rubli che potevano essere cambiati in valuta forte da parte dei cittadini sovietici. Dopo la caduta dell'Unione Sovietica nel dicembre 1991, il rublo sub\u00ec una rapida svalutazione, mentre il potere d'acquisto del dollaro era pi\u00f9 stabile, rendendo cos\u00ec quest'ultima valuta pi\u00f9 forte del rublo. Un turista poteva cambiare un dollaro con 200 rubli nel giugno 1992, e con 500 rubli nel novembre dello stesso anno. Un operaio con un salario mensile di 2\u00a0000 rubli che intendesse comprare merce straniera, avrebbe fatto meglio a cambiare i rubli in dollari al cambio precedente piuttosto che al successivo: 1\u00a0000 rubli valevano 5 dollari a giugno, e quegli stessi 5 dollari valevano 2\u00a0500 rubli a novembre.\nPoich\u00e9 le valute forti possono essere oggetto di restrizioni legali, le transazioni in valute forti possono portare alla formazione di un mercato nero. In alcuni casi, un'economia pu\u00f2 cercare di incrementare la fiducia nella valuta locale agganciandola a una valuta forte, come nel caso del dollaro di Hong Kong, del marco bosniaco o del renminbi cinese. Tale scelta pu\u00f2 condurre a situazioni problematiche, quando le condizioni economiche costringono il governo a sciogliere il legame valutario (con conseguente rapidissimo apprezzamento o deprezzamento), come accaduto in Argentina nel 2001.\nIn alcuni casi, un'economia pu\u00f2 scegliere di abbandonare del tutto la valuta locale e di adottare una valuta forte come moneta a corso legale. Esempio comprendono l'adozione in Ecuador ed El Salvador del dollaro USA, e l'adozione in Kosovo e Montenegro del marco tedesco prima e dell'euro poi."}
{"id": "2649500", "revid": "135491", "url": "https://it.wikipedia.org/wiki?curid=2649500", "title": "Of Human Hearts", "text": ""}
{"id": "2649506", "revid": "123602241", "url": "https://it.wikipedia.org/wiki?curid=2649506", "title": "Truth", "text": "Truth (\"verit\u00e0\" in lingua inglese) pu\u00f2 riferirsi a:"}
{"id": "2649507", "revid": "1305887", "url": "https://it.wikipedia.org/wiki?curid=2649507", "title": "Sir Leigh Teabing", "text": "Sir Leigh Teabing \u00e8 un personaggio immaginario nato dalla penna dello scrittore statunitense Dan Brown. \u00c8 il principale antagonista nel romanzo \"Il codice da Vinci\", del 2003. \u00c8 uno storico professionista di fama mondiale, autore di numerose ricerche.\nBiografia.\nTeabing \u00e8 di origini britanniche, uno studioso del Graal e amico del professore di Harvard, Robert Langdon. Enormemente ricco, vive al di fuori di Parigi, in un castello di campagna chiamato Ch\u00e2teau Villette con il suo fedele maggiordomo R\u00e9my Legaludec.\nIn giovane et\u00e0 contrasse la poliomielite e anche se vive in Francia, si reca regolarmente in Gran Bretagna per ricevere il trattamento a causa di una diffidenza nei confronti dei medici francesi. Teabing indossa spesso bretelle di metallo e usa le stampelle. La disabilit\u00e0 di Teabing \u00e8 un'allusione alla ferita inguaribile del Re Pescatore del ciclo arturiano.\nAppare come un uomo di et\u00e0 matura, affascinante, colto e cavalleresco, anche se molto machiavellico quando deve raggiungere i suoi scopi, che ritiene giustificati; infatti a causa del proprio anticattolicesimo, crede che il Priorato di Sion abbia tradito la missione di custodire il Graal, rappresentato da Maria Maddalena, in quanto non lo ha rivelato allo scadere del 2000: per questo non si fa scrupoli a stringere un'apparente alleanza segreta con la Chiesa cattolica e l'Opus Dei, che in realt\u00e0 vuole distruggere. Sotto lo pseudonimo \"il Maestro\", Teabing commissiona al monaco Silas gli omicidi dei dirigenti del Priorato come il Gran Maestro Jacques Sauni\u00e8re, curatore del Louvre. In seguito uccide personalmente il suo maggiordomo, avvelenandolo. Dopo aver cercato di portare dalla sua parte la nipote del curatore, Sophie Neveu, e il protagonista Robert Langdon, il suo piano fallisce e viene arrestato dalla polizia inglese.\nInterpreti.\nNel film \u00e8 stato interpretato da Ian McKellen.\nOrigine del nome.\nDue degli autori de \"Il santo Graal\" (\"The Holy Blood and The Holy Grail\"), un libro che ha influenzato \"Il codice da Vinci\", si chiamano Richard Leigh e Michael Baigent (il terzo \u00e8 Henry Lincoln).\nIl nome di Leigh Teabing \u00e8 composto dal cognome di Richard Leigh e dall'anagramma del cognome di Michael Baigent."}
{"id": "2649510", "revid": "287204", "url": "https://it.wikipedia.org/wiki?curid=2649510", "title": "Balagoda", "text": " \nBalagoda (o Balagunda, Balgoda, Baliguda) \u00e8 una suddivisione dell'India, classificata come \"census town\", di 11.830 abitanti, situata nel distretto di Kendujhar, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 6' 0 N e 85\u00b0 22' 0 E e ha un'altitudine di 456 .\nSociet\u00e0.\nEvoluzione demografica.\nAl censimento del 2001 la popolazione di Balagoda assommava a 11.830 persone, delle quali 6.307 maschi e 5.523 femmine. I bambini di et\u00e0 inferiore o uguale ai sei anni assommavano a 1.655, dei quali 841 maschi e 814 femmine. Infine, coloro che erano in grado di saper almeno leggere e scrivere erano 7.455, dei quali 4.569 maschi e 2.886 femmine."}
{"id": "2649511", "revid": "287204", "url": "https://it.wikipedia.org/wiki?curid=2649511", "title": "Balimela", "text": " \nBalimela (Balimila) \u00e8 una citt\u00e0 dell'India di 11.500 abitanti, situata nel distretto di Malkangiri, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 18\u00b0 15' 0 N e 82\u00b0 7' 60 E e ha un'altitudine di 417 .\nSociet\u00e0.\nEvoluzione demografica.\nAl censimento del 2001 la popolazione di Balimela assommava a 11.500 persone, delle quali 5.938 maschi e 5.562 femmine. I bambini di et\u00e0 inferiore o uguale ai sei anni assommavano a 1.542, dei quali 751 maschi e 791 femmine. Infine, coloro che erano in grado di saper almeno leggere e scrivere erano 6.528, dei quali 3.931 maschi e 2.597 femmine."}
{"id": "2649513", "revid": "287204", "url": "https://it.wikipedia.org/wiki?curid=2649513", "title": "Balugaon", "text": " \nBalugaon \u00e8 una citt\u00e0 dell'India di 15.824 abitanti, situata nel distretto di Khordha, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 10' 0 N e 85\u00b0 5' 60 E e ha un'altitudine di 75 .\nSociet\u00e0.\nEvoluzione demografica.\nAl censimento del 2001 la popolazione di Balugaon assommava a 15.824 persone, delle quali 8.362 maschi e 7.462 femmine. I bambini di et\u00e0 inferiore o uguale ai sei anni assommavano a 2.142, dei quali 1.099 maschi e 1.043 femmine. Infine, coloro che erano in grado di saper almeno leggere e scrivere erano 10.537, dei quali 6.238 maschi e 4.299 femmine."}
{"id": "2649518", "revid": "1305772", "url": "https://it.wikipedia.org/wiki?curid=2649518", "title": "Papaya (disambigua)", "text": ""}
{"id": "2649519", "revid": "599013", "url": "https://it.wikipedia.org/wiki?curid=2649519", "title": "Blu notte", "text": ""}
{"id": "2649520", "revid": "287204", "url": "https://it.wikipedia.org/wiki?curid=2649520", "title": "Banapur", "text": " \nBanapur (o Banpur) \u00e8 una citt\u00e0 dell'India di 16.437 abitanti, situata nel distretto di Khordha, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 46' 60 N e 85\u00b0 10' 60 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Banapur assommava a 16.437 persone, delle quali 8.318 maschi e 8.119 femmine. I bambini di et\u00e0 inferiore o uguale ai sei anni assommavano a 2.116, dei quali 1.065 maschi e 1.051 femmine. Infine, coloro che erano in grado di saper almeno leggere e scrivere erano 11.330, dei quali 6.394 maschi e 4.936 femmine."}
{"id": "2649521", "revid": "287204", "url": "https://it.wikipedia.org/wiki?curid=2649521", "title": "Gilberto Elsa", "text": "Carriera.\n\u00c8 stato un dorsista molto buono, capace di vincere medaglie agli europei del 1958, bronzo nella staffetta 4 x 100 mista con Roberto Lazzari, Federico Dennerlein e Paolo Pucci. e alle universiadi del 1959, nonch\u00e9 di essere pi\u00f9 volte campione e primatista italiano.\nPalmar\u00e8s.\nCampionati italiani.\n5 titoli individuali e 2 in staffette, cos\u00ec ripartiti:"}
{"id": "2649522", "revid": "287204", "url": "https://it.wikipedia.org/wiki?curid=2649522", "title": "Barapali", "text": " \nBarapali (o Barpali) \u00e8 una citt\u00e0 dell'India di 19.154 abitanti, situata nel distretto di Bargarh, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 11' 60 N e 83\u00b0 34' 60 E e ha un'altitudine di 178 .\nSociet\u00e0.\nEvoluzione demografica.\nAl censimento del 2001 la popolazione di Barapali assommava a 19.154 persone, delle quali 9.807 maschi e 9.347 femmine. I bambini di et\u00e0 inferiore o uguale ai sei anni assommavano a 2.271, dei quali 1.149 maschi e 1.122 femmine. Infine, coloro che erano in grado di saper almeno leggere e scrivere erano 12.618, dei quali 7.382 maschi e 5.236 femmine."}
{"id": "2649523", "revid": "287204", "url": "https://it.wikipedia.org/wiki?curid=2649523", "title": "Barbil", "text": " \nBarbil (o Barabil, Bada Barabil) \u00e8 una suddivisione dell'India, classificata come \"municipality\", di 52.586 abitanti, situata nel distretto di Kendujhar, nello stato federato dell'Orissa. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 7' 0 N e 85\u00b0 24' 0 E e ha un'altitudine di 476 .\nSociet\u00e0.\nEvoluzione demografica.\nAl censimento del 2001 la popolazione di Barbil assommava a 52.586 persone, delle quali 27.610 maschi e 24.976 femmine. I bambini di et\u00e0 inferiore o uguale ai sei anni assommavano a 8.576, dei quali 4.340 maschi e 4.236 femmine. Infine, coloro che erano in grado di saper almeno leggere e scrivere erano 29.352, dei quali 17.947 maschi e 11.405 femmine."}
{"id": "2649525", "revid": "287204", "url": "https://it.wikipedia.org/wiki?curid=2649525", "title": "Basudebpur", "text": " \nBasudebpur \u00e8 una citt\u00e0 dell'India di 29.998 abitanti, situata nel distretto di Bhadrak, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 8' 7 N e 86\u00b0 44' 19 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Basudebpur assommava a 29.998 persone, delle quali 15.507 maschi e 14.491 femmine. I bambini di et\u00e0 inferiore o uguale ai sei anni assommavano a 4.190, dei quali 2.223 maschi e 1.967 femmine. Infine, coloro che erano in grado di saper almeno leggere e scrivere erano 18.015, dei quali 10.742 maschi e 7.273 femmine."}
{"id": "2649527", "revid": "158286", "url": "https://it.wikipedia.org/wiki?curid=2649527", "title": "Chiesa di santa Maria di Idris", "text": ""}
{"id": "2649534", "revid": "697352", "url": "https://it.wikipedia.org/wiki?curid=2649534", "title": "Side Order of Life", "text": "Side Order of Life \u00e8 una serie televisiva statunitense andata in onda per una stagione (13 episodi), proposta da Lifetime la domenica notte.\nIn Italia \u00e8 stato mandato in onda da Mya, nell'estate del 2009, il mercoled\u00ec sera, dopo la programmazione di un episodio della seconda stagione del telefilm \"Gossip Girl\".\nIn America fu mandato in anteprima il 15 luglio 2007. Una prima analisi \u00e8 stata positiva, Variety.com afferma: \"lo scrittore-produttore Margaret Nagle porta un livello di spirito del procedimento superiore alla maggior parte chick-lit di ispirazione fiction.\" \"The Seattle Times\", dopo aver descritto la premessa, ha detto, \"Se questo genere di tutti i suoni banale, beh, \u00e8 di tipo fino a realizzare la linea della storia colpisce il segno, facendo si \u00e8 richiamato il proprio passi falsi e si rammarica di non aver tenuto meglio carica.\"\nIl Boston Herald ha dichiarato che \"Side Order of Life\", la nuova commedia di Lifetime vuole essere il nuovo \"Grey's Anatomy\", prende in prestito anche il padre di Meredith per il debutto,\" ma, nonostante il contenuto della revisione, valutato una 'B' disse: \u00e8 stato \"quasi soddisfacente.\"\nLifetime ha deciso di non riproporre \"Side Order of Life\" per una seconda stagione e nonostante ci fosse anche un pubblico formato da persone con parenti o amici colpiti dal cancro ha deciso di non cambiare idea.\nLifetime ha annunciato subito dopo questa decisione, che ci sarebbe stato l'acquisto dello show \"Project Runway\", anche se la connessione a eventi indipendenti \u00e8 stata pubblicizzata.\nTrama.\nMarisa Coughlan interpreta Jenny McIntyre, una fotografa che riconsidera la sua vita dopo che la sua migliore amica, \"Vivy Porter\" (Diana-Maria Riva), le rivela che le \u00e8 stato diagnosticato un cancro. Jason Priestley ritorna a recitare in un telefilm con \"Ian Denison\", il fidanzato di Jenny. Christopher Gartin interpreta il capo di Jenny, \"Rick Purdy\" nella rivista \"In Person\"; lui ama Vivy, ma lei lo ha respinto.\nJenny si trova in sinotnia con l'uomo con cui si ritrova a parlare dopo aver sbagliato numero, provando a chiamare Ian per parlare del matrimonio che secondo lei avrebbe dovuto essere annullato. Mentre Jenny e l'uomo del cellulare continuano a sentirsi, Ian instaura un rapporto con Rebecca, l'altra migliore amica di Vivy, che era venuta a trovare la donna dopo aver scoperto della sua malattia. Nell'ultima puntata i due si sposano, mentre Jenny finalmente riesce ad incontrare di persona \"l'uomo del cellulare\"."}
{"id": "2649539", "revid": "131358", "url": "https://it.wikipedia.org/wiki?curid=2649539", "title": "FK Dinamo San Pietroburgo", "text": ""}
{"id": "2649540", "revid": "287204", "url": "https://it.wikipedia.org/wiki?curid=2649540", "title": "Bangura", "text": "Bangura \u00e8 una suddivisione dell'India, classificata come \"census town\", di 5.168 abitanti, situata nel distretto di Kendujhar, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 16' 56 N e 86\u00b0 17' 42 E.\nSociet\u00e0.\nEvoluzione demografica.\nAl censimento del 2001 la popolazione di Bangura assommava a 5.168 persone, delle quali 2.679 maschi e 2.489 femmine. I bambini di et\u00e0 inferiore o uguale ai sei anni assommavano a 730, dei quali 381 maschi e 349 femmine. Infine, coloro che erano in grado di saper almeno leggere e scrivere erano 2.969, dei quali 1.840 maschi e 1.129 femmine."}
{"id": "2649542", "revid": "339392", "url": "https://it.wikipedia.org/wiki?curid=2649542", "title": "Chiesa di san Severino abate", "text": ""}
{"id": "2649547", "revid": "767487", "url": "https://it.wikipedia.org/wiki?curid=2649547", "title": "Simulazione (informatica)", "text": "Nell'informatica teorica una simulazione \u00e8 una relazione tra sistemi a transizione di stati che associa sistemi che si comportano nella stessa maniera, nel senso che un sistema simula l'altro. Intuitivamente, un sistema simula un altro sistema se le sue mosse corrispondono a quelle del sistema simulato. La definizione di base mette in relazione stati all'interno di un sistema di transizioni ma questo \u00e8 facilmente adattabile per mettere in relazione due sistemi separati costruendo un sistema che consista dell'unione disgiunta dei componenti corrispondenti.\nDefinizione Formale.\nDato un Sistema a transizioni di stati con etichette (S, \u039b, \u2192), per simulazione si intende una relazione binaria \"R\" su \"S\" (es. \"R\" \u2286 \"S\"\u00d7\"S\") tale che per ogni p, q \u2208 S, se allora per ogni \u03b1 \u2208 \u039b, e per ogni \"p'\" \u2208 \"S\", \nimplica che esiste un \"q\"' \u2208 S tale che\ne (p',q') \u2208 R."}
{"id": "2649552", "revid": "1728", "url": "https://it.wikipedia.org/wiki?curid=2649552", "title": "Nikolaj Jegorovi\u010d Sver\u010dkov", "text": ""}
{"id": "2649554", "revid": "827882", "url": "https://it.wikipedia.org/wiki?curid=2649554", "title": "Barney", "text": ""}
{"id": "2649561", "revid": "767487", "url": "https://it.wikipedia.org/wiki?curid=2649561", "title": "Barney (Dakota del Nord)", "text": "Barney \u00e8 un centro abitato (\"city\") degli Stati Uniti d'America, situato nella Contea di Richland, nello Stato del Dakota del Nord. Nel censimento del 2000 la popolazione era di 69 abitanti. La citt\u00e0 \u00e8 stata fondata nel 1899. Appartiene all'area micropolitana di Wahpeton.\nGeografia fisica.\nSecondo i rilevamenti dell'United States Census Bureau, la localit\u00e0 di Barney si estende su una superficie di 0,4 km\u00b2, tutti occupati da terre.\nPopolazione.\nSecondo il censimento del 2000, a Barney vivevano 69 persone, ed erano presenti 17 gruppi familiari. La densit\u00e0 di popolazione era di 167 ab./km\u00b2. Nel territorio comunale si trovavano 28 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 33,3% era al di sotto dei 18, il 7,2% fra i 18 e i 24, il 21,7% fra i 25 e i 44, il 26,1% fra i 45 e i 64, mentre infine l'11,6% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 76,9 maschi."}
{"id": "2649564", "revid": "107636768", "url": "https://it.wikipedia.org/wiki?curid=2649564", "title": "Bisimulazione", "text": "Nel campo dell'informatica teorica la bisimulazione \u00e8 una relazione binaria tra sistemi a transizione di stati, che associa due sistemi quando si comportano nello stesso modo, quando cio\u00e8 un sistema simula l'altro e viceversa.\nIntuitivamente due sistemi sono bisimilari se le transizioni di uno possono essere ordinatamente mimate dall'altro, ed \u00e8 in questo senso che si dice che un osservatore non \u00e8 in grado di distinguerli.\nDefinizione formale.\nDato un sistema a transizione di stati (formula_1, formula_2, formula_3), una relazione di \"bisimulazione\" \u00e8 una relazione binaria formula_4 su formula_1 (quindi formula_6) tale che sia formula_4-1 and formula_4 \u00e8 una simulazione.\nEquivalentemente formula_4 \u00e8 una bisimulazione se per ogni coppia di elementi formula_10 in formula_1 con formula_12 in formula_4, per ogni formula_14 in formula_2: \nper ogni formula_16 in formula_1, \nimplica che esiste un formula_19 in formula_1 tale che\ncon formula_22; e, simmetricamente, per ogni formula_19 in formula_1\nimplica che esiste un formula_16 in formula_1 tale che\ne formula_22.\nDati due stati formula_30 e formula_31 in formula_1, formula_30 \u00e8 \"bisimilare\" a formula_31, scritto formula_35, se esiste una bisimulazione formula_4 tale che formula_37. "}
{"id": "2649569", "revid": "181699", "url": "https://it.wikipedia.org/wiki?curid=2649569", "title": "Tanto gentile e tanto onesta pare", "text": "Tanto gentile e tanto onesta pare \u00e8 un sonetto di Dante Alighieri contenuto nel XXVI capitolo della \"Vita Nova\", uno dei pi\u00f9 chiari esempi dello stile della \"loda\" e della scuola stilnovista.\nAnalisi.\nContenutistica.\nLo \"Stilo della loda\".\nIl sonetto \u00e8 densissimo di \"artifatti\" e pensieri propri dello stilnovismo, condensati in soli 14 versi. Infatti, l'intero componimento \u00e8 latore, in primo luogo, dell'elogio di Beatrice (non a caso il sonetto, posto nel cuore della \"Vita Nuova\", costituisce il culmine dello \"stilo della loda\", assieme al sonetto \"Vede perfettamente onne salute\"), grazie poi alla quale \u00aberano onorate e laudate molte [altre donne]\u00bb. Costei, grazie al \"saluto\", dispensa la grazia salvifica, operando la redenzione e donando beatitudine agli uomini. \nNon vi \u00e8 alcuna fisicit\u00e0 nel sonetto, nessuna descrizione di Beatrice, vista e percepita da Dante sotto una luce puramente angelica: si allude, al massimo, a \"labbia\", latinismo che Gianfranco Contini preferisce tradurre con \"fisionomia\" anzich\u00e9 con \"volto\", in quanto la considera una \u00abtraduzione meno imprecisa\u00bb. Beatrice rappresenta quasi una emanazione di Dio (\"figura Christi\"), attraverso uno \"spirito soave\" che induce chiunque a sospirare al passaggio della \"gentilissima\" Beatrice.\nLa terminologia.\nLo \"stilo della loda\" si avvale di una terminologia specifica, su cui si fonda l'intero impianto contenutistico del prosimetro dantesco:\nStilistica e linguistica.\nLa dimensione contemplativa \u00e8 costruita dal poeta attraverso le pause e gli accenti ritmici ben calibrati, che scandiscono il tempo di questa scena rarefatta. L'andamento \u00e8 dolce, chiaro e perci\u00f2 non difficile da comprendere, ricca di infiniti, participi e gerundi. Il tutto \u00e8 facilitato anche dalla posizione delle rime, ottenute attraverso l'allineamento delle desinenze dei termini. Come gi\u00e0 prima accennato, v'\u00e8 la presenza della dittologia sinonimica \"tanto gentile e tanto onesta\", la quale a sua volta racchiude l'anafora \"tanto\", volta a sublimare le qualit\u00e0 di Beatrice. Le \"parole chiave\" (\"pare\" al verso 1; \"saluta\" al verso 2; \"laudare\" al verso 5) sono tutte poste in \"posizione forte\", cio\u00e8 poste alla fine del verso per dar maggior rilievo. A livello lessicale, troviamo latinismi (\"onesta, labbia\") e sicilianismi (\"vestuta\"). Dal punto di vista linguistico, infine, abbiamo un esempio della legge \u00abTobler-Mussafia\u00bb: il \"Mostrasi\" (v. 9) presenta il riflessivo \"si\" in posizione clitica, cio\u00e8 dopo il verbo."}
{"id": "2649573", "revid": "287204", "url": "https://it.wikipedia.org/wiki?curid=2649573", "title": "Belagachhia", "text": " \nBelagachhia (o Belgachhia) \u00e8 una suddivisione dell'India, classificata come \"census town\", di 4.610 abitanti, situata nel distretto di Cuttack, nello stato federato dell'Orissa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 20\u00b0 26' 09 N e 85\u00b0 51' 13 E.\nSociet\u00e0.\nEvoluzione demografica.\nAl censimento del 2001 la popolazione di Belagachhia assommava a 4.610 persone, delle quali 2.366 maschi e 2.244 femmine. I bambini di et\u00e0 inferiore o uguale ai sei anni assommavano a 527, dei quali 271 maschi e 256 femmine. Infine, coloro che erano in grado di saper almeno leggere e scrivere erano 3.415, dei quali 1.910 maschi e 1.505 femmine."}
{"id": "2649574", "revid": "287204", "url": "https://it.wikipedia.org/wiki?curid=2649574", "title": "Banki (Orissa)", "text": " \nBanki \u00e8 una citt\u00e0 dell'India di 15.987 abitanti, situata nel distretto di Cuttack, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 23' 38 N e 85\u00b0 31' 24 E.\nSociet\u00e0.\nEvoluzione demografica.\nAl censimento del 2001 la popolazione di Banki assommava a 15.987 persone, delle quali 8.320 maschi e 7.667 femmine. I bambini di et\u00e0 inferiore o uguale ai sei anni assommavano a 1.722, dei quali 918 maschi e 804 femmine. Infine, coloro che erano in grado di saper almeno leggere e scrivere erano 12.101, dei quali 6.833 maschi e 5.268 femmine."}
{"id": "2649576", "revid": "299815", "url": "https://it.wikipedia.org/wiki?curid=2649576", "title": "Sony Ericsson &quot;Idou&quot;", "text": ""}
{"id": "2649577", "revid": "326822", "url": "https://it.wikipedia.org/wiki?curid=2649577", "title": "Africani", "text": ""}
{"id": "2649583", "revid": "125056877", "url": "https://it.wikipedia.org/wiki?curid=2649583", "title": "Crisi finale", "text": "Crisi finale (\"Final Crisis\") \u00e8 una miniserie a fumetti di sette numeri pubblicata nel 2008 negli Stati Uniti d'America dalla DC Comics, scritta da Grant Morrison e disegnata da J. G. Jones, Carlos Pacheco, Marco Rudy e Doug Mahnke. Segue direttamente \"DC Universe\" n. 0 dopo la conclusione della serie settimanale di 51 numeri \"Countdown to Final Crisis\". Alla promozione, il fumetto fu presentato come la storia de \"il giorno in cui vince il male\". La serie vede protagonista il criminale tiranno Darkseid nel suo tentativo di rovesciare la realt\u00e0, e le conseguenti morti e corruzioni di vari personaggi della DC e dei loro universi. La miniserie \u00e8 l'evento portante del crossover omonimo, che coinvolse sostanzialmente tutte le serie della DC nel 2008.\nStoria editoriale.\nLa miniserie venne ideata da verse Grant Morrison sviluppando alcune idee avuto quando torn\u00f2 alla DC Comics nel 2003. Egli dichiar\u00f2 che \u00ab\"Ho lanciato un grande crossover, Hypercrisis, che per\u00f2 non ebbe successo per vari motivi: alcuni di queste idee sono poi confluite in Seven Soldiers\", in \"All-Star Superman\" e in \"52\" e altri \"Crisi finale\"\u00bb. Quest'ultima inizi\u00f2 nel 2006 con l'intento di essere un sequel di Seven Soldiers e 52, due progetti che videro, all'epoca, il coinvolgimento di Morrison.\nRiferendosi a \"Crisi infinita\" come alla \"Crisi di mezzo\" diede ai lettori l'impressione che ci sarebbe stato almeno un seguito in pi\u00f9 all'originale \"Crisi sulle Terre infinite\". Un poster del 2007 conferm\u00f2 quest'ipotesi con la frase: \u00ab\"Gli eroi muoiono. Le leggende vivono per sempre\"\u00bb.\n\"Crisi finale\" fu preceduto da \"Countdown\", una serie settimanale lunga un anno che era il seguito di \"52\". Arrivati a met\u00e0, la serie fu rinominata \"Countdown to Final Crisis\". Tuttavia, il lavoro illustrativo ebbe alcuni ritardi, e Morrison non ebbe intenzione di farla continuare sulle pagine di \"Crisi finale\" come la DC Comics aveva sperato. Per rispettare i termini di scadenza, \"Countdown\" lo avvolse con il numero 1 ed il suo numero finale pianificato (n. 0) fu pubblicato come uno speciale a basso costo autoconclusivo intitolato \"DC Universe\" n. 0. Oltre a sperare di avere i numeri successivi sotto i nomi di \"Batman R.I.P.\" e \"La notte pi\u00f9 profonda\", il numero fu narrato da Barry Allen e vide protagonista Libra nella guida di un gruppo di supercriminali nella preghiera per il \"dio del male\", Darkseid. Il risultato fu, come descritto da Morrison, che \"lo stiamo guardando fallire nel presente, nel passato dei \"Sette Soldati\" dove finalmente arriv\u00f2 a riposare nel corpo del \"Boss Dark Side\", il gangster di quella storia\".\nPer aiutare i lettori ad identificarsi ai pertinenti eventi di \"Crisi finale\" e altri eventi maggiori dell'Universo DC dei mesi successivi, un \"avvistamento\" di uno striscione della copertina comparve in vari fumetti della DC come \"segnali, marcamenti di eventi importanti attraverso l'Universo DC\". Le prime di queste intestazioni comparvero rispettivamente in \"Justice League of America\" (vol. 2) n. 21 e in \"Action Comics\" n. 866.\nL'intento originale era quello di fare s\u00ec che Jones illustrasse tutta la serie. A causa dei ritardi, tuttavia, Carlos Pacheco disegn\u00f2 i numeri da 4 a 6 con Jones, ed il n. 7 fu interamente illustrato da Doug Mahnke. Jones disse che \"Ogni problema per il completamento della serie sono miei. Mi piace l'arte di Doug Mahnke, e sarebbe stato probabilmente la scelta iniziale migliore per l'illustrazione della serie\".\nIn aggiunta al nucleo della serie limitata la storia pi\u00f9 larga includeva il completamento della storia anche in fumetti esterni, compresi dei numeri auto conclusivi ed una serie limitata. Gli auto conclusivi sono \"Requiem\", \"Resist\", \"Secret Files\" e \"Sottomissione\". Anche \"Rage of the Red Lanterns\" \u00e8 l'inizio di una storia dello stesso nome, che riprende gli eventi di \"Green Lantern: Secret Origin\" e la continuazione in \"Green Lantern\" n. da 36 a 38. Cominci\u00f2 come un'auto conclusivo perch\u00e9, secondo Geoff Johns, \"gli eventi in Crisi finale motivarono i Guardiani dell'Universo nel procedere ulteriormente con il loro tentativo di contenimento della luce\". La serie limitata comprende \"Superman Beyond\", \"Legion of 3 Worlds\", \"Rivelazioni\", e \"La Rivincita dei Nemici\".\nGrant Morrison fece numerose affermazioni a proposito dei contenuti tematici e narrativi di \"Crisi finale\". Nella primavera del 2008 Morrison spieg\u00f2 la sua concezione della serie: \u00ab\"Volevo creare il pi\u00f9 grande crossover che fosse mai stato creato... ottenne buoni risultati ovunque, da Flash di Due Mondi al primo Crisi sulla Terra-1, Terra-2, tutta questa roba. Quindi ci sono pochi elementi di tutto, ma...tutto ci\u00f2 che faccio adesso parla di persone che muoiono, o dell'Apocalisse, quindi \u00e8 una specie di dark, e la \"crisi finale\" spinge tutte queste cose il pi\u00f9 avanti possibile. Riprende anche molte mode dei fumetti del momento e li spinge al massimo, vogliamo veramente che sia cos\u00ec?\"\u00bb\nLa comparsa di Metron in \"Crisi finale\" n. 1 tocca dei temi sollevati da Morrison nella meta-serie \"Sette Soldati\", con le origini di Aurakles, da cui prese l'ispirazione per \u00abl'idea che i Nuovi Dei potessero alterare la storia umana per i propri scopi\u00bb. Questo lo port\u00f2 ad un'idea che Morrison mise nella serie \"JLA\" \u00abche la Terra era destinata a divenire la culla di una nuova razza delle super-divinit\u00e0 del Quinto Mondo\u00bb. Morrison comment\u00f2 la morte del Nuovo Dio Orion dicendo \u00abSapendo quanto cosmico ed epico stava diventando, volevo che la storia iniziasse da un livello terra-terra, con la scoperta del corpo del nuovo dio nell'immondizia\". Afferm\u00f2 anche, in relazione alla morte di Martian Manhunter, che \u00abvoleva aprire \"Crisi finale\" con un orribile stile di esecuzione per i supereroi nel modo in cui si \u00e8 dimostrato come fu la Silver Age\u00bb. Morrison annot\u00f2 che l'utilizzo di una pistola da parte di Batman in \"Crisi finale\" n. 6 \u00e8 simbolico come \u00able radici del mito di Batman sono proprio la pistola ed i proiettili che lo crearono. Cos\u00ec, lo stesso Batman complet\u00f2 quel grande mitico ciclo, e adesso Batman si sarebbe trovato di fronte alla vera impersonificazione del male e ora aveva una pistola e un proiettile. A me sembrava che funzionasse.\u00bb.\nTrama.\nPrologo.\n\"Crisi finale\" si apre con una serie di scene che raffigurano degli eventi nell'universo DC. Eventi futuri o contemporanei (facenti riferimento a saghe come \"La notte pi\u00f9 profonda\", \"Batman R.I.P.\" e altre ancora) vengono visti da un osservatore misterioso che si descrive come assimilato all'intero universo e che viene raffigurato come un corpo misterioso che precipita in fiamme nell'infinito del cosmo. Egli parla di una guerra svoltasi tra i Nuovi Dei e le divinit\u00e0 di Apokolips, una guerra di cui nessuno sa nulla che ha visto il male prevalere. Nello stesso tempo, sulla terra, un misterioso e nuovo criminale chiamato Libra ha chiamato a raccolta l'\u00e9lite del supercrimine mondiale (Lex Luthor, Vandal Savage, Dottor Sivana, Gorilla Grodd e Talia al Ghul) cos\u00ec come criminali di serie B come il Dottor Light, Calculator, Mirror Master e la Fiamma Umana. Libra \u00e8 una figura misteriosa per tutti e si pone come una specie di profeta del crimine. Spiega come gli eroi della terra continuino a trionfare perch\u00e9 \u00e8 la fede a muoverli, la fede nei valori di cui si fanno portatori. Libra \u00e8 l\u00ec per proporre un vero e proprio credo ai supercriminali della terra, il credo degli dei oscuri, il credo del male e della violenza, tutto come illustrato nel sacro libro che porta sempre con s\u00e9: la Bibbia del Crimine. I criminali pi\u00f9 potenti restano scettici, ma quelli pi\u00f9 deboli vedono in libra la speranza di un riscatto. Libra chiede che i criminali aderiscano al suo credo e lui in cambio realizzer\u00e0 i loro sogni pi\u00f9 proibiti. Questo \u00e8 l'inizio della crisi finale, la crisi che concluder\u00e0 l'odissea del multiverso. Il misterioso osservatore \u00e8 testimone dell'inizio di questo apocalittico evento mentre i cieli iniziano a tingersi di rosso. L'identit\u00e0 di questa figura misteriosa finalmente si rivela: \u00e8 Barry Allen, il Flash che era apparentemente morto anni addietro durante la prima crisi, dissolvendosi nella Forza della velocit\u00e0.\nCrisi finale.\nMetron dei Nuovi Dei viene mostrato all'alba della civilizzazione mentre dona ad Anthro il segreto del fuoco, dicendo \u00ab\"Qui vi \u00e8 la conoscenza\"\u00bb, sancendo cos\u00ec l'inizio del progresso umano, ma anche l'inizio delle guerre e del desiderio delle armi. Nel presente, il detective Dan Turpin sta indagando sulla recente scomparsa di sette bambini, ma durante le sue ricerche si imbatte in qualcosa di incredibile. Rovesciato nell'immondizia trova Orion, il dio soldato di Nuova Genesi morto. I Guardiani dell'Universo informano cos\u00ec il Corpo delle Lanterne Verdi che un dio \u00e8 stato assassinato. La comunit\u00e0 super umana presto si ritrova coinvolta e tutti si impegnano nelle indagini. Turpin chiede l'aiuto della nuova incarnazione del supereroe Question (alias Renee Montoya), la quale lo indirizza in un misterioso locale chiamato Dark Side dove sembra che la pista dei bambini scomparsi conduca. Qui Turpin incontra l'inquietante proprietario del locale. C'\u00e8 qualcosa di strano in lui, la sua pelle sembra si stia deteriorando ed i suoi occhi sono rossi come l'inferno. Diviene presto chiaro che in quel corpo umano dimora lo spirito dell'onnipotente Darkseid. Un dio malvagio ed immortale in un guscio che si sta sfaldando. L\u00ec Turpin trova anche i bambini, ma ora non sono pi\u00f9 umani. Hanno ascoltato Equazione dell'Anti-vita, la formula matematica che solo gli dei potevano trovare dell'inutilit\u00e0 dell'esistenza. Ora quei bambini sono un tutt'uno con la mente di Darkseid. Nel frattempo, Libra comincia a reclutare un'armata di super criminali. Per dimostrare la potenza del suo credo decide di uccidere davanti a tutti i suoi fedeli un supereroe della JLA. Cos\u00ec fa catturare Martian Manhunter e lo trafigge con un'asta incendiata per dimostrare il suo potere. Mentre tutto questo sta accadendo, nella dimensione al di fuori dell'universo, si trova la dimora dei Monitor e del planetario dei mondi, il contenitore extradimensionale che contiene il multiverso. Qui il Monitor Nix Uotan sta venendo giudicato e condannato per non essere riuscito a proteggere l'universo di Terra 51 dalla distruzione. la pena \u00e8 quella di essere trasformato in un mortale. mentre la sua amata Weeja Dell piange il suo esilio, l'artefice di questa congiura, il Monitor Ogama si prepara a mettere in atto i suoi oscuri piani. Questo si risveglia sulla Terra come un normale adolescente afroamericano, ma pur vivendo la sua normale vita quotidiana, continuer\u00e0 a sentire che qualcosa nella sua esistenza non va.\nPer una giornata, la comunit\u00e0 supereroistica terrestre si riunisce su Marte per celebrare il commosso funerale di Martian Manhunter. Sulla terra, in Giappone, un vecchio supereroe del passato, Sonny Sumo, viene contattato da Shilo Norman, alias Mister Miracle (colui che ha vestito il costume dell'originale Mister Miracle, alias Scott Free, appartenente ai Nuovi Dei). Questi \u00e8 recentemente toronato dalla morte (come visto nella saga Sette Soldati della Vittoria sempre di Grant Morrison) ed \u00e8 venuto a conoscenza della guerra che ha spazzato via gli dei e del complotto che Darkseid sta ordendo. Con s\u00e9 ha l'ultima scatola madre degli dei e vuole l'aiuto di Sonny Sumo per iniziare ad organizzare la resistenza. Investigando nell'area dove \u00e8 stato ucciso Orion, la Lanterna Verde John Stewart rinviene nel terreno un proiettile contenente il Radion, l'unico elemento che pu\u00f2 avvelenare i Nuovi Dei, ma esso sembra trovarsi l\u00ec da secoli e secoli. Questa scoperta conferma un'incredibile teoria di Batman: Orion \u00e8 stato ucciso da un proiettile che ha viaggiato attraverso il tempo. Quella stessa notte John Stewart viene attaccato e quasi ucciso da uno sconosciuto con al dito un anello del potere. Immediatamente le Lanterne Alpha, mandate dai Guardiani dell'Universo, arrestano Hal Jordan, accusandolo del tentato omicidio. Batman affronta una di esse trovando inaccettabile l'accusa e fa una scoperta terribile: la Lanterna Alpha (come probabilmente moltri altri esseri attualmente sulla terra) \u00e8 posseduta da un dio di Apokolips: Nonnina Cara. Questa attacca Batman tramortendolo e lo rapisce. Dan Turpin, continua ad investigare sui bambini scomparsi. Sembra non ricordare nulla degli eventi della notte precedente. Non si sente bene, la sua mente \u00e8 confusa ed i suoi comportamenti sono sempre pi\u00f9 violenti. Va a Bl\u00fcdhaven per seguire una pista. Qui viene portato da un misterioso predicatore in un laboratorio sotto le rovine della citt\u00e0 (il Commando D), dove terribili esperimenti vengono fatti sugli umani. Turpin vede Batman, catturato e bloccato in una strana capsula, ma non riesce ad intervenire. Il suo corpo \u00e8 come schiavo di una volont\u00e0 esterna. Il predicatore e gli uomini del laboratorio sono tutti dei di Apokolips reincarnati ed hanno piani molto chiari per Turpin: quella notte al locale Dark Side, Darkseid ha abbandonato il suo precedente corpo ospite ed ora sta lentamente entrando nel suo. Nel frattempo a Metropolis, Libra scaglia il suo attacco pi\u00f9 feroce per aumentare il suo prestigio presso i supercriminali. Fa saltare in aria il grattacielo del Daily Planet. Superman non riesce a fermare l'evento e Lois Lane finisce in fin di vita, schiacciata dalle macerie. Intanto i Flash (Jay Garrick e Wally West) scoprono che Darkseid ha sparato il suo proiettile attraverso il tempo usando come portale la Sedia di Moebius (il trono dimensionale che permetteva al dio Metron di spostarsi nel tempo e nelle dimensioni). Ma mentre sono l\u00ec ad analizzare l'oggetto questo esplode in un lampo di luce. Sotto il loro sguardo attonito si manifesta proprio Barry Allen, in tenuta da Flash, che insegue il proiettile che uccider\u00e0 Orion inseguito a sua volta dal Nero Corridore, il dio della morte.\nRenee Montoya, nei panni di Question, indaga sul Dark Side e qui vi trova il corpo mummificato del precedente corpo ospite di Darkseid. mentre continua le sue ricerche, qualcosa piove dal cielo. \u00c8 Supergirl, ma non la Supergirl che tutti conoscono, una da una terra parallela; come ha fatto a finire sulla loro Terra? C'\u00e8 solo una possibile spiegazione: la struttura del multiverso sta cedendo. Libra sta ottenendo sempre pi\u00f9 potere e seguaci ed anche i supercriminali che gli si ribellano, come Lex Luthor, vengono rapidamente fatti prigionieri. Ovunque dilaga la violenza, ma i supereroi iniziano a scarseggiare, Batman \u00e8 sparito, Lanterna Verde \u00e8 stato arrestato e Superman non si allontana mai dal capezzale della sua amata Lois Lane. L'unica cosa che evita al suo cuore di smettere di battere \u00e8 proprio la vista calorifica di Superman. All'improvviso, nell'ospedale, appare uno dei Monitor; \u00e8 una donna e dice a Superman che l'unico modo che ha di salvare la sua amata \u00e8 seguirla in un viaggio incredibile. Qui Superman esce misteriosamente e temporaneamente dalla storia. La scarsit\u00e0 di supereroi costringe i pochi rimasti ad attivarsi per un reclutamento di massa di tutti gli eroi disponibili per fronteggiare le incombenti ed ancora oscure minacce. Ma le sfortune non sono finite. A Bludhaven, Mary Marvel, del cui corpo si \u00e8 impossessato Desaad, infetta Wonder Woman con il \"morticoccus\", il \"batterio divino\" progettato per togliere agli eroi della Terra i loro poteri e veicolo della volont\u00e0 di Darkseid; questo morbo render\u00e0 Wonder Woman schiava della volont\u00e0 del dio oscuro. In quell'istante, gli dei di Apokolips sferrano il loro colpo finale. Attraverso ogni mezzo di comunicazione, radio, televisione, cellulari, gps, internet ecc., viene diffusa l'Equazione dell'Anti-vita. In un istante, tre quarti del pianeta perde la propria volont\u00e0 individuale, diventando un tutt'uno con Darkseid. I Flash rincorrono il proiettile sparato da Darkseid attraverso il tempo, ma non fanno in tempo. Il proiettile uccide comunque Orion ed il Nero Corridore si prende la sua anima. Barry Allen \u00e8 spiazzato: se non \u00e8 stato per salvare Orion, perch\u00e9 allora la Forza della velocit\u00e0 lo ha restituito alla vita? Come frutto dello spostamento temporale, i Flash finiscono due settimane nel futuro. Qui trovano un mondo completamente assoggettato a Darkseid, un mondo dove pochissimi uomini ed eroi sono scampati alla sua equazione, un mondo dove Wonder Woman \u00e8 il soldato di Darkseid e guida le sue furie (Catwoman, Batwoman ed Gigantrix) e dove i metaumani sono stati convertiti nell'esercito personale del dio malvagio: i giustificatori, che scovano i supereroi per ucciderli o convertirli e che distruggono qualsiasi residuo di cultura e vitalit\u00e0 del pianeta.\nI giorni passano e gli adepti di Darkseid sono ovunque. Le citt\u00e0 cadono e monumenti al male vengono eretti in ogni dove. Solo tre roccaforti di resistenza continuano ad ergersi contro il dominio di Apokolips: la Fortezza della solitudine, dove sono nascosti alcuni supereroi, migliaia di civili, la redazione clandestina del Daily Planet (ultimo mezzo di comunicazione a diffondere notizie dopo la diffusione dell'Equazione Anti-Vita), il quartier generale della JLA, costantemente cinto d'assedio dai giustificatori che vogliono espugnarlo e convertire gli ultimi supereroi rimasti ed infine il quartier generale di Checkmate ora rifugio anche della JSA. Molti sono i supereroi itineranti che viaggiano nel mondo esterno a loro rischio e pericolo alla ricerca di provviste e rifornimenti. Uno di loro Fulmine Nero, trova e salva la famiglia di un noto supercriminale: L'Uomo Tatuato un metaumano in grado di far prendere vita a qualsiasi disegno applicato sulla sua pelle. La collaborazione tra i due non manca di scontri ed incomprensioni, ma di fronte all'obiettivo comune di sfuggire ai giustificatori l'alleanza \u00e8 l'unica opzione. Ma i posseduti da Darksedi sono troppi e Fulmine Nero \u00e8 costretto a sacrificarsi per permettere la fuga della propria famiglia e di quella del criminale. Prima di lanciarsi contro l'orda nemica, l'eroe mostra all'Uomo tauato il disegno di un circuito (le particolari effigi che contornano i corpi dei Nuovi Dei) dicendogli di memorizzarlo perch\u00e9 \u00e8 l'unica cosa che salver\u00e0 l'umanit\u00e0 da Darkseid. L'Uomo Tatuato riproduce quel circuito sul proprio corpo ed il potere del suo metagene unito a quello dell'effigie divina causano in lui una metamorfosi: la sua pelle diventa identica a quella del dio Metron. Cos\u00ec L'Uomo Tatuato, con nuovi e misteriosi poteri, si dirige verso il quartier generale della JLA per dare aiuto, mentre Fulmine Nero funge da diversivo, finendo catturato ed in breve convertito in un giustificatore al servizio di Darkseid.\nIl quartier generale della JLA \u00e8 sotto un continuo assedio. Al suo interno supereroi come Freccia Verde, Black Canary, Oracolo e Raggio cercano di risollvarsi dalle continue brutte notizie. Il giorno prima un manipolo di supereroi si \u00e8 diretto a Bl\u00fcdhaven per combattere le forze di Darkseid ed espugnare il Comando D (il laboratorio segreto dove gli dei oscuri si stanno reincarnando sempre pi\u00f9 numerosi e dove \u00e8 rinchiuso Batman), ma sono stati trucidati. All'improvviso le barriere che proteggono il quartier generale cedono. Fulmine Nero, divenuto ora un giustificatore, ha usato i suoi poteri per creare una breccia. Tutti sono costrettia scappare e l'unico posto in cui rifugiarsi \u00e8 il vecchio satellite di guardia della JLA, dove saranno per\u00f2 isolati, lontani dalla Terra, inutili. Tutti si dirigono al teletrasporto e scappano, ma Freccia Verde viene catturato e reso un giustificatore. Nel frattempo, a Bludhaven, si svela quale era il piano degli dei malvagi per Dan Turpin. Sar\u00e0 il nuovo corpo ospite per Darkseid. Quando giorni prima lo aveva incontrato al Dark Side club, lo spirito del dio aveva iniziato ad entrare in lui, ecco il perch\u00e9 della violenza, del malessere e dei vuoti di memoria. Turpin fa del suo meglio per resistere mentre vede il suo corpo deformarsi nelle fisionomie rocciose del dio del male, ma ogni suo sforzo non fa altro che nutrire lo spirito del dio oscuro. Barry Allen e Wally West intanto riescono a fuggire dalle furie di Apokolips guidate da Wonder Woman e a raggiungere Coast City. Qui Barry si riunisce con sua moglie, Iris West, e riesce a baciarla liberandola dall'Equazione Anti-Vita. Purtroppo anche Checkmate sta cadendo. Il suo leader, Mister Terrific, tenta un disperato piano: riattiva tutte le nanomacchine latenti negli organismi infettati dal supersatellite Brother Eye durante Crisi infinita, ridando vita a migliaia di soldati cibernetici OMAC in tutto il mondo, ma nell'attuazione di questa controffensiva, la sua ragazza Sasha Bordeaux, muore. Nella base di Checkmate fanno irruzione due superstiti, sono Sonny Sumo e Mister Miracle, sopravvissuti all'Anti-Vita, hanno viaggiato usando il Boomdotto generato dalla Scatola Madre di Mister Miracle. Sono venuti a portare la conoscenza salvifica degli dei. I loro circuiti non erano solo effigi, erano simboli con un potere, se riprodotti sul corpo fungono da protezione contro l'Equazione Anti-Vita. Ma questo baster\u00e0? Presto l'anima di Dan Turpin si arrende. Darkseid \u00e8 risorto. Il dio del male cammina sulla terra. Dai cieli rossi inizia a piovere sangue.\nBatman \u00e8 ancora imprigionato nel Comando D. Qui \u00e8 stato messo in stato comatoso dagli scienziati di Apokolips e collegato ad un parassita mentale. L'intento \u00e8 quello di scavare nella mente del Cavaliere Oscuro e scoprirne i traumi, i ricordi e le motivazioni che lo rendono l'umano privo di poteri pi\u00f9 potente del mondo. Una volta scovato queste esperienze verranno trasferite in dei cloni che, subendo lo stesso processo di crescita emotiva di Batman, diventeranno dei supersoldati perfetti al servizio di Darkseid. batman quindi vive una serie di esperienze oniriche che gli fanno attraversare sequenze di ricordi veri e fittizi. Ma ben presto la mente superiore del Cavaliere Oscuro, scopre l'intrusione del parassita mentale ed attua una controffensiva. Incredibilmente riesce ad utilizzare i suoi ricordi come un'arma, amplificando ogni contraddizione o oscurit\u00e0 del suo animo nella mente dei cloni. Questi impazziscono non riuscendo a gestire la mole emotiva ed iniziano ad uccidersi o impazzire. Il piano degli dei di Apokolips \u00e8 fallito e Batman si libera dalla sua prigione, pronto ad affrontare ancora una volta il suo nemico.\nIntanto su Oa si sta svolgendo il processo ai danni di Hal Jordan. Fortunatamente presto sopraggiungono le altre due Lanterne Verdi della terra, Guy Gardner e Kyle Rayner, che provano l'innocenza del loro amico e svelano come la Lanterna Alpha che ha compiuto l'arresto sia in realt\u00e0 posseduta dalla dea di Apokolips Nonnina Cara. Questa \u00e8 stata mandata da Darkseid ad impadronirsi della pi\u00f9 grande fonte di energia dell'universo, il potere verde della volont\u00e0 che alimenta gli anelli del potere, ma viene prontamente fermata dall'intero Corpo delle Lanterne Verdi. Tutti vengono informati dell'incredibile crisi in atto sulla terra, ma intervenire non sar\u00e0 facile. La presenza di un dio come Darkseid nel mondo dei mortali sta sfaldando il tessuto stesso della realt\u00e0. La Terra sta precipitando in una singolarit\u00e0 distruttiva ed il tempo e lo spazio le si stanno accartocciando attorno. Una volta nelle prossimit\u00e0 dell'orbita le Lanterne Verdi riceveranno sempre pi\u00f9 difficilmente il potere dalla Batteria Centrale di Oa e l'unico modo che avranno per raggiungere la Terra sar\u00e0 lasciarsi precipitare nel maelstrom spaziotemporale e sperare di scamparvi. Prive di paura le Lanterne Verdi partono. Sulla Terra la situazione \u00e8 disperata. Con il tempospazio che collassa Darkseid ha raggiunto il massimo del potere, tutte le persone contaminate dall'Anti-Vita fanno parte di lui, come un unico corpo e presto anche la realt\u00e0 si piegher\u00e0 al suo divino volere cos\u00ec egli sar\u00e0 in grado di plasmare il Quinto Mondo a sua immagine e somiglianza e Libra \u00e8 il suo folle profeta in Terra. Gli ultimi supereroi (e molti supercriminali) decidono di sferrare un ultimo disperato attacco al nemico. A Bl\u00fcdhaven si radunano come un esercito per espugnare il Comand D e distruggere Darkseid ed i suoi dei oscuri prima che sia troppo tardi. Ma anche l'altro schieramento ha i suoi soldati, tutti i giustificatori e gli dei del male, guidati dal feroce e sanguinario Kalibak, figlio di Darkseid. La guerra comincia e non risparmia nessuno. intanto, il ragazzo che un tempo era il Monitor Nix Uotan, viene rinchiuso dai giustificatori insieme ad altre persone che, come lui, inspiegabilmente sembrano immuni all'Anti-Vita. Nella cella, in attesa della morte, incontra due figure, una coperta da stracci che non si rivela ed un uomo su una sedia a rotelle. Questi sembrano sapere molto sul ragazzo e lo spronano a ricordare finch\u00e9 lui non trova un nome nei recessi della sua memoria: Weeja Dell la sua amata durante la sua vita precedente. Allora l'uomo paraplegico, che si rivela essere il divino Metron reincarnato, dona al ragazzo poteri divini, gli ultimi poteri rimasti agli dei del bene, trasformandolo nel Giudice di tutti i mali.\nSuperman Beyond.\nAvevamo lasciato Superman che veniva allontanato dal capezzale della sua amata Lois Lane morente da una Monitor sconosciuta, chiamata Zillo Valla, che intendeva affidargli una missione. A quanto pare una minaccia ancora pi\u00f9 grande di Darkseid sta sconvolgento non solo la realt\u00e0, ma anche ci\u00f2 che \u00e8 oltre la realt\u00e0. Questo distruttore eterno sta devastando la membrana stessa che separa gli universi paralleli e se vi dovesse riuscire, il planetario dei mondi contenente tutte le realt\u00e0 collasserebe e nulla esisterebbe pi\u00f9. Per questo Zillo Valla ha reclutato tutti i Supermen delle varie realt\u00e0, in quanto archetipi assoluti di eroi, e li ha imbarcati in una nave che pu\u00f2 solcare il Bleed, il liquido interstiziale che separa gli universi, la sostanza fatta di puro pensiero (concetto gi\u00e0 esplorato nel noto fumetto Wildstorm, The Authority). Questo liquido \u00e8 l'unica sostanza che pu\u00f2 salvare Lois Lane e la Monitor ne promette una fiala a Superman in caso di successo. Sulla nave, Clark Kent incontra tutti i Supermen del multiverso, compreso Ultraman, una versione malvagia ed intimamente corrotta di s\u00e9 stesso, proveniente dall'universo di antimateria. Essendo composti rispettivamente di materia ed anitmateria, Superman ed Ultraman non possono toccarsi o la loro struttura fisica si annichilirebbe. La nave di Zillo Valla li porta a scontrarsi con una nave da guerra senziente grande come una nazione. Questa nave viaggia da una realt\u00e0 all'altra indebolendone la struttura. I Supermen riescono a distruggerla e a farla esplodere sulla Terra 51, un mondo privo di vita. Ciononostante quella macchina era solo l'avanguardia dell'eterno distruttore che gli eroi dovranno fronteggiare. Viaggiando la nave della Monitor, finisce apparentemente per errore in un mondo al di fuori dell'universo, il Limbo, patria di tutti i supereroi ed i personaggi che la gente ha dimenticato, un mondo dove nessuno \u00e8 niente e nulla accade mai. Ci\u00f2 nonostante gli abitanti di questo mondo scortano superman in un luogo dove si cela un libro, un libro contenente ogni storia mai esistita, composto di infinite pagine coesistenti tutte nel medesimo spazio. Solo una mente come quella di Superman pu\u00f2 gestire una mole simile di dati e qui, l'eroe, trova la risposta alla pi\u00f9 suprema delle domande: la storia dietro l'origine del tutto. \"\u00abIn origine c'era solo il Monitor. Poi nel cuore della perfezione del Monitor viene trovata un'imperfezione.\u00bb\" quest'imperfezione \u00e8 la realt\u00e0. Il Monitor supremo, mente assoluta ed onnipresente privo di dubbi e di anomalie, cre\u00f2 un concetto per contenere questa imperfezione, ovvero il planetario, ma quando egli cerc\u00f2 di studiare ed approfondire la realt\u00e0 scopr\u00ec che essa conteneva vita, storie, anime e soprattutto contraddizioni. Allora il monitor lanci\u00f2 nella realt\u00e0 una sonda e con essa scopr\u00ec gli esseri viventi. Eroi, mostri, vite, morti, amori ed odi, tutto un ribollire di impurit\u00e0 che il Monitor non sapeva come spiegare. Il Monitor supremo, spaventato e contaminato dal vivido potere delle storie, sigill\u00f2 tutto questo nel Planetario del Mondi e mise a guardia di esso un guardiano fatto di puro pensiero: il Pensierobot. Nei millenni successivi, il supremo si scisse in parti imperfette che avevano il compito di vegliare sul Planetario. Intere generazioni di Monitor imperfetti, discendenti del supremo originale, capirono che il Pensierobot era un'arma, un'arma che si sarebbe attivata al sopraggiungere del male supremo, all'arrivo del supremo divoratore di tutte le storie, un iper-dio dell'orrore nato dal contatto tra il divino Monitor e l'imperfezione dell'universo. Colui il quale si nutre di tutte le storie: il suo nome \u00e8 Mandrakk. Dax Novu, il primo discendente del supremo originale, il pi\u00f9 valoroso fra i Monitor, affront\u00f2 Mandrakk e lo sigill\u00f2 nell'Oltrevuoto, ma il supremo distruttore sapeva che un giorno sarebbe venuto per lui il momento di liberarsi.\nSuperman non riesce a finire la storia eterna. Le armate di Mandrakk stanno marciando sul Limbo per distruggere il manipolo di eroi messo insieme da Zillo Valla. Qui si rivela il perch\u00e9 della necessit\u00e0 di riunire Superman ed il suo diretto opposto, Ultraman. Anche se opposti essi sono le parti divise della stessa matrice suprema, il concetto stesso di eroe. Superman si fonde con il suo negativo ed il risultato \u00e8 l'essenza stessa di Superman, il principio primo dell'esistenza dell'eroe formato dai suoi opposti (come la contraddizione che il Monitor supremo non sapeva gestire). Superman si risveglia dentro un corpo immenso fatto di puro pensiero. Si tratta del Pensierobot, il guardiano lasciato dal Monitor primario a difesa del Planetario. I Monitor scortano Superman al cancello dell'Oltrevuoto dove Mandrakk \u00e8 rinchiuso. I Monitor lo temono perch\u00e9 egli ha fatto loro capire cosa sono in realt\u00e0: non guardiani del multiverso, ma parassiti che attaccati al planetario che ne prosciugano l'energia e la vita. Tutti loro avevano deciso di ignorare questa verit\u00e0 per prosperare, tutti tranne uno: Nix Uotan, il Monitor esiliato sulla Terra. Colui che lo ha cacciato, il Monitor Ogama, \u00e8 in segreto servo di Mandrakk e sacerdote della sua nuova ascesa, ma anche tutti i suoi simili, sono colpevoli di aver taciuto la verit\u00e0 sulla loro natura per continuare a prosperare. Il cancello si apre e Mandrakk si palesa. Mandrakk non \u00e8 un essere fisico, \u00e8 la personificazione dell'impurit\u00e0 cosmica, che a suo tempo si leg\u00f2 al corpo di Dax Novu e ne prese il corpo. Lo scontro tra l'essenza di Superman e Mandrakk \u00e8 titantico. Uno scontro supremo e primigenio tra l'essenza stessa del concetto di eroe e l'anti-essenza per definizione. Con infiniti sforzi, Superman ricaccia nel nulla Mandrakk ed il suo sacerdote Ogama, abbandonando il corpo del Pensierobot e dividendosi da Ultraman. Superman torna sulla Terra e con il potere del Bleed guarisce Lois lane da ogni male. Mandrakk invece trova un nuovo ospite in Ogama ed un nuovo potentissimo soldato nello stesso Ultraman. La minaccia dell'impurit\u00e0 primigenia non \u00e8 ancora cessata.\nEpilogo.\nSuperman ritorna dal suo viaggio nel mondo dei Monitor (e da una sua avventura immediatamente successiva narrata in La Legione dei 3 Mondi) e si ritrova al quartier generale della Legione dei Supereroi nel XXXI secolo. Qui Brainiac 5 gli mostra un macchinario incredibile. Un artefatto che racchiude tutto il sapere ottenuto dalle creature pi\u00f9 antiche dell'universo, un dispositivo che se collegato alla mente di un uomo potente potr\u00e0 trasporre sulla realt\u00e0 qualsiasi cosa egli pensi, riscrivendo persino il corso degli eventi: la Macchina dei Miracoli. Superman potrebbe usare la macchina per sconfiggere Darkseid, ma il suo tempo lo sta richiamando e lui sta sparendo, ma Brainiac 5 lo invita ad osservare molto bene la macchina, a studiarne ogni componente, perch\u00e9 essa giocher\u00e0 un ruolo essenziale nella salvezza dell'universo. La guerra di Bl\u00fcdhaven continua devastante e terribile e finalmente inizia a registrarsi qualche vittoria per gli eroi della Terra. Mary Marvel viene purificata dallo spirito di Desaad e Kalibak viene trucidato; ma il vantaggio non \u00e8 destinato a durare: le furie di Apokolips guidate da Wonder Woman irrompono e riportano le sorti della guerra a favore di darkseid. Anche il satellite di guardia della JLA viene attaccato dai giustificatori e Black Canary ed i suoi protetti sembrano avere ben poche possibilit\u00e0 di sopravvivere. Il mondo sta perdendo la sua forma. Tutto si modella secondo la volont\u00e0 di Darkseid, anche il tempo. Il sole non sorge da giorni e lo stesso concetto di giorno sembra non avere pi\u00f9 significato. Ma il riscatto della Terra comincia; Lex Luthor si allea con il Dottor Sivana contro Libra. I due lo attaccano, ma Libra si limita a sparire dissolvendosi nel nulla (\"il pi\u00f9 classico dei \u00absentiremo ancora parlare di lui\u00bb\" commenta sarcastico Sivana) ed i Flash (Barry Allen e Wally West) si preparano a mettere in pratica un pericolosissimo piano contro Darkseid. Anche Checkmate sta ordendo qualcosa, ed uno dei suoi direttori, Amanda Waller, contatta The Question (Renee Montoya) per essere la portavoce della terra in un'ultima e disperata missione alla ricerca di salvezza: dovr\u00e0 viaggiare con una macchina incredibilmente avanzata attraverso le Terre parallele per trovarne una abbastanza in equilibrio e pace da far s\u00ec che l'umanit\u00e0 sopravvissuta a Darkseid vi si possa insediare in caso gli eroi della Terra dovessero fallire e anche per radunare quanti pi\u00f9 eroi possibili dal multiverso e portarli sul pianeta per combattare il male. E poi, nel Commando D, al cospetto del trono del rinato Darkseid, compare il pi\u00f9 grande eroe del pianeta Terra: Batman. Questi ha sconfitto un dio usando la sua mente ed ora lo sconfigger\u00e0 anche nel corpo. Il proiettile temporale avvelenato dal Radion (l'unica sostanza letale per gli dei) che Darkseid us\u00f2 contro Orion e che Batman studi\u00f2, \u00e8 ancora nella cintura del Cavaliere Oscuro. \"\u00abHo fatto un giuramento solenne riguardo alle armi da fuoco\u00bb\" dice Batman al dio oscuro, \"\u00abMa per te far\u00f2 un'eccezione.\u00bb\". E spara. Il corpo di Darkseid viene mortalmente contaminato ma il dio fa in tempo a scagliare il suo attacco pi\u00f9 letale, la Sanzione Omega, sul Cavaliere Oscuro, che muore colpito dagli ineluttabili raggi. Come se avesse avvertito l'accaduto, i cieli rossi si squarciano, e Superman piove sulla terra ruggendo ed eruttando fuoco dagli occhi in preda alla furia. Con tutte le sue forze scardina l'ingresso del Commando D, ma tutto ci\u00f2 che riesce a portarne fuori \u00e8 il cadavere di Batman ridotto a uno scheletro fumante dalla Sanzione Omega di Darkseid.\nIl finale della storia viene narrato in maniera assolutamente non lineare, questo perch\u00e9 ormai la presenza di Darkseid sulla Terra ha fatto collassare a tal punto la struttura della realt\u00e0 su cui poggiava che anche il tempo, oltre che lo spazio, stanno venendo distrutti. Procedendo in ordine cronologico. Superman si trova al cospetto del dio di Apokolips e con orrore si rende conto che il suo corpo ospite \u00e8 il suo vecchio alleato Dan Turpin. Superman \u00e8 furioso per l'omicidio del suo amico di una vita, Batman, ma Darkseid ha ormai gi\u00e0 vinto. Anche se l'avvelenamento causato dal proiettile sparatogli da Batman lo sta distruggendo il suo animo \u00e8 penetrato nella realt\u00e0 a tal punto che la sua sconfitta non cambierebbe nulla. Ormai tutto \u00e8 parte di lui e tutto si distrugger\u00e0 comunque per poi rinascere in un universo a sua immagine e somiglianza. Superman \u00e8 circondato da milioni di esseri umani che non sono pi\u00f9 semplicemente posseduti da Darkseid, sono Darkseid, estensioni viventi del suo corpo, tutti in grado di lanciare la Sentenza Omega su Superman e pronti a farlo. Ma il piano finale dei Flash \u00e8 entrato in azione. Essi sono rientrati nel flusso della Forza della velocit\u00e0 che \u00e8 lo stesso flusso nel quale si muove il Nero Corridore, ossia la morte (che come detto da Barry Allen non pu\u00f2 andare pi\u00f9 veloce della luce) ed hanno intercettato il mietitore per farsi rincorrere da lui. In una corsa disperata, i Flash devono correre pi\u00f9 veloci della morte stessa, ma in realt\u00e0 la stanno indirizzando, verso Darkseid! Passando attraverso le milioni di persone fuse con il dio del male, esse scagliano contro i fulminei corridori la Sanzione Omega. Ma vibrando con una frequenza particolare, essi fanno in modo di passare attraverso il corpo di Darkseid facendolo cos\u00ec colpire da milioni di raggi Omega e facendolo raggiungere dal Nero Corridore che cos\u00ec miete la sua anima. Il corpo di Turpin \u00e8 libero, ma la sua mente \u00e8 distrutta. Ma l'anima del dio risiede ancora nelle anime dei milioni contaminati dall'Anti-Vita e nelle sue furie. Wonder Woman poteva facilmente sottrarre i poteri a Superman con Morticoccus, il dio batterio creato per togliere i poteri agli eroi con cui era stata infettata da Mary Marvel, ma esso non aveva effetto sui supercriminali che erano stati vaccinati da Libra in quanto parte dell'esercito di Darkseid (e neanche su Frankenstein in quanto morto vivente). Cos\u00ec le furie vengono sconfitte e Wonder Woman liberata dalla possessione. Con il suo Lazo di Zeus essa purifica chi gli sta intorno dall'influenza di Darkseid, mentre il resto del mondo viene purificato dal supereroe Raggio che con il suo potere di creare luce, imprime il simbolo di Metron che annulla l'Anti-Vita su tutta la Terra. Darkseid \u00e8 sconfitto, ma come da lui preannunciato questo non salver\u00e0 la realt\u00e0 dalla distruzione. Nei giorni seguenti (anche se \u00e8 difficile parlare di giorni visto che il tempo si sta frantumando) eroi e supercriminali si riuniscono per salvare l'universo. Seguendo i ricordi di superman, le pi\u00f9 grandi menti dell'universo lavorano senza sosta per ricostruire la Macchina dei Miracoli mostrata a Superman da Brainiac 5. Ormai tempo e spazio non esistono quasi pi\u00f9. L'unico luogo della Terra che non sia parte di Darkseid \u00e8 la Torre di Guardia della JLA. Per salvarli, gli esseri umani sono (tutti!) stati messi in animazione sospesa e ridotti a dimensioni minuscole con la tecnologia di Ray Palmer alias Atomo. Lois Lane scrive l'ultimo numero del Daily Planet nel quale trascrive la storia della Crisi Finale. Il giornale, assieme ad altri ricordi, viene inserito in uno shuttle e spedito nello spaziotempo sperando che qualcuno lo riceva ed il ricordo non vada perduto: un messaggio in una bottiglia cosmico. Tutto sta andando a pezzi, ma la Macchina dei Miracoli \u00e8 pronta. Ora rimane solo Superman. Lo spirito di Darkseid si palesa, ma ormai l'eroe ha acquisito una conoscenza superiore delle cose. Con la voce canta una poderosa nota. Darkseid, anche se \u00e8 un dio, \u00e8 una vibrazione come tutto ci\u00f2 che vive, quindi per ucciderlo c'\u00e8 bisogno solo di una vibrazione opposta che lo frantumi. Darkseid \u00e8 morto.\nNulla esiste pi\u00f9, solo un piccolo frammento di spaziotempo. Superman trae dalla sedia di Moebius (il veicolo su cui Metron solcava il Multiverso), l'elemento X, ovvero il fuoco degli dei, l'energia alla base del potere degli dei, e lo inserisce nella macchina. Ma un'ultima minaccia lo raggiunge. Mandrakk reincarnatosi in Ogama, assieme al suo galoppino Ultraman si palesa all'eroe. Egli ha approfittato della frattura nel continuum creata da Darkseid per insinuarsi nell'universo. Quale banchetto pi\u00f9 ghiotto per un dio divoratore di storie della fine di tutte le storie? Fuori della terra, il Corpo delle Lanterne Verdi \u00e8 riuscito a raggiungere ci\u00f2 che resta del pianeta, trovandolo assediato dalle navi da guerra di Mandrakk. Accanto a Superman compare l'ex Monitor, Nix Uotan, ora depositario del potere degli ultimi dei del bene. Onnipotente, esso richiama con uno schiocco di dita tutti i supereroi mai esistiti in ogni universo del multiverso. Un esercito infinito che, assieme alle Lanterne Verdi appena giunte, distruggono una volta e per sempre Mandrakk e Ultraman. Superman usa la macchina dei Miracoli desiderando l'unica cosa giusta da desiderare: non un annullamento totale di tutto ci\u00f2 che di orribile \u00e8 accaduto, ma semplicemente un lieto fine. Le Lanterne Verdi e tutti gli eroi richiamati da Nix Uotan combinano i loro poteri per trainare letteralmente la Terra fuori della singolarit\u00e0 distruttiva in cui l'ascesa di Darkseid l'aveva gettata. Tempo e spazio si riformano e l'umanit\u00e0 pu\u00f2 cominciare a ricostruire. Anche il Planetario dei Mondi \u00e8 tornato integro, salvando cos\u00ec il multiverso. Tuttavia il lieto fine desiderato da Superman ha una conseguenza: la fine dei Monitor. In quanto inconsapevoli parassiti distruttori del multiverso essi dovranno sparire, lasciando le vite umane a fare le loro scelte senza controllori cosmici che li sorveglino costantemente. Prima della fine, Nix Uotan dichiara il suo eterno amore alla sua amata Weeja Dell e sul loro abbraccio il nulla avvolge il loro mondo.\nIl ragazzo umano nei panni del quale Uotan era stato esiliato si risveglia nel suo letto. L'umanit\u00e0 dei Monitor \u00e8 stata salvata dal desiderio di Superman mediante la reincarnazione.\nNel lontano passato, Anthro muore di vecchiaia dopo aver portato il fuoco agli umani, ricordando il giorno in cui un dio lo visit\u00f2. Ma qualcuno al suo fianco ne copre le spoglie. Bruce Wayne, sempre nelle vesti di Batman, \u00e8 vivo e nel passato comincia a disegnare il simbolo del pipistrello su un muro della caverna. Il fuoco e la leggenda degli eroi arder\u00e0 per sempre.\nFormato.\nIl primo numero di \"Crisi finale\" fu messo in vendita il 28 maggio 2008. Crisi finale fu suddiviso in sette numeri in un formato pi\u00f9 grande del normale pubblicati in nove mesi a partire da maggio 2008.\nTie-In.\nMolti auto conclusivi e serie limitiate furono pubblicate come collegamenti a \"Crisi finale\": tre serie furono pubblicate in parallelo alla storia principale, \"DC Universe: Last Will and Testament\", fu programmato per riempire il vuoto tra \"Crisi finale\" n. 3 e n. 4.\nMorrison, che scrisse una delle storie finali di Batman in \"Batman R.I.P.\", afferm\u00f2, \u00abPrima c'\u00e8 R.I.P. e poi vedremo come finir\u00e0 per Batman. I due fumetti menzionati divisi in due (\"Batman\" n. 682 e 683) attraversano tutta la carriera di Batman, in un enorme riassunto di tutto ci\u00f2 che si ricollega a \"Crisi finale\". E \"Crisi finale\" \u00e8 dove si vede il destino finale di Batman\u00bb.\nOrdine di lettura.\nMorrison forn\u00ec un ordine di lettura per le serie principali ed i collegamenti da lui scritti:\nConseguenze.\nIn una mossa Dan DiDio lo descrisse come \"ispirazionalmente collegato a \"Crisi finale\"\", all'inizio del 2009 i criminale avrebbero preso il controllo dei titoli dell'Universo DC e qualcuno sarebbe stato il protagonista di \"Faces of Evil\", una serie di autoconclusivi, tutti direzionati verso la domanda \"Cosa succeder\u00e0 quando vincer\u00e0 il male?\".\nQuattro serie limitate da sei numeri ognuno di \"Final Crisis Aftermath\" furono annunciati al New York Comic Con del 2009:\n\"The Flash: Rebirth\" fa riferimento al ritorno di Barry Allen in \"Crisi finale\".\n\"Battle for the Cowl\" (Battaglia per il Mantello) ha a che fare con le conseguenze dell'apparente morte di Batman e la selezione del suo successore nella figura di Dick Grayson.\nRaccolte in volume.\nLa serie \u00e8 stata raccolta in un unico volume:\nLa DC inizialmente aveva previsto che il volume contenesse solo i numeri 6 e 7 della serie originale di \"Crisi finale\". Tuttavia, cambiarono i propri piani come annunciato al MegaCon del 2009 per includere anche le storie scritte da Morrison, \"Final Crisis Superman Beyond 3D\" n. 1 e 2 e \"Final Crisis: Submit\".\nIn aggiunta, i principali collegamenti furono messi insieme come di seguente:\nCome anche le miniserie di Final Crisis Aftermath:\nVendite.\nLe vendite stimate per maggio 2008 misero \"Crisi finale\" n. 1 al secondo posto rispetto al secondo numero di \"Secret Invasion\", con vendite stimate per 159.036 copie."}
{"id": "2649588", "revid": "287204", "url": "https://it.wikipedia.org/wiki?curid=2649588", "title": "Bellaguntha", "text": "Bellaguntha \u00e8 una citt\u00e0 dell'India di 9.961 abitanti, situata nel distretto di Ganjam, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 19\u00b0 52' 60 N e 84\u00b0 39' 0 E e ha un'altitudine di 58 .\nSociet\u00e0.\nEvoluzione demografica.\nAl censimento del 2001 la popolazione di Bellaguntha assommava a 9.961 persone, delle quali 4.922 maschi e 5.039 femmine. I bambini di et\u00e0 inferiore o uguale ai sei anni assommavano a 1.298, dei quali 675 maschi e 623 femmine. Infine, coloro che erano in grado di saper almeno leggere e scrivere erano 6.679, dei quali 3.703 maschi e 2.976 femmine."}
{"id": "2649589", "revid": "1418004", "url": "https://it.wikipedia.org/wiki?curid=2649589", "title": "Luisa Brancaccio", "text": "Biografia.\nNata nel 1970 a Napoli, vive e lavora a Roma.\nHa esordito nel 1994 con un racconto nel volume collettivo \"Bambine cattive\", curato da Antonella Fiori.\nNel 1996, con il racconto \"Seratina\", scritto a quattro mani con il quasi esordiente Niccol\u00f2 Ammaniti, partecipa alla famosa antologia einaudiana \"Giovent\u00f9 cannibale\", uscita per la cura di Daniele Brolli: il libro ottiene un grande successo e diventa un caso editoriale e letterario. \nQuattro anni dopo la scrittrice partecipa ad un altro volume collettivo, \"Italia odia\" con il racconto \"L\u2019amico di Jeffrey Dahmer \u00e8 l\u2019amico mio\". \nDiscostatasi dalla corrente letteraria dei Cannibali, nel 2013 pubblica per Einaudi il romanzo \"Stanno tutti bene tranne me\" vincendo il Premio Volponi nella sezione opera prima."}
{"id": "2649591", "revid": "125628878", "url": "https://it.wikipedia.org/wiki?curid=2649591", "title": "Liberty a Messina", "text": "Con Liberty a Messina si intende la declinazione dello stile \"Liberty\" seppur fortemente influenzata dall'eclettismo e sviluppatasi durante la ricostruzione che segu\u00ec il devastante terremoto del 28 dicembre 1908 che rase al suolo la citt\u00e0.\nDopo la decisione di ricostruire Messina giunsero in citt\u00e0 numerosi architetti e ingegneri, molti dei quali si presentarono con nuove idee che in capo al decennio successivo influenzarono profondamente l'architettura messinese con la costruzione di edifici elaborati in un linguaggio eclettico che bene si accomun\u00f2 e integr\u00f2 con l\"'Art Nouveau\". Cos\u00ec a Messina sorsero i primi palazzi in stile eclettico e Liberty che tuttora ne influenzano il disegno urbano con un ricco patrimonio architettonico, testimonianza del Liberty e dell'eclettismo in Sicilia.\nStoria.\nIl passaggio dal XIX al XX secolo in Europa fu caratterizzato da un fervente rinnovamento delle espressioni artistiche sicuramente influenzate dal progresso tecnico e dall'entusiastica esaltazione positivista degli importanti traguardi raggiunti dalla scienza. \nLe evoluzioni dell'avanguardia artistica di fine Ottocento coinvolsero dapprima le arti applicate, assumendo denominazioni differenti a seconda delle aree geografiche: nell'area francofona prese il nome di \"Art Nouveau\", in Germania \"Jugendstil\", in Austria \"Sezessionstil\", \"Modern Style\" in Gran Bretagna e \"Modernismo\" in Spagna.\nIn Italia la nuova corrente si afferm\u00f2 nelle maggiori citt\u00e0 italiane, con assoluta prevalenza a Torino e Milano al Nord e Palermo al Sud, inizialmente come \u00abarte nuova\u00bb, declinando il termine direttamente dal francese e ci\u00f2 invita a riflettere quanto in Italia e Francia pi\u00f9 che nel resto d'Europa il nome di questo nuovo stile non provenne da quel forte desiderio di rottura con il passato e con la tradizione accademica. Nel contesto nazionale questa nuova corrente, che in seguito assunse il nome di \u00abstile floreale\u00bb, non si consolid\u00f2 mai in una vera e propria scuola italiana di riferimento ma si afferm\u00f2, seppur con un lieve ritardo rispetto ai maggiori paesi europei, vivendo il suo massimo splendore nei primissimi anni del Novecento. \nIn questa prima decade del Novecento e a seguito delle edizioni dell'Esposizione Internazionale d'Arte Decorativa Moderna di Torino, infatti, si pu\u00f2 parlare di \u00abLiberty\u00bb, termine che infine si afferm\u00f2 pi\u00f9 diffusamente nel complessivo e variegato panorama architettonico nazionale e derivante dai celebri magazzini londinesi di Arthur Lasenby Liberty, tra i primi a esporre e diffondere oggetti e stampe di gusto esotico che ostentavano le forme sinuose tipiche di questo nuovo stile.\nNell'Italia centrale e meridionale il \"Liberty\" non raggiunse le evoluzioni pi\u00f9 francesizzanti di Torino o talvolta esasperate di Milano ma fu fortemente influenzata dall'imperante eclettismo, dando vita a un \"Liberty\" decisamente pi\u00f9 contaminato ma tuttavia di apprezzabile interesse architettonico.\nGino Copped\u00e8 a Messina.\nAncora prima del palermitano Ernesto Basile giunse a Messina il fiorentino Gino Copped\u00e8, i cui maggiori interventi si concentrarono sul corso Garibaldi, principale arteria della citt\u00e0 nel Novecento e intorno alla quale si concentrarono le architetture pi\u00f9 prestigiose. Oltre al palazzo del marchese Loteta sono da ricordare altri due isolati progettati da Copped\u00e8. Risanato il corso Garibaldi, Copped\u00e8 si occup\u00f2 dei progetti per la piazza del Duomo e del palazzo pi\u00f9 famoso l\u00ec situato; Palazzo Zodiaco. Palazzo Zodiaco, con le sue decorazioni che richiamano al Medioevo e all'eclettismo tipico del Copped\u00e8, \u00e8 unico nel suo genere e lo fa tra i pi\u00f9 apprezzati, poich\u00e9 diventato anche uno dei principali punti di riferimento della citt\u00e0, per la sua ubicazione. \nUna delle opere massime di Copped\u00e8 a Messina, rimane senz'altro palazzo Tremi (o palazzo del Gallo), che presenta caratteri diversi dagli edifici precedenti. Le linee sono pi\u00f9 rigide e i volumi pi\u00f9 ampi anche se il decoro resta predominante, quasi un fronte ininterrotto.\nAltre opere di stile eclettico.\nAltri importanti palazzi da ricordare sono quelli siti in via Cardines, che anche se presentano figure architettoniche meno imponenti e superbe, sono uniche per il loro genere: palazzo Api e il palazzetto Copped\u00e8, riconoscibile dalla grande formella con il Leone di S. Marco (distrutto) e dall'inconfondibile aquila inserita nelle inferriate dei balconi. Il palazzo Cerruti Bisazza, riconoscibile dall'inconfondibile Maghen David (o \"stella di Davide\"), inserita nelle inferriate dei balconi. Il palazzo Magaudda, sito in via Cesare Battisti, con decorazioni in cassaforma di cemento e disegni a graffito policromo.\nCamillo Puglisi Allegra.\nNel dopo terremoto, importanti furono le opere del messinese Camillo Puglisi Allegra, ma in particolar modo la Galleria Vittorio Emanuele III, che dopo quella di Napoli \u00e8 la pi\u00f9 importante del Mezzogiorno e che meglio rispecchia l'eclettismo di Camillo Puglisi Allegra.\nAltro.\nOltre ai palazzi dei pi\u00f9 famosi architetti, Messina \u00e8 nota per gli altri numerosi palazzi e in particolare per quelli in puro stile Liberty e con decorazioni floreali e post-floreali di artisti messinesi e no, come il palazzo della Dogana del messinese Lo Cascio, e il Grancamposanto del messinese Leone Savoja.\nOpere eclettiche con elementi Liberty come il palazzo del Governo, furono progettati anche da Cesare Bazzani."}
{"id": "2649595", "revid": "287204", "url": "https://it.wikipedia.org/wiki?curid=2649595", "title": "Bhanjanagar", "text": " \nBhanjanagar (Russelkonda, Russellkonda) \u00e8 una citt\u00e0 dell'India di 19.699 abitanti, situata nel distretto di Ganjam, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 55' 60 N e 84\u00b0 34' 60 E e ha un'altitudine di 68 .\nSociet\u00e0.\nEvoluzione demografica.\nAl censimento del 2001 la popolazione di Bhanjanagar assommava a 19.699 persone, delle quali 10.194 maschi e 9.505 femmine. I bambini di et\u00e0 inferiore o uguale ai sei anni assommavano a 2.007, dei quali 1.037 maschi e 970 femmine. Infine, coloro che erano in grado di saper almeno leggere e scrivere erano 15.411, dei quali 8.600 maschi e 6.811 femmine."}
{"id": "2649596", "revid": "110157", "url": "https://it.wikipedia.org/wiki?curid=2649596", "title": "Cipressino", "text": "Il Cipressino (Olea europea \"Cipressino\") \u00e8 una cultivar di olivo che cresce in Italia, usato spesso come albero frangivento, per cui viene appunto chiamata frangivento.\nCaratteristiche.\nGeneralit\u00e0.\nHa iniziato a diffondersi negli anni sessanta del Novecento nella zona di Pietrafitta di Palagiano, in Puglia, da cui gli viene un altro nome: Olivo di Pietrafitta. Oggi \u00e8 utilizzata pi\u00f9 per i suoi frutti che per la sua funzione di frangivento ed \u00e8 coltivato ad esempio in Sardegna.\nLa pianta ha chioma fitta e densa dal tipico portamento assurgente; ci\u00f2, oltre alla crescita piuttosto veloce, la rende adatta a sesti d'impianto stretti, a forme di allevamento particolari come il siepone ed alla raccolta meccanica. Resiste bene ai venti salmastri.\nFiori e frutti.\nL'infiorescenza \u00e8 media sia in lunghezza che per numero di mignole; tuttavia \u00e8 molto alto l'aborto ovarico: 50-60%. \nL'oliva ha una maturazione scalare (novembre-dicembre) ed \u00e8 predisposta agli attacchi della mosca olearia. Viene ben impollinata da Moraiolo, Maurino, Frantoio, Leccino.\nProduzione e olio.\nProduttivit\u00e0 abbastanza buona e costante; resa in olio 15-17%. L'olio, giallo oro con riflessi verde chiaro, ha un gusto fruttato ma sapido e un po' piccante."}
{"id": "2649601", "revid": "287204", "url": "https://it.wikipedia.org/wiki?curid=2649601", "title": "Los Angeles Lakers 1970-1971", "text": "La stagione 1970-71 dei Los Angeles Lakers fu la 22\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 48-34. Nei play-off vinsero la semifinale di conference con i Chicago Bulls (4-3), perdendo poi la finale di conference con i Milwaukee Bucks (4-1)."}
{"id": "2649602", "revid": "1573940", "url": "https://it.wikipedia.org/wiki?curid=2649602", "title": "Sistema a transizione di stati", "text": "In informatica teorica un sistema a transizione di stati \u00e8 una macchina astratta usata nella teoria della computazione. In letteratura viene indicato con LTS dal nome inglese Labelled Transition System. La macchina consiste di un insieme di stati e transizioni tra gli stati, che possono essere etichettate con etichette scelte da un insieme; la stessa etichetta pu\u00f2 apparire su pi\u00f9 di una transizione. Se l'insieme delle etichette \u00e8 composto da un solo elemento, il sistema \u00e8 essenzialmente privo di etichette, e una definizione pi\u00f9 semplice che omette le etichette \u00e8 possibile.\nI sistemi a transizione di stati differiscono comunque dagli automi a stati finiti in pi\u00f9 modi:\nI sistemi a transizione di stati possono essere rappresentati come grafi orientati.\nDefinizione Formale.\nFormalmente, un Sistema a transizione di stati \u00e8 una coppia (\"S\", \u2192) dove \"S\" \u00e8 un insieme (di stati) e \u2192 \u2286 \"S\"\u00d7\"S\" \u00e8 una relazione binaria su \"S\" (di transizioni). Se \"p\", \"q\" \u2208 \"S\", (\"p\", \"q\") \u2208 \u2192 \u00e8 solitamente scritto come \"p\" \u2192 \"q\". Questo rappresenta il fatto che esiste una transizione dallo stato \"p\" allo stato \"q\".\nUn sistema a transizioni etichettato \u00e8 una tripla (\"S\", \u039b, \u2192) dove \"S\" \u00e8 un insieme (di stati), \u039b \u00e8 un insieme (di etichette) e \u2192 \u2286 \"S\"\u00d7\u039b\u00d7\"S\" \u00e8 una relazione ternaria (di transizioni etichettate). Se \"p\", \"q\" \u2208 \"S\" e \u03b1 \u2208 \u039b, allora (\"p\",\u03b1,\"q\") \u2208 \u2192 \u00e8 scritto come.\nQuesto rappresenta il fatto che c'\u00e8 una transizione dallo stato \"p\" allo stato \"q\" con etichetta \u03b1. Una etichetta pu\u00f2 rappresentare cose differenti a seconda del linguaggio di interesse. Usi tipici delle etichette includono il rappresentare un input atteso, condizioni che devono essere vere per attivare la transizione, o azioni effettuate durante la transizione."}
{"id": "2649603", "revid": "1318658", "url": "https://it.wikipedia.org/wiki?curid=2649603", "title": "Los Angeles Lakers 1971-1972", "text": "La stagione 1971-72 dei Los Angeles Lakers fu la 23\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 69-13. Nei play-off vinsero la semifinale di conference con i Chicago Bulls (4-0), la finale di conference con i Milwaukee Bucks (4-2), vincendo poi il titolo battendo nella finale NBA i New York Knicks (4-1)."}
{"id": "2649605", "revid": "155634", "url": "https://it.wikipedia.org/wiki?curid=2649605", "title": "Ta\u00efna Barioz", "text": "Biografia.\nStagioni 2004-2009.\nAttiva in gare FIS dal novembre del 2003, la Barioz, che \u00e8 nata nella Polinesia francese ma risiede a Pralognan-la-Vanoise, ha esordito in Coppa Europa il 18 gennaio 2005 a Courchevel in slalom gigante e in Coppa del Mondo il 3 febbraio 2006 a Ofterschwang nella medesima specialit\u00e0, in entrambi i casi senza concludere la gara.\nIl 21 dicembre 2006 ha ottenuto a Kaunertal in slalom gigante il primo podio in Coppa Europa (3\u00aa) e il 26 gennaio 2008 a Ofterschwang nella medesima specialit\u00e0 ha conquistato i primi punti in Coppa del Mondo (14\u00aa), mentre l'anno dopo ha esordito ai Campionati mondiali classificandosi all'11\u00ba posto nello slalom gigante iridato di Val-d'Is\u00e8re.\nStagioni 2010-2019.\nIl 28 dicembre 2009 ha ottenuto il primo podio in Coppa del Mondo chiudendo al 3\u00ba posto lo slalom gigante di Lienz; l'anno seguente ha preso parte ai XXI Giochi olimpici invernali di , sua prima presenza olimpica, chiudendo 9\u00aa in slalom gigante. Nel 2011 ha vinto la medaglia d'oro iridata nella gara a squadre ai Mondiali di Garmisch-Partenkirchen, mentre nello slalom gigante \u00e8 stata 10\u00aa; ai Mondiali di Vail/Beaver Creek 2015, sua ultima presenza iridata, \u00e8 stata 26\u00aa nello slalom speciale e non ha concluso lo slalom gigante.\nIl 5 gennaio 2016 ha ottenuto a Zinal in slalom gigante il suo ultimo podio in Coppa Europa (3\u00aa) e il 20 marzo successivo, a Sankt Moritz nella medesima specialit\u00e0, il suo secondo e ultimo podio in Coppa del Mondo (2\u00aa). Ai XXIII Giochi olimpici invernali di , suo congedo olimpico, si \u00e8 classificata 19\u00aa nello slalom gigante; si \u00e8 ritirata durante la stagione 2018-2019 e la sua ultima gara in carriera \u00e8 stata lo slalom gigante di Coppa del Mondo disputato a Killington il 24 novembre, non completato dalla Barioz.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "2649606", "revid": "111290206", "url": "https://it.wikipedia.org/wiki?curid=2649606", "title": "Sergej Vadimovi\u010d Stepa\u0161in", "text": "Carriera.\nDopo una brillante carriera accademica presso i pi\u00f9 prestigiosi istituti scolastici dell'ex Unione Sovietica, Stepa\u0161in intraprese la carriera militare fino a raggiungere il grado di colonnello generale.\nSuccessivamente inizi\u00f2 la carriera politica: durante la presidenza di Boris El'cin divenne ministro della giustizia (tra il 1997 e il marzo 1998) e ministro dell'interno (marzo 1998 - maggio 1999). Nel maggio 1999, dopo l'improvviso licenziamento di Evgenij Primakov, venne nominato da El'cin primo ministro, carica che ricopr\u00ec per soli tre mesi prima di lasciare il posto al futuro presidente Vladimir Putin.\nFinita l'esperienza di governo si iscrisse al partito di opposizione Jabloko e fu eletto parlamentare alla Duma."}
{"id": "2649608", "revid": "287204", "url": "https://it.wikipedia.org/wiki?curid=2649608", "title": "Binika", "text": " \nBinika (o Binka) \u00e8 una citt\u00e0 dell'India di 14.537 abitanti, situata nel distretto di Subarnapur, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 1' 60 N e 83\u00b0 47' 60 E e ha un'altitudine di 121 .\nSociet\u00e0.\nEvoluzione demografica.\nAl censimento del 2001 la popolazione di Binika assommava a 14.537 persone, delle quali 7.435 maschi e 7.102 femmine. I bambini di et\u00e0 inferiore o uguale ai sei anni assommavano a 1.899, dei quali 950 maschi e 949 femmine. Infine, coloro che erano in grado di saper almeno leggere e scrivere erano 9.102, dei quali 5.570 maschi e 3.532 femmine."}
{"id": "2649613", "revid": "599013", "url": "https://it.wikipedia.org/wiki?curid=2649613", "title": "Milan Ma\u010dala", "text": ""}
{"id": "2649615", "revid": "1543377", "url": "https://it.wikipedia.org/wiki?curid=2649615", "title": "Fernando D\u00edaz Alberdi", "text": "Biografia.\nPilone, ha da sempre militato nel Club Universitario de Buenos Aires, che compete nel campionato provinciale dell'URBA.\nEsord\u00ec in Nazionale argentina a Montevideo contro l', nel corso del Sudamericano 1997, che i \"Pumas\" vinsero; disput\u00f2 poi altri due \"test match\", tutti esterni, contro e in preparazione alla in Galles, per la quale fu convocato ma in cui non fu mai schierato.\nDisput\u00f2 il suo ultimo \"test match\", nel giugno 2000 a Brisbane contro l' e, pochi giorni pi\u00f9 tardi, in un incontro di campionato tra il CUBA e il Pucar\u00e1, D\u00edaz Alberdi dovette uscire dal campo in barella a causa di un violento scontro di gioco che aveva interessato la zona cervicale, dove era gi\u00e0 stato operato per un precedente infortunio; a un tentativo di rientro nel 2001 fece poi seguito il ritiro definitivo e il passaggio ad allenatore dello stesso Club Universitario, incarico che ricopre tuttora."}
{"id": "2649616", "revid": "767487", "url": "https://it.wikipedia.org/wiki?curid=2649616", "title": "Skeletons in the Closet", "text": "Skeletons in the Closet \u00e8 un album del gruppo metal finlandese Children of Bodom, uscito nel 2009.\nL'album.\nIl disco \u00e8 composto completamente da cover."}
{"id": "2649617", "revid": "20768", "url": "https://it.wikipedia.org/wiki?curid=2649617", "title": "Istituto alle Stimate", "text": "L'istituto \"Alle Stimate\" \u00e8 una scuola del centro di Verona, fondata da Gaspare Bertoni nel 1816. Comprende la scuola Primaria, la Secondaria di primo grado e la Secondaria di Secondo grado con il liceo classico, scientifico, scientifico delle scienze applicate e linguistico.\nL'istituto ospita una biblioteca con una preziosa collezione di libri che furono acquisiti da san Gaspare Bertoni (1777-1853)."}
{"id": "2649619", "revid": "1915706", "url": "https://it.wikipedia.org/wiki?curid=2649619", "title": "Mupirocina", "text": "La mupirocina (acido pseudomonico A) \u00e8 un farmaco relativamente recente nato per contrastare le infezioni da Gram positivi e, pi\u00f9 in particolare, le infezioni cutanee da Stafilococco.\n\u00c8 un derivato dell'acido pseudomonico (estratto da \"Pseudomonas flavescens\") con spettro attivo contro Gram positivi ed in particolare:\ne alcuni Gram negativi ed in particolare:\nHa anche un'azione antimicotica nei confronti di \"Candida\".\nMeccanismo d'azione.\nInibisce la sintesi proteica tramite il blocco dell'enzima isoleucil-tRNA-Sintetasi.\nResistenza.\nLegata all'insorgenza di una mutazione nel gene che codifica per l'enzima Isoleucil-tRNA-Sintetasi.\nUsi clinici.\nUtilizzato solo come topico. Ottimo per lesioni cutanee da stafilococchi oppure come unguento nella terapia dell'eradicazione nasale dello \"Staphylococcus aureus\" in soggetti portatori. Quella calcica al 2% \u00e8 anche utilizzata come prevenzione delle infezioni da catetere correlato in pazienti che eseguono emodialisi da catetere.\nEffetti collaterali.\nIn genere molto rari comprendono:"}
{"id": "2649620", "revid": "287204", "url": "https://it.wikipedia.org/wiki?curid=2649620", "title": "Bhuban", "text": " \nBhuban \u00e8 una citt\u00e0 dell'India di 20.134 abitanti, situata nel distretto di Dhenkanal, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 52' 60 N e 85\u00b0 49' 60 E e ha un'altitudine di 63 .\nSociet\u00e0.\nEvoluzione demografica.\nAl censimento del 2001 la popolazione di Bhuban assommava a 20.134 persone, delle quali 10.399 maschi e 9.735 femmine. I bambini di et\u00e0 inferiore o uguale ai sei anni assommavano a 2.315, dei quali 1.234 maschi e 1.081 femmine. Infine, coloro che erano in grado di saper almeno leggere e scrivere erano 13.707, dei quali 7.902 maschi e 5.805 femmine."}
{"id": "2649622", "revid": "1924342", "url": "https://it.wikipedia.org/wiki?curid=2649622", "title": "N\u00b05 on Tour", "text": "N\u00b05 on Tour \u00e8 il quinto album dal vivo della cantante francese Myl\u00e8ne Farmer, pubblicato il 7 dicembre 2009.\nL'album riprende l'integralit\u00e0 dello spettacolo presentato da Myl\u00e8ne Farmer durante la sua tourn\u00e9e Indoor 2009.\nIl primo singolo estratto \u00e8 \"C'est dans l'air\" (che era gi\u00e0 stato nell'aprile 2009 il quarto singolo studio estratto dall'album \"Point de suture\").\nL'album \u00e8 arrivato direttamente alla posizione numero 1 della chart album francese nella sua prima settimana di vendita, vendendo in questo lasso di tempo ben 200.000 copie (dunque certificato gi\u00e0 doppio disco platino dopo solo una settimana di commercio)."}
{"id": "2649626", "revid": "287204", "url": "https://it.wikipedia.org/wiki?curid=2649626", "title": "Biramitrapur", "text": " \nBiramitrapur (o Birmitrapur) \u00e8 una suddivisione dell'India, classificata come \"municipality\", di 29.434 abitanti, situata nel distretto di Sundergarh, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 23' 60 N e 84\u00b0 46' 0 E e ha un'altitudine di 242 .\nSociet\u00e0.\nEvoluzione demografica.\nAl censimento del 2001 la popolazione di Biramitrapur assommava a 29.434 persone, delle quali 14.916 maschi e 14.518 femmine. I bambini di et\u00e0 inferiore o uguale ai sei anni assommavano a 3.856, dei quali 1.958 maschi e 1.898 femmine. Infine, coloro che erano in grado di saper almeno leggere e scrivere erano 18.509, dei quali 10.594 maschi e 7.915 femmine."}
{"id": "2649637", "revid": "287204", "url": "https://it.wikipedia.org/wiki?curid=2649637", "title": "Andrea Forzano", "text": "Biografia.\nAndrea Forzano nasce a Viareggio nel 1915, figlio del commediografo e regista Giovacchino Forzano, dopo gli studi liceali, diventa uno dei maggiori collaboratori del padre, seguendolo nel suo lavoro sia come aiuto regista che come collaboratore alla produzione.\nDopo il periodo di apprendistato dirige negli studi di Tirrenia, di propriet\u00e0 del padre, il suo primo film Ragazza che dorme, la sua attivit\u00e0 nel cinema sar\u00e0 molto discontinua anche per ragioni familiari, il suo secondo film girato nel 1943, \"La casa senza tempo\", uscir\u00e0 nelle sale solo a guerra finita, notevolmente rimaneggiato, sia nel montaggio che nel doppiaggio.\nNel 1952 collabora alla sceneggiatura di \"Imbarco a mezzanotte\" diretto da Joseph Losey, dopo altre due regie termina la sua presenza nel cinema italiano con la sceneggiatura di \"Un canto nel deserto\", film destinato ad un pubblico popolare e diretto da Marino Girolami."}
{"id": "2649640", "revid": "287204", "url": "https://it.wikipedia.org/wiki?curid=2649640", "title": "Bishama Katak", "text": " \nBishama Katak (o Bishama Katek, Bissamcuttack, Bissamcutack) \u00e8 una suddivisione dell'India, classificata come \"census town\", di 7.407 abitanti, situata nel distretto di Rayagada, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 19\u00b0 31' 0 N e 83\u00b0 31' 0 E e ha un'altitudine di 341 .\nSociet\u00e0.\nEvoluzione demografica.\nAl censimento del 2001 la popolazione di Bishama Katak assommava a 7.407 persone, delle quali 3.721 maschi e 3.686 femmine. I bambini di et\u00e0 inferiore o uguale ai sei anni assommavano a 847, dei quali 434 maschi e 413 femmine. Infine, coloro che erano in grado di saper almeno leggere e scrivere erano 4.940, dei quali 2.813 maschi e 2.127 femmine."}
{"id": "2649641", "revid": "838137", "url": "https://it.wikipedia.org/wiki?curid=2649641", "title": "Evento Bianco", "text": "Il cosiddetto Evento Bianco \u00e8 l'evento chiave che da inizio alle vicende del Nuovo Universo.\nL'Evento Bianco \u00e8 un misterioso fenomeno astronomico che avvenne il 22 luglio 1986 e deve il suo nome all'intensa luce bianca che investe l'intero pianeta Terra. La cosa pare non avere alcun effetto tangibile sul mondo ma nei giorni immediatamente successivi un gran numero di individui comincia a sviluppare dei poteri paranormali a causa delle radiazioni mutagene rilasciate dal fenomeno. Durante tutto l'arco narrativo del New Universe, nessuno riuscir\u00e0 a dare una spiegazione all'Evento Bianco e ad esso sar\u00e0 addirittura attribuito un significato mistico religioso che dar\u00e0 vita al Culto dei Bianchi Eventisti.\nL'origine dell'Evento viene comunque svelata al lettore nella serie Star Brand dove si viene a scoprire che esso \u00e8 strettamente collegato al Marchio Stellare e al suo precedente portatore.\nLo Star Brand infatti pu\u00f2 essere impresso solo sugli esseri viventi. Se il portatore cercasse di trasferire il marchio su qualcosa di inanimato, innescherebbe un'esplosione di proporzioni (data la fonte di energia) inaudite. Il vecchio (\"The Old One\"), ovvero il portatore precedente a Ken Connell, ignorando questo fatto, tent\u00f2 di trasferire lo Star Brand in un asteroide in orbita intorno a Plutone. La conseguente esplosione diede origine a un'ondata di energia che sfrecciando nello spazio si rivers\u00f2 sulla Terra senza fare danni fisici (vista l'incredibile distanza) e dando vita all'Evento Bianco stesso.\nSar\u00e0 proprio secondo lo stesso principio di trasferimento dello Star Brand che Connel distrugger\u00e0 la citt\u00e0 di Pittsburgh nel cosiddetto Evento Nero (cos\u00ec chiamato a causa dell'alto tasso di distruzione).\nAltre versioni.\nNella serie New Universal di Warren Ellis a Salvador Larroca, l'Evento Bianco \u00e8 identificato con la grande luce che investe la Terra il 2 marzo 2006 a seguito dell'entrata del pianeta nella rete neouniversale che sostiene l'universo. A seguito di tale accadimento, per favorire il salto evolutivo dell'umanit\u00e0, la rete stessa altera 4 esseri umani perch\u00e9 siano araldi della nuova era (uno \"Star Brand\", un \"Nightmask\", un \"Justice\" e un \"Cypher\"). Nella serie viene inoltre rivelato che altri eventi simili (ma incompleti) interessarono il pianeta nel 2689 a.C. nel 1888 d.C. e nel 1953 d.C."}
{"id": "2649644", "revid": "91792", "url": "https://it.wikipedia.org/wiki?curid=2649644", "title": "Chiesa di San Secondo (Magnano)", "text": "La chiesa di San Secondo si erge solitaria in un'ampia radura che si incontra poco oltre il crinale della Serra Morenica di Ivrea, non lontana dalla sede della Comunit\u00e0 monastica di Bose, nel territorio del comune di Magnano. Per la suggestione del sito e per l'eleganza delle sue forme, essa costituisce uno dei pi\u00f9 interessanti esempi di architettura romanica tra il Biellese e il Canavese.\nStoria.\nNel luogo in cui si erge la chiesa dedicata a san Secondo, martire della legione Tebea, esisteva una chiesa pi\u00f9 antica, pi\u00f9 bassa e a navata unica costruita forse dai benedettini. Nella prima met\u00e0 dell'XI secolo la chiesa fu alzata e ampliata sino ad assumere grosso modo l'attuale aspetto.\nLa chiesa ha avuto una storia piuttosto tormentata. Costruita in origine quando attorno a essa vi era l'antico borgo di Magnano, perse successivamente la sua rilevanza quando, a partire dalla fine del XIV secolo, la popolazione si trasfer\u00ec pi\u00f9 in alto (ove si trova l'attuale comune di Magnano). All'inizio del XVII secolo il ruolo di parrocchiale fu assunto dalla nuova \"chiesa di Santa Marta\" e non vi era pi\u00f9 ragione per conservare l'antica chiesa romanica: fu dunque stabilito, nel 1606, che essa venisse demolita per riutilizzare il materiale edilizio per la nuova chiesa. I fedeli, tuttavia, si opposero a tale decisione e ottennero che essa rimanesse attiva: si procedette cos\u00ec alla sua sistemazione con aggiunte barocche. Nel corso del XIX secolo la chiesa fu nuovamente lasciata decadere. Solo nel 1968 venne deciso dalla Provincia di Vercelli e dalla Sovrintendenza del Piemonte di ristrutturare l'edificio religioso e di restituire a esso l'originario aspetto romanico.\nArchitettura.\nLa struttura architettonica della chiesa, con murature in conci e scapoli di pietra e ciottoli disposti in corsi orizzontali, \u00e8 quella usuale del romanico popolare, con una semplice facciata a salienti che mostra la suddivisione interna a tre navate. La navata centrale e quella destra terminano in altrettante absidi di grandezza diversa, dotate di finestre a feritoia marcatamente strombate, decorate da lesene e archetti pensili che corrono sotto la linea di gronda. Si intuisce come l'absidiola di sinistra sia stata sacrificata dall'erezione della torre campanaria intervenuta in anni successivi.\nIl campanile, a cui si \u00e8 fatto spazio al termine della navata destra, ha un aspetto di grande eleganza, con i riquadri inferiori pi\u00f9 compatti, segnati solo da feritoie, mentre i due riquadri pi\u00f9 alti sono alleggeriti da eleganti trifore con colonnine e capitelli a stampella.\nAll'interno della chiesa le tre navate sono divise da rustici pilastri rettangolari con archi a tutto sesto; la copertura \u00e8 realizzata in capriate lignee. In fondo alla navata destra, sulla parete del campanile, si \u00e8 conservato un affresco risalente al XIII o XIV secolo raffigurante una \"Crocifissione con la Madonna e San Giovanni\"."}
{"id": "2649647", "revid": "287204", "url": "https://it.wikipedia.org/wiki?curid=2649647", "title": "Brajarajnagar", "text": "Brajarajnagar (o Brajrajnagar) \u00e8 una suddivisione dell'India, classificata come \"municipality\", di 76.941 abitanti, situata nel distretto di Jharsuguda, nello stato federato dell'Orissa. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 49' 0 N e 83\u00b0 55' 0 E e ha un'altitudine di 215 .\nSociet\u00e0.\nEvoluzione demografica.\nAl censimento del 2001 la popolazione di Brajarajnagar assommava a 76.941 persone, delle quali 40.354 maschi e 36.587 femmine. I bambini di et\u00e0 inferiore o uguale ai sei anni assommavano a 9.562, dei quali 4.984 maschi e 4.578 femmine. Infine, coloro che erano in grado di saper almeno leggere e scrivere erano 52.759, dei quali 30.942 maschi e 21.817 femmine."}
{"id": "2649649", "revid": "287204", "url": "https://it.wikipedia.org/wiki?curid=2649649", "title": "Sottoprefettura di Hiyama", "text": "La \u00e8 una sottoprefettura della prefettura di Hokkaid\u014d, Giappone. Ha un'area di 2.630 chilometri quadrati e una popolazione di 48.138 abitanti al 2005. \u00c8 stata fondata nel 1897.\nGeografia fisica.\nCitt\u00e0.\nNella sottoprefettura non sono presenti citt\u00e0."}
{"id": "2649652", "revid": "287204", "url": "https://it.wikipedia.org/wiki?curid=2649652", "title": "Sh2-216", "text": "Sh2-216 \u00e8 una nebulosa planetaria visibile nella costellazione di Perseo.\nSi individua nella parte pi\u00f9 orientale della costellazione, circa 5\u00b0 ad ovest della brillante Capella; si mostra come un tenue filamento gassoso di difficile osservazione a causa della sua debole luminosit\u00e0. La sua osservazione richiede strumenti potenti e sensibili e nelle foto a lunga posa emerge appena dal campo stellare di fondo. La sua declinazione \u00e8 moderatamente settentrionale, pertanto la sua osservazione \u00e8 notevolmente facilitata per gli osservatori posti a latitudini boreali; a sud dell'equatore invece pu\u00f2 essere osservata con facilit\u00e0 solo fino alle regioni temperate inferiori.\nCon una distanza di appena 129 parsec (circa 420 anni luce), \u00e8 la nebulosa planetaria pi\u00f9 vicina in assoluto al sistema solare; la grande dispersione dei suoi gas, che la rende anche la pi\u00f9 grande planetaria osservabile nella volta celeste, \u00e8 dovuta alla grande et\u00e0 della nube, stimata attorno ai 600.000 anni. Inizialmente fu catalogata come una regione H II, sebbene non fosse stata individuata la stella responsabile della ionizzazione dei gas; in seguito, tramite studi spettrometrici, fu avanzata l'ipotesi che la nube potesse essere ci\u00f2 che resta di un'antichissima nebulosa planetaria con una velocit\u00e0 di espansione estremamente ridotta, ipotesi in seguito confermata grazie alla scoperta della stella centrale, una nana bianca catalogata come LSV+46\u00b021, in una posizione decentrata in direzione est. La temperatura superficiale della nana bianca \u00e8 compresa fra 50.000 e 90.000\u00a0kelvin."}
{"id": "2649655", "revid": "287204", "url": "https://it.wikipedia.org/wiki?curid=2649655", "title": "Cleveland Cavaliers 1984-1985", "text": "La stagione 1984-85 dei Cleveland Cavaliers fu la 15\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\" con un record di 36-46. Nei play-off persero al primo turno con i Boston Celtics (3-1)."}
{"id": "2649657", "revid": "287204", "url": "https://it.wikipedia.org/wiki?curid=2649657", "title": "Buguda", "text": " \nBuguda \u00e8 una citt\u00e0 dell'India di 13.253 abitanti, situata nel distretto di Ganjam, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 49' 0 N e 84\u00b0 47' 60 E e ha un'altitudine di 83 .\nSociet\u00e0.\nEvoluzione demografica.\nAl censimento del 2001 la popolazione di Buguda assommava a 13.253 persone, delle quali 6.710 maschi e 6.543 femmine. I bambini di et\u00e0 inferiore o uguale ai sei anni assommavano a 1.807, dei quali 909 maschi e 898 femmine. Infine, coloro che erano in grado di saper almeno leggere e scrivere erano 8.891, dei quali 5.102 maschi e 3.789 femmine."}
{"id": "2649660", "revid": "682087", "url": "https://it.wikipedia.org/wiki?curid=2649660", "title": "Cleveland Cavaliers 1985-1986", "text": "La stagione 1985-86 dei Cleveland Cavaliers fu la 16\u00aa nella NBA per la franchigia.\nI Cleveland Cavaliers arrivarono quinti nella \"Central Division\" della \"Eastern Conference\" con un record di 29-53, non qualificandosi per i play-off."}
{"id": "2649662", "revid": "682087", "url": "https://it.wikipedia.org/wiki?curid=2649662", "title": "Cleveland Cavaliers 1986-1987", "text": "La stagione 1986-87 dei Cleveland Cavaliers fu la 17\u00aa nella NBA per la franchigia.\nI Cleveland Cavaliers arrivarono sesti nella \"Central Division\" della \"Eastern Conference\" con un record di 31-51, non qualificandosi per i play-off."}
{"id": "2649666", "revid": "228587", "url": "https://it.wikipedia.org/wiki?curid=2649666", "title": "Burla (India)", "text": " \nBurla \u00e8 una citt\u00e0 dell'India di 39.188 abitanti, situata nel distretto di Sambalpur, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Burla assommava a 39.188 persone, delle quali 20.563 maschi e 18.625 femmine. I bambini di et\u00e0 inferiore o uguale ai sei anni assommavano a 4.327, dei quali 2.191 maschi e 2.136 femmine. Infine, coloro che erano in grado di saper almeno leggere e scrivere erano 28.956, dei quali 16.681 maschi e 12.275 femmine."}
{"id": "2649669", "revid": "729019", "url": "https://it.wikipedia.org/wiki?curid=2649669", "title": "Barbara Schett", "text": "Vincitrice di tre titoli WTA, la sua migliore posizione fu la 7\u00aa, raggiunta il 13 settembre 1999, anno in cui si qualific\u00f2 anche per i quarti di finale degli US Open.\nRappresent\u00f2 l'Austria ai Giochi Olimpici nel 2000, raggiungendo anche in questa occasione i quarti di finale. Dopo l'Australian Open 2005 si ritir\u00f2 dal tennis, dedicandosi all'attivit\u00e0 televisiva.\nCarriera.\nJunior.\nHa ottenuto buoni risultati a livello giovanile, ha raggiunto i quarti di finale al Torneo Bonfiglio 1992 mentre si \u00e8 avventurata fino alla finale degli Australian Open 1994 dove si \u00e8 arresa a Trudi Musgrave.\nProfessionista.\n1991-1995.\nHa fatto il suo esordio nel circuito WTA e Kitzb\u00fchel nel 1991 ma frequent\u00f2 principalmente il circuito ITF dove ha vinto il primo titolo a Zaragoza nel 1992. Nel 1993, la Schett \u00e8 entrata nella top 200 mondiale e ha raggiunto i quarti di finale a Kitzb\u00fchel e Montpellier. A Kitzb\u00fchel sconfisse nel terzo turno la numero diciassette al mondo Katerina Maleeva per poi perdere nei quarti con la tedesca Judith Wiesner.\nNel 1994 ha raggiunto la semifinale a Linz dove perse contro Sabine Appelmans e nella stessa stagione ha fatto il suo esordio nei tornei del Grande Slam, perse infatti al primo turno del Roland Garros. Il 4 aprile 1994 \u00e8 entrata nella top 100 mondiale mentre l'anno successivo ha ottenuto la semifinale di Palermo e i quarti di finale a Praga.\n1996.\nHa iniziato l'anno 1996 partecipando ai tornei di Auckland e Sydney in preparazione per gli Australian Open. Al terzo turno dello Slam australiano sconfisse Helena Sukov\u00e1 me venne eliminata al turno successivo da Anke Huber. A luglio vinse il suo primo titolo WTA, sulla terra rossa di Palermo ha sconfitto con un doppio 6-3 la tedesca Sabine Hack. Nel finire di stagione ha raggiunto la semifinale a Mosca eliminando sulla sua strada la numero otto mondiale Magdalena Maleeva. Finisce l'anno alla posizione trentotto del ranking.\n1997.\nHa cominciato la nuova stagione con le sconfitte nel primo turno dei tornei di Auckland e Hobart. Ha raggiunto il terzo turno all'Australian Open, perdendo contro Martina Hingis.\nA Miami perde al quarto turno contro Iva Majoli col punteggio di 6-2, 4-6, 6-2. mentre a Wimbledon perde al secondo turno contro Magdalena Grzybowska per 4-6, 6-3, 6-2.\nA Palermo ha perso nella semifinale contro la francese Sandrine Testud, ma ha conquistato il torneo di doppio con l'italiana Silvia Farina Elia. Ha vinto il suo secondo titolo WTA in Austria battendo Henrieta Nagyov\u00e1 in finale.\nAl suo ultimo torneo dell'anno a Zurigo Schett \u00e8 stata costretta al ritiro contro la giapponese Ai Sugiyama.\n1998.\nNel primo Slam dell'anno ha raggiunto il quarto turno perdendo contro la spagnola Conchita Mart\u00ednez. Si avventur\u00f2 fino alla semifinale di Madrid perdendo contro Dominique van Roost mentre si ferm\u00f2 ai quarti in Austria, perdendo contro la svizzera Emmanuelle Gagliardi. A Palermo ha raggiunto la finale ma non \u00e8 riuscita a ripetere il risultato del 1996 arrendendosi a Patty Schnyder. Si \u00e8 ripresentata in finale anche a Boston ma ancora una volta si \u00e8 arresa all'incontro decisivo, contro Mariaan de Swardt. Agli US Open ha perso al terzo turno contro Amanda Coetzer.\n1999.\nHa iniziato la stagione con due semifinali, a Auckland e a Sydney dove ha eliminato le due top-10 Conchita Mart\u00ednez e Arantxa S\u00e1nchez Vicario. Ha giocato la finale della Kremlin Cup, sconfitta da Nathalie Tauziat, mentre ha raggiunto per la prima volta i quarti di finale in uno Slam, agli US Open dove venne sconfitta da Venus Williams. Grazie anche al risultato a New York ha ottenuto la settima posizione mondiale, suo miglior risultato in singolare.\n2000.\nNel 2000 ha vinto il suo terzo titolo WTA a Klagenfurt. All'Open di Zurigo \u00e8 avanzata fino alle semifinali eliminando sulla sua strada le top-5 Amanda Coetzer e Nathalie Tauziat.\n2001.\nA Doha ha perso nella semifinale contro Martina Hingis mentre a Vienna e Mosca si arrese nei quarti. All'Open di Francia ha sconfitto la numero due mondiale Venus Williams. Dopo aver vinto il torneo di doppio di Sydney (con Anna Kurnikova), ha raggiunto la sua migliore posizione nel doppio, l'ottava.\n2002.\nNel 2002 ha sconfitto le giocatrici top 20 Chanda Rubin e Kim Clijsters. \u00c8 riuscita a vincere il torneo di doppio di Amburgo in coppia con Martina Hingis.\n2003.\nA Madrid ha raggiunto la semifinale, a Gold Coast i quarti e all'Open di Francia il terzo turno. Nei restanti tornei della stagione non \u00e8 riuscita a superare il primo turno.\n2004.\nCome numero 77 del mondo, Schett ha sconfitto a Indian Wells la numero 13 del mondo Paola Su\u00e1rez per 6-3, 6-4 venendo poi sconfitta al quarto turno da Conchita Mart\u00ednez. Nel doppio ha vinto il torneo di Parigi con Patty Schnyder, ha vinto anche i tornei di Budapest e Stoccolma con Petra Mandula e poi Alicia Molik. Ha raggiunto la finale di doppio di Hobart con Els Callens, le semifinali di 's-Hertogenbosch, Los Angeles, l'US Open (tutti con Patty Schnyder) e Linz con Patricia Wartusch.\n2005.\nHa giocato la sua ultima partita da professionista al secondo turno dell'Australian Open 2005 perdendo contro la slovacca Daniela Hantuchov\u00e1 6-4 6-0.\nVita privata.\nBarbara Schett \u00e8 sposata con l'ex tennista australiano Joshua Eagle: i due, che hanno anche giocato insieme in doppio misto, hanno un figlio di nome Noah. Risiede tuttora nella citt\u00e0 natale Innsbruck.\nDopo il ritiro, la Schett ha iniziato a collaborare col canale Eurosport, commentando incontri di tennis, ma anche conducendo programmi in studio."}
{"id": "2649670", "revid": "212348", "url": "https://it.wikipedia.org/wiki?curid=2649670", "title": "Chicago Bulls 2005-2006", "text": "La stagione 2005-06 dei Chicago Bulls fu la 40\u00aa nella NBA per la franchigia.\nI Chicago Bulls arrivarono terzi nella \"Central Division\" della \"Eastern Conference\" con un record di 41-41. Nei play-off persero al primo turno con i Miami Heat (4-2)."}
{"id": "2649672", "revid": "1223843", "url": "https://it.wikipedia.org/wiki?curid=2649672", "title": "Il re pastore (Mozart)", "text": "Il re pastore (K 208) \u00e8 un melodramma in due atti musicato da Wolfgang Amadeus Mozart su libretto di Pietro Metastasio.\nComposta a Salisburgo all'inizio del 1775, l'opera fu scritta per il soggiorno dell'arciduca Massimiliano d'Asburgo-Lorena, figlio dell'imperatrice Maria Teresa d'Asburgo, su commissione dell'arcivescovo Colloredo.\nIl libretto \u00e8 una rielaborazione di Giambattista Varesco dell'omonimo melodramma di Metastasio, ridotto da tre a due atti.\nLa prima rappresentazione ebbe luogo il 23 aprile 1775 alla residenza arcivescovile di Salisburgo. Il ruolo di Aminta fu interpretato dal castrato Tommaso Consoli.\nTrama.\nL'azione si svolge a Sadia (l'odierna Sidone), nell'antica Fenicia. Alessandro Magno conquista la Fenicia ed uccide il tiranno della citt\u00e0 di Sadia, Sidone. Sidone a sua volta avrebbe voluto uccidere Aminta, legittimo erede al trono, il quale per\u00f2 era riuscito a scappare in tempo. Il fuggitivo Aminta divenne cos\u00ec un pastore. Alessandro, infine, decreta l'ascesa al trono di Aminta, dandogli in sposa Silvia. L'opera si conclude con un'aria cantata in coro nella quale si inneggia ad Alessandro Magno, quindi con una celebrazione esplicita del principe Massimiliano Francesco d'Austria che Alessandro sta a rappresentare.\nOrganico orchestrale.\nL'organico orchestrale prevede l'utilizzo di\nIl basso continuo nei recitativi secchi \u00e8 garantito dal clavicembalo e dal violoncello"}
{"id": "2649674", "revid": "125697969", "url": "https://it.wikipedia.org/wiki?curid=2649674", "title": "NFC West", "text": "NFC West \u00e8 la \"division\" occidentale della National Football Conference, nata nel a seguito della fusione tra American Football League e National Football League ed originariamente formatasi nel come Coastal Division della NFL.\nAttualmente ne fanno parte gli Arizona Cardinals, i Los Angeles Rams, i San Francisco 49ers ed i Seattle Seahawks.\nStoria.\nLa originaria Coastal Division venne formata nel 1967 inserendovi gli Atlanta Falcons, i Baltimore Colts, i Los Angeles Rams e i 49ers.\nCon la fusione tra AFL e NFL del 1970, la \"division\" assunse il nome attuale e vi vennero inseriti i New Orleans Saints provenienti dalla Century Division al posto dei Colts che furono trasferiti nella AFC East. Nel 1976 venne inserita nella NFC West anche la neonata squadra dei Seattle Seahawks che sarebbe stata poi trasferita l'anno seguente nella AFC West.\nNel entr\u00f2 a far parte della \"division\" un'altra squadra di nuova fondazione: i Carolina Panthers. Da notare che nello stesso anno i Rams restarono nella divisione occidentale della NFC anche dopo il loro trasferimento a Saint Louis.\nIn seguito alla riorganizzazione della NFL del , i Falcons, i Panthers e i Saints vennero trasferiti nella NFC South e vennero sostituiti dai Cardinals e dai Seahawks.\nDal i Rams sono tornati alla sede originaria di Los Angeles."}
{"id": "2649677", "revid": "287204", "url": "https://it.wikipedia.org/wiki?curid=2649677", "title": "Toronto Raptors 2000-2001", "text": "La stagione 2000-2001 dei Toronto Raptors fu la 6\u00aa nella NBA per la franchigia.\nI Toronto Raptors arrivarono secondi nella \"Central Division\" della \"Eastern Conference\" con un record di 47-35. Nei play-off vinsero il primo turno con i New York Knicks (3-2), perdendo poi la semifinale di conference con i Philadelphia 76ers (4-3)."}
{"id": "2649683", "revid": "339392", "url": "https://it.wikipedia.org/wiki?curid=2649683", "title": "Organizzazione delle Nazioni Unite per l'Istruzione, la Scienza e la Cultura", "text": ""}
{"id": "2649687", "revid": "486946", "url": "https://it.wikipedia.org/wiki?curid=2649687", "title": "Scritture", "text": ""}
{"id": "2649689", "revid": "339392", "url": "https://it.wikipedia.org/wiki?curid=2649689", "title": "Paykan Teheran VC", "text": ""}
{"id": "2649690", "revid": "287204", "url": "https://it.wikipedia.org/wiki?curid=2649690", "title": "Transition (romanzo)", "text": "Transition \u00e8 un romanzo di fantascienza di Iain M. Banks, pubblicato nel 2009. L'edizione americana riporta come nome dell'autore \"Iain M. Banks\", il nome che Iain Banks usa per i suoi libri di fantascienza.\n\u00c8 inedito in italiano.\nTrama.\nAmbientato nel periodo tra la caduta del muro di Berlino e la distruzione delle Torri gemelle, \"Transition\" \u00e8 incentrato sull'attivit\u00e0 di un'organizzazione ombra denominata 'The Concern' (conosciuta anche come 'L'Exp\u00e9dience'), e sull'influenza che l'attivit\u00e0 di questa organizzazione produce sulla vita dei molteplici narratori del romanzo. Banks si serve dell'interpretazione a molti mondi della meccanica quantistica per immaginare \"infinite\" realt\u00e0 parallele, tra le quali gli agenti del Concern - noti come \"Transizionari\" - possono \"transitare\", intervenendo nel corso degli eventi per produrre ci\u00f2 che il Concern vede come risultati positivi per quel mondo. La transizione \u00e8 possibile solo per un ristretto gruppo di persone predisposte per tali movimenti, che possono transitare solo dopo aver ingerito una misteriosa sostanza chiamata 'septus'. Quando uno dei transizionari effettua la transizione in un altro mondo, lui o lei prende temporaneamente il controllo del corpo di un abitante di quel mondo, insieme con alcune delle idiosincrasie residue di tale corpo (ad esempio disturbi della personalit\u00e0 e preferenze sessuali)."}
{"id": "2649697", "revid": "767487", "url": "https://it.wikipedia.org/wiki?curid=2649697", "title": "Shahrest\u0101n di Mamasani", "text": "La provincia di Mamasani (farsi \u0634\u0647\u0631\u0633\u062a\u0627\u0646 \u0645\u0645\u0633\u0646\u06cc) \u00e8 una delle 29 province (\"shahrest\u0101n\") della regione di Fars, in Iran. Il capoluogo \u00e8 Nurabad. La provincia \u00e8 suddivisa in 3 circoscrizioni (\"bakhsh\"): \nLa circoscrizione di Rostam (\u0628\u062e\u0634 \u0631\u0633\u062a\u0645), con capoluogo Mosiri, \u00e8 diventata provincia a s\u00e9. "}
{"id": "2649699", "revid": "287451", "url": "https://it.wikipedia.org/wiki?curid=2649699", "title": "Centro di geodesia spaziale Giuseppe Colombo", "text": "Il Centro di geodesia spaziale dell'Agenzia Spaziale Italiana, dedicato all'astronomo Giuseppe Colombo, \u00e8 sito nel Comune di Matera, a circa 10 chilometri ad est della provincia lucana, sul limite occidentale delle Murge.\nIl Centro di geodesia spaziale (CGS) \u00e8 stato inaugurato nel 1983 grazie ad uno sforzo congiunto del Piano spaziale nazionale del CNR, della Regione Basilicata e della NASA. Oggi al CGS lavorano circa 100 persone in una struttura di oltre 5000 m\u00b2. Gli sforzi del centro si concentrano nell'osservazione della Terra per mezzo di tecnologie spaziali avanzate (geodesia spaziale e rilevazioni remote) e di metodi d'osservazione ad alta tecnologia (telemetria laser satellitare geodetica o SLR, radio-interferometro su lunga base o VLBI a cui contribuisce tramite una parabola di 20\u00a0m, localizzazione GPS, tracciamento orbitale PRARE). All'interno del Centro Spaziale vi \u00e8 il Matera Laser Ranging Observatory, telescopio laser utilizzato per determinare le orbite esatte di satelliti artificiali e ricavare misure geodetiche ad alta precisione. Il CGS ha recentemente trattato altri campi, in modo particolare la tecnologia robotica e le missioni spaziali interplanetarie.\nTelespazio \u00e8, fin dal 1983, responsabile della gestione operativa. L'ambiente creatosi ha favorito l'insediamento del consorzio industriale TELAER, mentre altre aziende (Tecnomare, Geocart) stanno perfezionando convenzioni con l'ASI per aprire proprie sedi distaccate presso il CGS. La geodesia spaziale \u00e8 stato il primo programma del CGS. La compresenza di tutte le metodologie osservative rende il CGS una delle pochissime stazioni fondamentali della rete mondiale, di importanza critica per la comprensione della tettonica del bacino del Mediterraneo e di un gran numero di parametri geofisici e geodinamici, nonch\u00e9 per la materializzazione del Terrestial Reference Frame internazionale. La stessa strumentazione viene, inoltre, utilizzata per altri tipi di attivit\u00e0, tra le quali la navigazione spaziale, l'astrometria e la radioastronomia. In aggiunta, il programma di robotica spaziale dell'ASI ha nel CGS il sito naturale per attivit\u00e0 di simulazione e test a terra di dispositivi robotici, utilizzati anche per le missioni interplanetarie; per tali attivit\u00e0 \u00e8 stato pressoch\u00e9 completato un grande laboratorio dedicato. Il centro fa parte dei Servizi Internazionali di Ranging Laser; \u00e8 inoltre fortemente attivo nell'ambito del sistema COSMO-SkyMed.\nRecentemente \u00e8 stato raggiunto un accordo tra l'Agenzia Spaziale Italiana e la Regione Basilicata per il potenziamento delle attivit\u00e0 del centro, con la costituzione di una \"cittadella dello spazio\". Le strutture ed attivit\u00e0 del centro saranno ampliate ed integrate con la creazione di un centro di eccellenza per l'interpretazione dei dati di osservazione della Terra rilevati da satellite (Cidot), di una rete di telerilevamento per il monitoraggio del territorio, di un centro permanente per l'alta formazione, di un parco scientifico e spaziale.\nAl suo interno nel gennaio 2021 \u00e8 stato inaugurato il planetario \"citt\u00e0 delle Stelle\" l'osservatorio astronomico della citt\u00e0 di Matera."}
{"id": "2649705", "revid": "599013", "url": "https://it.wikipedia.org/wiki?curid=2649705", "title": "Korn\u00e9l D\u00e1vid", "text": ""}
{"id": "2649717", "revid": "204012", "url": "https://it.wikipedia.org/wiki?curid=2649717", "title": "Shadow Hunter", "text": ""}
{"id": "2649731", "revid": "287204", "url": "https://it.wikipedia.org/wiki?curid=2649731", "title": "Festivit\u00e0 in Albania", "text": "I giorni festivi in Albania sono precisati e fissati con l'approvazione del parlamento. Sono conosciute come feste nazionali le seguenti date:"}
{"id": "2649733", "revid": "244558", "url": "https://it.wikipedia.org/wiki?curid=2649733", "title": "Ken Connell", "text": ""}
{"id": "2649735", "revid": "339392", "url": "https://it.wikipedia.org/wiki?curid=2649735", "title": "Ken Connel", "text": ""}
{"id": "2649736", "revid": "767487", "url": "https://it.wikipedia.org/wiki?curid=2649736", "title": "Dr. Demento's Delights", "text": "Dr. Demento's Delights \u00e8 il primo album compilation registrato dal Dr. Demento nel 1975."}
{"id": "2649737", "revid": "122842087", "url": "https://it.wikipedia.org/wiki?curid=2649737", "title": "Automotrice FS ALn 873", "text": "L'Automotrice ALn 873 \u00e8 un rotabile ferroviario automotore leggero, costruito per le Ferrovie dello Stato (FS) dalla OM nella met\u00e0 degli anni sessanta, per l'effettuazione di servizi di classe superiore su linee non elettrificate; \u00e8 sostanzialmente una versione potenziata della ALn 773.\nStoria.\nLe automotrici del gruppo ALn 873 vennero sviluppate, dalla casa costruttrice OM di Milano, come evoluzione e aggiornamento tecnico delle ALn 773. La serie di venti unit\u00e0 \u00e8 entrata in servizio nelle linee FS a partire dalla seconda met\u00e0 degli anni 60. La modifica pi\u00f9 sostanziale riguardava la motorizzazione notevolmente pi\u00f9 potente.\nLa prima unit\u00e0, la ALn 873.3501, venne consegnata alla fine del 1963 ed immessa in servizio l'ultimo giorno dell'anno; la fornitura si concluse nel mese di marzo del 1966.\nLe nuove automotrici furono assegnate ai depositi locomotive di Treviso, Cagliari e Roma San Lorenzo. Nel corso della loro carriera hanno effettuato treni direttissimi e relazioni a lunga distanza, come la Freccia della Versilia e la \"Freccia Sarda\". In seguito vennero tutte accentrate al deposito di Verona.\nCaratteristiche.\nLa ALn 873 \u00e8 un'automotrice bimotore da 73 posti a sedere, atta al comando multiplo, con cassa in acciaio elettrosaldata poggiante su due carrelli di rodiggio 1A-A1. I motori sono diesel OM/Saurer tipo SDH, a iniezione diretta, a 6 cilindri in linea da 220 kW a 1500 g/m. Il cambio \u00e8 idraulico di tipo SRM, a variazione continua di coppia. \u00c8 accoppiato direttamente al rispettivo gruppo motore e trasmette il moto al ponte invertitore di ciascun carrello mediante un albero telescopico a giunto cardanico. Le macchine della seconda serie (dalla 3513 alla 3520) sono dotate di un dispositivo di freno motore che immette aria nei cilindri tramite un'apposita valvola e intercetta contemporaneamente la mandata di carburante, e che interviene in modo automatico disinserendosi al di sotto dei 45 km/h. Hanno anche i carrelli differenti nella sospensione secondaria.\nIl riscaldamento della vettura \u00e8 ottenuto mediante una caldaietta a gasolio Webasto che riscalda sia l'acqua dei motori per l'avviamento in inverno che i termoventilatori dell'ambiente interno.\nLa frenatura \u00e8 del tipo tradizionale ad aria compressa continuo e automatico con cilindri che azionano ceppi agenti sulle ruote.\nLa velocit\u00e0 massima raggiungibile \u00e8 di 110 km/ora. L'automotrice era fornita di quattro porte a comando elettropneumatico, a battente, poste due per lato, leggermente rientrate rispetto alla cassa. Le scalette di accesso ai vestiboli di ingresso rimanevano all'esterno della cassa."}
{"id": "2649742", "revid": "1543377", "url": "https://it.wikipedia.org/wiki?curid=2649742", "title": "Ai jiu zhai yi qi", "text": "Ai jiu zhai yi qi (caratteri cinesi: \u611b\u5c31\u5b85\u4e00\u8d77; titolo internazionale ToGetHer) \u00e8 una serie televisiva taiwanese andata in onda a partire dal 15 febbraio 2009 alle 22:00 sulla rete CTV. Hanno seguito le trasmissioni sulla rete di Taiwan GTV e sulla rete di Singapore Channel U, entrambe a partire dal 21 febbraio 2009 e rispettivamente alle 21:00 ed alle 21:30.\nLa serie \u00e8 conosciuta anche con il titolo alternativo di Superstar Express.\nTrama.\nMars \u00e8 una superstar, la cui popolarit\u00e0 \u00e8 scesa di molto dopo alcune pubblicit\u00e0 negative. Le sue finanze sono scese in rosso, e il giovane si \u00e8 dovuto trovare un posto dove vivere. Finisce cos\u00ec ad affittare una stanza da Mo Mo, la sua padrona di casa agorafobica. Impara presto a conoscere lei ed un suo amico di infanzia, Jia Sen, un capitano di nuoto che per\u00f2 sembra avere l'intelligenza di un bambino di 8 anni. Inizialmente Mars e Mo Mo si trovano ad avere qualche battibecco, ma dopo una serie di peripezie si scopre che i due provano qualcosa l'uno per l'altra.\nPrima dell'incontro dei due, Mo Mo era una ragazza tranquilla e timida il cui unico amico era Jia Sen, ed era spesso dimenticata o allontanata dagli altri. Il suo unico interesse era leggere manga, tra cui il suo preferito era \"Prince Kashaba\". Durante il primo giorno di scuola di Mars, quando i due ancora non si conoscevano, egli scrive arrogantemente il suo nome su uno dei manga di Mo Mo con il pennarello indelebile, rendendo la ragazza furiosa ed imbarazzandola davanti a tutti. Tornata a casa, Mo Mo scopre che sua sorella ha dovuto affittare ad un nuovo inquilino la stanza dei loro genitori, a causa dei debiti incombenti. Enorme la sorpresa di Mo Mo quando scopre che il nuovo affittuario altri non \u00e8 che l'arrogante Mars. Trovandosi lo sconosciuto per casa, e non avendo ancora appreso la notizia dalla sorella, finisce per rinchiuderlo nel bagno e picchiarlo, fino a cacciarlo di casa, situazione che sar\u00e0 ristabilit\u00e0 solo dall'agente di Mars, che accuser\u00e0 Mo Mo di star rovinando la carriera del giovane.\nJia Sen \u00e8 l'unico amico d'infanzia di Mo Mo, che sembra non essere maturato abbastanza per la sua et\u00e0, sebbene non sia esageratamente stupido. Vince un sacco di medaglie grazie alla sua carriera di nuotatore, ma le regala tutte a Mo Mo poich\u00e9 \u00e8 sinceramente innamorato di lei. Si riferisce a Mars come \"cattivo ragazzo\" e gli dispiacere vedere lui e Mo Mo che escono insieme. Verso la fine della serie, la madre di Jia Sen chiede a Mo Mo di andare in Inghilterra con il figlio per continuare gli studi, ma la ragazza rifiuta preferendo stare vicino a Mars, che \u00e8 stato coinvolto in un incidente. Jia Sen rimane sinceramente dispiaciuto per la faccenda, ed inizia a pensare di non piacere a Mo Mo per la sua stupidit\u00e0. Alla fine, tuttavia, accetta di vedere i due insieme, ma mentre se ne va dichiara che amer\u00e0 Mo Mo per sempre.\nAlla fine della serie, Mars riacquista di nuovo tutta la sua precedente popolarit\u00e0, e nelle ultime immagini lo vediamo mentre rientra a casa con Mo Mo."}
{"id": "2649743", "revid": "339392", "url": "https://it.wikipedia.org/wiki?curid=2649743", "title": "Superstar Express", "text": ""}
{"id": "2649745", "revid": "287204", "url": "https://it.wikipedia.org/wiki?curid=2649745", "title": "Kornel David", "text": ""}
{"id": "2649748", "revid": "15756", "url": "https://it.wikipedia.org/wiki?curid=2649748", "title": "Complesso di celle", "text": "In topologia un complesso di celle \u00e8 un tipo di spazio topologico costruito fondendo insieme certi blocchi basilari chiamati \"celle\".\nLa nozione di complesso di celle \u00e8 stata introdotta da J. H. C. Whitehead per sopperire ad alcune necessit\u00e0 della teoria dell'omotopia. Questa classe di spazi \u00e8 pi\u00f9 estesa ed ha propriet\u00e0 categoriali migliori rispetto ai complessi simpliciali, ma mantiene ancora una natura combinatoria che la rende maneggevole.\nDefinizione.\nUna \"cella n-dimensionale chiusa\" \u00e8 uno spazio topologico che \u00e8 omeomorfo ad una palla chiusa n-dimensionale. Per esempio, un simplesso \u00e8 una cella chiusa, e pi\u00f9 in generale, un politopo convesso \u00e8 una cella chiusa. Una \"cella n-dimensionale aperta\" \u00e8 uno spazio topologico omeomorfo alla palla aperta \"n-dimensionale\". Una \"cella 0-dimensionale aperta (e chiusa)\" \u00e8 un punto.\nInformalmente, un complesso di celle \u00e8 uno spazio topologico ottenuto incollando fra loro un certo numero di celle chiuse. Formalmente, un \"complesso di celle\" \u00e8 uno spazio di Hausdorff formula_1 dotato di una partizione in celle aperte (di dimensioni variabili) che soddisfa due propriet\u00e0:\nIl termine \"CW-complesso\", mutuato dall'inglese, \u00e8 a volte usato come sinonimo di \"complesso di celle\". Le lettere \"C\" e \"W\" indicano i termini inglesi \"closure-finite\" e \"weak-topology\" e si riferiscono alle due propriet\u00e0 elencate (la seconda propriet\u00e0 infatti indica che la topologia su \"X\" \u00e8 in un certo senso una topologia debole).\nL' n-scheletro.\nL'n-scheletro di un complesso di celle \u00e8 l'unione delle celle la cui dimensione non \u00e8 superiore ad n.\nDefinizione induttiva.\nUn complesso di celle si pu\u00f2 ottenere definendo l'n-scheletro induttivamente.\nQuesto \u00e8 il modo con cui di solito si ricavano i complessi di celle nella pratica.\nSi comincia col prendere lo 0-scheletro, il quale \u00e8 uno spazio discreto. in seguito si uniscono le 1-celle allo 0-scheletro. Per definizione, si prende una raccolta di 1-celle chiuse (astratte) e si defiscono le mappe del bordo di ciascuna 1-cella nello 0-scheletro.\nL'1-scheletro viene definito come lo spazio delle identit\u00e0 ottenuto dall'unione dello 0-scheletro e le 1-celle chiuse identificando ogni punto del bordo di una 1-cella con la sua immagine.\nPi\u00f9 in generale, dato l'n-1-scheletro di una raccolta di n-celle chiuse (astratte), si definiscono le mappe del contorno di ciascuna n-cella nell'n-1-scheletro.\nsi defisce che l'n-scheletro \u00e8 lo spazio delle identit\u00e0 ottenuto dall'unione dell'n-1-scheletro e le n-celle chiuse identificando ogni punto nel bordo di una n-cella con la sua immagine.\nSi osservi che non \u00e8 necessario che il progetto si fermi dopo un numero finito di passi.\nIn generale, il complesso di celle \"X\" \u00e8 il limite diretto degli n-scheletri nel rispetto della naturale sequenza di inclusioni.\nUn insieme \u00e8 chiuso in \"X\" se e solo se esso incontra ogni n-scheletro in un insieme chiuso.\nEsempi.\nMolte variet\u00e0 algebriche e proiettive possono essere facilmente identificate come complessi di celle. Ogni variet\u00e0 topologica pu\u00f2 essere rappresentata come un complesso di celle tramite approssimazioni di complessi di celle.\nLa sfera n-dimensionale \u00e8 forse l'esempio pi\u00f9 semplice. Sia \"x\" un punto nella sfera. il complementare \u00e8 una n-cella aperta per formula_2 il k-scheletro \u00e8 {\"x\"}.\nLa sfera \u00e8 costruita mappando l'intero contorno della n-palla chiusa nell'n-1-scheletro {\"x\"}.\nUn altro esempio \u00e8 lo spazio proiettivo reale n-dimensionale. il k-scheletro \u00e8 omeomorfo allo spazio proiettivo reale k-dimensionale. in particolare, lo spazio proiettivo reale n-dimensionale \u00e8 un'unione di celle, ciascuna delle quali avente dimensione minore o uguale ad n.\nCoomologia computazionale.\nC'\u00e8 una teoria della coomologia associata agli spazi di celle, la coomologia della cella, duale dell'omologia cellulare. La propriet\u00e0 principale \u00e8 che coincide con la coomologia singolare degli spazi di celle, ma con il sovrappi\u00f9 che spesso pi\u00f9 facilmente computabile.\nPer le sfere partiamo dalla seguente decomposizione in celle:\nI generatori del concatenamento formula_4 sono (le mappe di identit\u00e0 delle) celle. non c'\u00e8 relazione fra questi generatori, poich\u00e9 la mappa annessa \u00e8 semplice.\nPer formula_5 noi prendiamo in modo simile\nQuesto caso \u00e8 pi\u00f9 semplice dell'analogo reale, poich\u00e9 le relazioni fra i generatori arriverebbero dal differenziale formula_7, ma per il caso complesso uno di questi 2 spazi sparisce sempre, perci\u00f2 il differenziale \u00e8 ancora semplice.\nLa categoria dell'omotopia.\nLa categoria dell'omotopia di un complesso di celle \u00e8, per opinione di alcuni esperti, la migliore se non l'unica candidata per essere \"La\" categoria dell'omotopia. Le costruzioni ausiliarie che portano a spazi che non sono complessi di celle devono essere usati per l'occasione, ma garantiscono abbastanza bene i settanta anni da quando Whitehead ha stabilito questa definizione di questa categoria di omotopia. Un risultato basilare \u00e8 che i fungitori rappresentativi della categoria di omologia hanno una semplice caratterizzazione (il teorema di rappresentabilit\u00e0 di Brown)."}
{"id": "2649750", "revid": "1793900", "url": "https://it.wikipedia.org/wiki?curid=2649750", "title": "Grande Saint Louis", "text": "La Greater Saint Louis \u00e8 un'area metropolitana degli Stati Uniti d'America, sviluppata attorno alla citt\u00e0 di Saint Louis, in Missouri. Si sviluppa su otto contee dello stato del Missouri (Franklin, Jefferson, Lincoln, St. Charles, St. Fran\u00e7ois, St. Louis, Warren, Washington) e otto contee dello stato del Illinois (Bond, Calhoun, Clinton, Jersey, Macoupin, Madison, Monroe, St. Clair)."}
{"id": "2649751", "revid": "337298", "url": "https://it.wikipedia.org/wiki?curid=2649751", "title": "Sebasti\u00e1n de Eslava", "text": " \nDal 24 aprile 1740 al 6 novembre 1749 fu vicer\u00e9 dell'appena ristabilito Vicereame della Nuova Granada. Stava governando la colonia al tempo della sconfitta dell'ammiraglio britannico Edward Vernon a Cartagena de Indias. Dopo la morte fu nominato \"marqu\u00e9s de la Real Defensa de Cartagena de Indias\".\nLa restaurazione del vicereame della Nuova Granada.\nNel 1740 fu ristabilito il vicereame del \"Nuevo Reino de Granada\". Questa parte di Sudamerica, compreso quelli che oggi sono Venezuela, Colombia, Panama ed Ecuador, era prima parte del vicereame del Per\u00f9. Nel 1718 fu staccato dal Per\u00f9 per renderlo indipendente. Questa separazione dur\u00f2 solo fino al 1724, quando venne riaccorpato.\nLima aveva qualche problema a governare un territorio tanto ampio. Nel 1740 la Nuova Granada torn\u00f2 ad essere un vicereame, per gli stessi motivi della prima separazione: grandi distanze, popolazione crescente, raccolta di imposte, difesa e controllo amministrativo. Nell'agosto 1739 Sebasti\u00e1n de Eslava fu nominato suo primo vicer\u00e9, con le indicazioni ufficiali della corona spagnola di difendere la colonia dagli attacchi inglesi.\nInizio dell'incarico di vicer\u00e9.\nEslava aveva studiato presso l'Accademia Militare Reale di Barcellona. Era tenente generale dell'esercito reale spagnolo e commendatore dell'Ordine militare di Calatrava. Nell'aprile 1740 giunse a Cartagena de Indias. Vi rimase per tutta la durata del suo mandato da vicer\u00e9, senza mai viaggiare nell'entroterra.\nFece riparare il castello di Bocachica e varie fortezze che proteggevano il porto. Nel castello di San L\u00e1zaro fond\u00f2 una fabbrica di armamenti. Si diede da fare per fornire armi, munizioni ed addestramento militare alle forze spagnole. Costru\u00ec opere difensive a Santa Marta, Puerto Cabello e Gaira. Rafforz\u00f2 il forte di Ayara ed il castello di San Antonio a Cuman\u00e1. Approv\u00f2 la costruzione del forte sull'isola di Ca\u00f1o de Limones ed equipaggi\u00f2 il presidio di Guayana.\nGuerra dell'orecchio di Jenkins.\nQuesti passi si resero necessari perch\u00e9 la Gran Bretagna, lottando per il controllo commerciale dell'America, dichiar\u00f2 guerra alla Spagna nel 1739 (era la guerra dell'oreccho di Jenkins). La difesa della costa era essenziale.\nIl 21 novembre 1739 l'ammiraglio britannico Edward Vernon conquist\u00f2 Portobelo, sulla costa atlantica dell'istmo di Panama, che era parte della nuova colonia. Successe subito prima dell'arrivo di Eslava a Cartagena come vicer\u00e9. Dopo questo successo Vernon spost\u00f2 la sua attenzione su Cartagena. Il 13 marzo 1741 assedi\u00f2 il poto con 51 navi da guerra, 135 da trasporto, 2000 cannoni ed oltre 28000 uomini, probabilmente la pi\u00f9 imponente flotta mai creata fino a quel momento. La citt\u00e0 fu difesa dall'ammiraglio spagnolo Blas de Lezo, che aveva a sua disposizione 3000 soldati spagnoli e 600 arcieri indiani, oltre a sei fregate. Poteva anche fare affidamento sulle sue capacit\u00e0 e sulle fortificazioni cittadine.\nLa notte del 19 aprile i britannici diederol'assalto alle mura di forte San Felipe, scoprendo per\u00f2 che le loro scale erano pi\u00f9 basse delle mura che volevano scalare. Gli inglesi non furono in grado di avanzare, e si trovarono con la ritirata bloccata. Gli spagnoli aprirono il fuoco su di loro, per poi contrattaccare fuori dalle mura con le baionette. Vi fu un grande massacro, e tutti i soldati britannici sopravvissuti furono costretti a restare a bordo delle loro navi, con le provvigioni che iniziavano a scarseggiare.\nAlla fine Vernon decise di togliere l'assedio e di tornare in Giamaica. Si disse che 6000 inglesi erano morti, contro i soli 1000 spagnoli. Blas de Lezo, che aveva gi\u00e0 perso una gamba, un occhio e un braccio in altre battaglie, mor\u00ec in questa.\nDopo l'assedio di Cartagena.\nDurante il suo mandato il vicer\u00e9 Eslava fond\u00f2 ospedali e citt\u00e0, costru\u00ec strade, promosse la pacificazione con gli indiani Motilones, e forn'armi, denaro e provvigioni per la difesa di alcune citt\u00e0 (come Pamplona e San Faustino), e mantenne navigabile il fiume Zulia. Costru\u00ec 20 chiese, ne ripar\u00f2 ed ampli\u00f2 altre, protesse le missioni gi\u00e0 fondate ed organizz\u00f2 quelle di Dari\u00e9n, a Panam\u00e1. Miglior\u00f2 le finanze della colonia e l'amministrazione della giustizia.\nLasci\u00f2 la Nuova Granada per la Spagna il 23 febbraio 1750. Al suo ritorno in Spagna, il re Ferdinando VI lo nomin\u00f2 capitano generale dell'Andalusia e, il 2 luglio 1754, ministro della guerra. Nel 1760 gli fu concesso postumo il titolo di \"marqu\u00e9s de la Real Defensa de Cartagena de Indias\"."}
{"id": "2649752", "revid": "935281", "url": "https://it.wikipedia.org/wiki?curid=2649752", "title": "Olterra", "text": "LOlterra fu una nave da carico utilizzata durante la seconda guerra mondiale dalla Regia Marina in alcune operazioni contro la base navale britannica di Gibilterra. La nave, inizialmente utilizzata per il traffico commerciale tra la Spagna e il Regno d'Italia, con l'entrata in guerra di quest'ultima fu autoaffondata nei pressi del porto spagnolo di Algeciras per non farla cadere in mano agli Alleati, successivamente per\u00f2, con il tacito assenso delle autorit\u00e0 spagnole divenne una base segreta al cui interno vennero ospitati alcuni siluri a lenta corsa diretti ad attaccare le navi attraccate a Gibilterra.\nStoria.\nL\"Olterra\" nacque come nave cisterna per commerciare tra Spagna e Italia. Il 10 giugno 1940 mentre era ormeggiata nella baia di Algeciras l'equipaggio fu informato che l'Italia era entrata in guerra perci\u00f2 il comandante Domenico Amoretti decise di autoaffondarla nei pressi del porto per non fornire, in caso di cattura, un mezzo efficiente al nemico. Nel novembre del 1940 fu recuperata e ormeggiata alla diga del porto di Algeciras. Nella primavera del1942, fu deciso, l'idea venne a Antonio Ramognino un tecnico della Piaggio incorporato nella X\u00aa Flottiglia MAS, di rimetterla in sesto per riutilizzarla come base segreta dei militari italiani grazie all'appoggio delle autorit\u00e0 spagnole, vista la posizione strategica vicino a Gibilterra cos\u00ec da prendere di sorpresa le navi britanniche situate nella base navale. Fu deciso che la X\u00aa Flottiglia MAS la riutilizzasse come base per gli attacchi alle navi nella rada e nel porto di Gibilterra, in quanto il trasporto con il sommergibile come mezzo avvicinatore era diventato troppo rischioso, questo a causa dell'aumentata sorveglianza della Royal Navy dopo le precedenti missioni dello Scir\u00e8. I primi componenti della nave vengono fatti arrivare in Spagna a Cadice, dove era presente la cisterna italiana \"Fulgor\" e poi da l\u00ec al piroscafo. Cos\u00ec a partire dal luglio 1942 a Gibilterra le operazioni partivano quindi sia dal piroscafo \"Olterra\", sia dall'osservatorio Villa Carmela, basi segrete della X\u00aa Flottiglia MAS in territorio spagnolo, neutrale. All'organizzazione delle due basi partecipava anche il SIM, con personale delle tre forze armate; tra questi il maggiore Ranieri di Campello.Successivamente venne impiegato sul fronte russo con l'ARMIR (poi 8 Armata) dove come ufficiale del Savoia Cavalleria organizz\u00f2 una unit\u00e0 di cavalieri cosacchi, il Gruppo squadroni cosacchi \"Campello\", che combatt\u00e9 contro i sovietici. Alla testa di questa unit\u00e0 straniera venne ferito il 19 gennaio 1943 in azione a Nikitowka, venendo insignito della Medaglia d'argento al valor militare.Dopo l'8 settembre 1943 partecip\u00f2 alla campagna d'Italia nel Primo Raggruppamento Motorizzato dell'esercito cobelligerante italiano, come interprete del generale Dapino, partecipando anche alla battaglia di Montelungo e in questo ruolo venne ferito insieme ad altri militari italiani il 14 dicembre 1943.\nCronologia delle missioni effettuate dall\"'Olterra\".\nAlcune delle pi\u00f9 importanti missioni del piroscafo:\nStruttura del piroscafo e reperto.\nL\"'Olterra\" era una nave cisterna di 4995 t, da prima autoaffondata poi riutilizzata come base segreta. Per il riutilizzo della nave si effettuarono diverse modifiche non solo per fare in modo che galleggiasse di nuovo ma anche per costruire degli scomparti in cui immagazzinare e preparare per la missione i siluri pilotati. In questi venivano tenuti normalmente 3 siluri Siluro a lenta corsa (SLC), soprannominati \"maiali\". Questo tipo di basi, dalle quali nuotatori e subacquei uscivano per attaccare le navi in rada, permisero a vari gruppi una serie di operazioni coronate da successo. Dopo il 1945 fu restituita al suo armatore. Demolita a Vado Ligure nei primi mesi di 1961. Del piroscafo ci \u00e8 pervenuta solo una lamiera di poppa con il nome della nave che si trova al Museo Tecnico Navale di La Spezia. La foto a lato \u00e8 un fotomontaggio dove la scialuppa cela l'apertura nello scafo dalla quale passavano i maiali.\nPiano di attacco ed equipaggio della missione.\nL\"Olterra\" viene utilizzato come base segreta da cui i sommozzatori attaccano le navi nei pressi di Gibilterra. L'equipaggio era costituito di due o tre ufficiali superiori che predisponevano gli obiettivi da colpire e venivano utilizzati nella missione da 6 a pi\u00f9 sommozzatori: gli \"assaltatori\" o \"incursori\" e infine da tecnici col compito di riassemblare le parti dei siluri arrivati dall'Italia de-assemblati per superare i controlli spagnoli e successivamente immessi in una camera allagabile. Tutti questi operatori componevano la Squadriglia dell'Orsa Maggiore. La nave stava ormeggiata nella baia di Algeciras. Esistevano due modi di attaccare le navi nemiche inglesi; primo: i subacquei partivano da Villa Carmela due per volta a intervalli regolari trasportando sott'acqua mine magnetiche, soprannominate \"mignatte\", arrivati all'obiettivo attaccavano l'ordigno alla nave, la maggior parte delle volte allo scafo, da qui si allontanavano e ritornavano a terra e aspettavano che la mina deflagrasse; il secondo metodo prevedeva l'utilizzo dei siluri SLC che venivano modificati per utilizzarli come moto subacquee. Gli inglesi d'altra parte non capivano da dove partissero questi sommozzatori, ma una volta scoperto lo schema operativo, loro stessi riutilizzarono lo stesso schema, che garantiva una grande furtivit\u00e0, in altri teatri di guerra.\nLe azioni degli incursori italiani ispirarono nel 1982 gli argentini che, durante la guerra delle Falkland, progettarono l'operazione Algeciras.\nFilmografia.\nA questo tipo di missioni con basi segrete e con l'azione dei sommozzatori per abbattere le navi nemiche sono dedicati vari lungometraggi; uno di questi \u00e8 \"I sette dell'Orsa Maggiore\", uscito nel 1953."}
{"id": "2649755", "revid": "19933", "url": "https://it.wikipedia.org/wiki?curid=2649755", "title": "Sebasti\u00e1n de Eslava y Lazaga", "text": ""}
{"id": "2649757", "revid": "287204", "url": "https://it.wikipedia.org/wiki?curid=2649757", "title": "Sebastian de Eslava", "text": ""}
{"id": "2649758", "revid": "599013", "url": "https://it.wikipedia.org/wiki?curid=2649758", "title": "Chris Childs", "text": "Carriera.\nDurante la sua carriera ha giocato per molto tempo tra la USBL e la CBA, nel 1994 debutta in NBA con i New Jersey Nets. Dopo avere giocato nei Nets ha militato nei rivali New York Knicks, nei Toronto Raptors per poi terminare la carriera ai Nets.\nAi Knicks, il 3 aprile 2000, si \u00e8 reso protagonista dell'episodio per cui \u00e8 pi\u00f9 noto: negli ultimi secondi del terzo quarto di una sfida contro i Los Angeles Lakers Childs ha tirato un pugno in faccia a Kobe Bryant, senza tuttavia stenderlo, ma venendo espulso per il gesto."}
{"id": "2649760", "revid": "122975514", "url": "https://it.wikipedia.org/wiki?curid=2649760", "title": "Francesco Cassi", "text": "Biografia.\nNacque in una nobile e colta famiglia, figlio del conte Annibale e della marchesa Vittoria Mosca, sorella di Francesco Mosca Barzi, che fond\u00f2 a Pesaro una colonia dell'Arcadia nonch\u00e9 di Virginia Mosca, madre di Monaldo Leopardi; il conte Annibale Cassi era fratello della nobile Anna Cassi, madre di Giulio Perticari.\nLa famiglia Cassi godeva dei soli titoli di Patrizi di San Marino e di Conti del Sacro Palazzo Apostolico.\nIl titolo di Patrizio di San Marino poteva essere concesso come titolo personale, ovvero trasmissibile ai maschi, e rarissimamente alle femmine della famiglia; il titolo di Conti del Sacro Palazzo Apostolico invece non spettava alle femmine, alle quali restava semplicemente il titolo di Nobile Donna (dei Conti).\nDurante il suo percorso di formazione letteraria svolto con precettori ecclesiastici, tra i quali don Sebastiano Sanchini, precettore di Giacomo Leopardi, strinse amicizia con il cugino Giulio Perticari.\nProfondo ammiratore di Vincenzo Monti, segu\u00ec un orientamento tendente al classicismo, senza preclusioni a priori alle novit\u00e0. Nel 1822, subito dopo la morte di Perticari, da lui ospitato, Cassi ruppe il suo rapporto di amicizia con la vedova Costanza e temporaneamente anche con Vincenzo Monti, che di lei era il padre, a causa del sospetto di aver partecipato alla diffusione dell'accusa di disamore e di tentato uxoricidio perpetrato da Costanza.\nPartecip\u00f2 attivamente alla vita politica del suo tempo appoggiando il tentativo di rifondazione istituzionale formulato dal corso murattiano.\nDopo il fallimento di questo progetto si ritir\u00f2 temporaneamente, a vita privata, anche se conserv\u00f2 ideali progressisti e patriottici.\nSpos\u00f2 Maddalena Brighenti, con la quale ebbe una figlia, Elena.\nRicopr\u00ec cariche amministrative come quella di gonfaloniere di Pesaro, nella quale si distinse, nel 1828, per una riforma innovatrice del'inanicomio di Pesaro, oltre che per la fondazione dell'Accademia agraria (1829).\nDopo la morte della amata figlia Elena, nel 1837, Cassi si riavvicin\u00f2 alla religione, allontanandosi dal libertarismo e dal laicismo. Invece come letterato Cassi rest\u00f2 fedele al classicismo e non ader\u00ec al romanticismo.\nNell'ultima fase di vita Cassi ebbe molti problemi di salute, tra i quali numerosi attacchi apoplettici.\nMor\u00ec a Pesaro il 5 giugno 1846.\nLa sua produzione letteraria e lirica non fu estesa, ma tra le sue opere si annoverarono \"La caccia dei tori\", redatta contro l'eventuale introduzione in Italia delle corride, le varie collaborazioni orali e scritte effettuate con Perticari e Monti, una pregevole traduzione delle liriche \"Notti\" scritte da Edward Young e vari inni sacri in onore di santi locali.\nUna delle opere che diede maggiore risalto all'attivit\u00e0 di Cassi fu per\u00f2 la traduzione della \"Pharsalia\" di Lucano, pubblicata nella versione integrale nel 1826, in una forma di libera interpretazione alla quale segu\u00ec un'opera di completamento del poema interrotto da Lucano. Questo lavoro ricevette ampi consensi da parte della critica e di personaggi quali Alessandro Manzoni."}
{"id": "2649764", "revid": "1632387", "url": "https://it.wikipedia.org/wiki?curid=2649764", "title": "Tales from the Grave in Space", "text": "Tales From The Grave In Space \u00e8 il terzo album della band thrash metal \"Gama Bomb\" pubblicato sul loro profilo MySpace il 5 novembre 2009."}
{"id": "2649765", "revid": "287204", "url": "https://it.wikipedia.org/wiki?curid=2649765", "title": "Boston Celtics 1951-1952", "text": "La stagione 1951-52 dei Boston Celtics fu la 6\u00aa nella NBA per la franchigia.\nI Boston Celtics arrivarono secondi nella \"Eastern Division\" con un record di 39-27. Nei play-off persero la semifinale di division con i New York Knicks (2-1)."}
{"id": "2649766", "revid": "287204", "url": "https://it.wikipedia.org/wiki?curid=2649766", "title": "Sebasti\u00e1n de Ocampo", "text": "Si crede che sia stato il primo navigatore a circumnavigare l'isola di Cuba, nel 1508, e che sia stato il primo europeo a scoprire il Golfo del Messico. \nBiografia.\nSotto l'autorit\u00e0 del governatore di Hispaniola, Ocampo salp\u00f2 costeggiando la riva settentrionale dell'isola ed attraversando il vecchio canale di Bahama, doppiano l'estremit\u00e0 occidentale di capo San Antonio. Il viaggio richiese otto mesi, navigando in senso contrario alla corrente del Golfo. Gli europei avevano gi\u00e0 visitato Cuba al tempo del viaggio di Ocampo, ma questa circumnavigazione conferm\u00f2 il fatto che quella terra fosse un'isola, e non una penisola come si ipotizzava. Ocampo torn\u00f2 ad Hispaniola portando la notizia. Prima di questo, e dopo la scoperta delle Antille da parte di Cristoforo Colombo, molte mappe raffiguravano quello che futuri esperti hanno riconosciuto come il Golfo del Messico, nonostante vi sia una discussione in atto sulla data di scoperta. Mor\u00ec in et\u00e0 avanzata, in un anno non conosciuto."}
{"id": "2649768", "revid": "287204", "url": "https://it.wikipedia.org/wiki?curid=2649768", "title": "Sebastian de Ocampo", "text": ""}
{"id": "2649770", "revid": "1543377", "url": "https://it.wikipedia.org/wiki?curid=2649770", "title": "Assedio di Concepci\u00f3n", "text": "L'assedio di Concepci\u00f3n fu un episodio della guerra di Arauco, svoltosi tra il 1\u00ba febbraio e il 1\u00ba aprile 1564. A questo conflitto presero parte la guarnigione spagnola e la popolazione civile di Concepci\u00f3n guidati dal governatore Pedro de Villagra, ai quali si opposero 20\u00a0000 guerrieri dell'esercito dei Mapuche stanziati a nord del fiume B\u00edo B\u00edo, guidati da Loble e Millalelmo.\nStoria.\nAll'inizio del 1564 il governatore Pedro de Villagra prese contromisure per proteggere tutte le citt\u00e0 e le fortezze che avevano gi\u00e0 subito la rivolta Mapuche, organizzando un esercito campale a Concepcion. Sapeva che uno degli obbiettivi Mapuche era l'accerchiamento di Concepcion, e furono fatti i preparativi per resistere ad un lungo assedio. Le scorribande delle bande Mapuche avevano reso insicuro l'allontanamento spagnolo ad oltre una lega dalla citt\u00e0. Dopo una breve battaglia, 3000 Mapuche guidati da Loble nella valle del fiume Itata sconfissero le truppe del capitano Francisco de Vaca che giungevano come rinforzo da Santiago. Nel frattempo altri 3000 guerrieri guidati da Millalelmo sconfissero le truppe in arrivo da Angol, capitanate da Juan P\u00e9rez de Zurita, al guado del fiume Andali\u00e9n a due leghe da Concepcion. Le due sconfitte diminuirono il numero di soldati a difesa di Concepcion, tagliando anche fuori la citt\u00e0 dagli aiuti via terra. I sopravvissuti spagnoli dovettero ritirarsi a Santiago, incapaci di spezzare il blocco attorno a Concepcion.\nNel frattempo i cacique Millalelmo e Loble, con 20\u00a0000 uomini provenienti dall'area compresa tra Itata e Bio-Bio, avevano saccheggiato e distrutto gli insediamenti spagnoli attorno a Concepcion, rubandone le mandrie e ponendo l'assedio a Concepcion all'inizio di febbraio del 1564. I Mapuche entrarono in citt\u00e0, saccheggiandola e bruciandola, obbligando la popolazione ad affollarsi nelle mura della fortezza con una guarnigione di 200 uomini guidati dal governatore Pedro de Villagra. I Mapuche costruirono un campo fortificato sulle alture che dominavano la citt\u00e0, da cui erano scesi per attaccarla.\nL'assedio dur\u00f2 due mesi con continue schermaglie. Alla fine di marzo giunsero due navi spagnole portando il cibo che permise alla popolazione di continuare a resistere all'assedio per molto tempo. D'altro canto i Mapuche avevano usato le locali riserve di cibo e, senza animali da soma e veicoli di trasporto, si trovarono in difficolt\u00e0 nel mantenere una forza cos\u00ec consistente. Inoltre era in arrivo la stagione del raccolto, e se non avessero raccolto le coltivazioni avrebbero costretto le loro famiglie a patire la fame per tutto l'inverno. Saputo della recente sconfitta del toqui Illanguli\u00e9n nella battaglia di Angol, erano in pensiero per il fatto che le loro case indifese potessero venire attaccate da Angol o da Santiago. Il 1\u00ba aprile l'esercito Mapuche tolse l'assedio e torn\u00f2 a casa per l'inverno."}
{"id": "2649771", "revid": "599013", "url": "https://it.wikipedia.org/wiki?curid=2649771", "title": "Daniel Beichler", "text": "Carriera.\nNella stagione 2006-2007 passa in prestito alla Reggina, senza disputare alcuna partita nella massima serie italiana.\nNella stagione 2009-2010 conquista la Coppa d'Austria con lo Sturm Graz. Ceduto all'Hertha Berlino, nel 2011 si trasferisce in prestito al San Gallo, nella Super League svizzera. Con i sangallesi a fine stagione retrocede in Challenge League."}
{"id": "2649772", "revid": "125348457", "url": "https://it.wikipedia.org/wiki?curid=2649772", "title": "Jo\u00e3o de Castilho", "text": "Biografia.\nOriginario della Cantabria (antico regno di Castiglia, oggi in Spagna), secondo alcune fonti era il figlio di Diego Sanchez Castillo e di sua moglie, Maria D. Zorella (Zorilla o Zurilla); invece secondo Pedro Dias, suo padre sarebbe stato l'Abate di Li\u00e9rganes.\nLa sua formazione culturale segu\u00ec, dopo gli studi regolari nella citt\u00e0 di origine, dapprima un periodo di studi in Galizia e poi un soggiorno italiano a Napoli.\nI suoi primi passi li mosse in Spagna per la cattedrale di Burgos e per quella di Siviglia. Intorno al 1507 fu impegnato nella costruzione della cattedrale di Braga.\nUna volta rientrato in Portogallo, incominci\u00f2 da Viseu la sua attivit\u00e0 di architetto nel suo paese e gi\u00e0 nel 1517 si trasfer\u00ec presso Lisbona nel Monastero dos Jer\u00f3nimos per lavori di ristrutturazione della chiesa, eseguiti in collaborazione con il suo collega francese Diogo Boytac. In questa opera, Castilho, si distinse per la concezione innovativa di copertura della struttura, che rese l'edificio uno dei pi\u00f9 interessanti del suo tempo in Portogallo, oltre che per il chiostro e la sacristia.\nNel 1519 venne convocato per eseguire i lavori del convento di Cristo a Tomar, della sagrestia e della biblioteca di Alcoba\u00e7a.\nDieci anni dopo, per incarico del re Jo\u00e3o III, diresse i lavori di Batalha, tra i quali si ricorda la loggia della cappella.\nSi occup\u00f2 anche di architettura civile, come ad esempio nel 1541 la fortificazione della Villa portuguesa di Mazag\u00e1n.\nIn tutti i suoi lavori evidenzi\u00f2 uno stile emergente che venne definito manuelino, frutto di una mescolanza di caratteri rinascimentali italiani e di elementi decorativi indiani e musulmani, inserita in una base stilistica gotica iberica.\nFamoso gi\u00e0 tra i suoi contemporanei, Jo\u00e3o de Castilho ha lasciato in eredit\u00e0 una vasta gamma di edifici che hanno caratterizzato il panorama architettonico portoghese del suo tempo. Castilho fu prolifico e influente, diedi un contributo multiforme, di grande importanza, nelle principali opere manueline e rinascimentali.\nDai suoi primi lavori, che si contraddistinsero per soluzioni formali e strutturali del tardo gotico, sarebbe rapidamente entrato in sintonia con la grammatica e con lo spirito decorativo dello stile manuelino emergente, interpretandolo con una certa originalit\u00e0 e gusto personale. \nAssieme a lui collabor\u00f2 spesso il fratello Doigo (1573-1575), che si distinse per i lavori al palazzo di Coimbra assieme all'architetto Marco Pires, ed in quelli per il portale del convento di Santa Cruz.\nPatrimonio UNESCO.\nAlcune delle opere di Juan de Castillo rientrano nel Patrimonio Culturale dell'umanit\u00e0 dell'UNESCO:"}
{"id": "2649780", "revid": "287204", "url": "https://it.wikipedia.org/wiki?curid=2649780", "title": "Assedio di Concepcion", "text": ""}
{"id": "2649782", "revid": "125935739", "url": "https://it.wikipedia.org/wiki?curid=2649782", "title": "Ranieri di Campello", "text": "Il\nBiografia.\nNato dal conte Pompeo di Campello, senatore del Regno d'Italia, e della principessa Guglielmina Boncompagni Ludovisi, dama di corte della regina Elena di Savoia, inizi\u00f2 una promettente carriera nell'equitazione, gareggiando anche alle Olimpiadi di Berlino del 1936, dove una caduta lo escluse dalla competizione. Ha sposato in prime nozze Margherita Var\u00e8, figlia di Daniele Var\u00e8, Diplomatico (1880~1956). Dal matrimonio con Margherita sono nati Rovero (1932) e Nicoletta (1933). In seconde nozze ha sposato Maria Sole Agnelli da cui avr\u00e0 i figli Virginia (1954), Argenta (1955), Cintia (1956), Bernardino (1958).\nAttivit\u00e0 militare.\nAssegnato per il Servizio Informazioni Militari all'ambasciata di Bucarest come addetto militare nel 1940, venne richiamato ad ottobre dello stesso anno ed inviato in Spagna ad Algeciras dove, \niniziando dal luglio 1942 le operazioni contro Gibilterra partirono quindi dal piroscafo \"Olterra \" e come osservatorio, da \"Villa Carmela\", basi segrete della X\u00aa Flottiglia MAS in territorio spagnolo, neutrale. All'organizzazione delle due basi partecipava anche il SIM, con personale delle tre forze armate; tra questi l'allora maggiore Ranieri di Campello. Queste basi, dalle quali nuotatori e subacquei della X\u00aa Flottiglia MAS uscivano per attaccare le navi in rada, permisero al gruppo denominato \"Squadriglia dell'Orsa Maggiore\" e successivamente ad altri gruppi una serie di operazioni coronate da successo.\nSuccessivamente venne impiegato sul fronte russo con l'ARMIR (poi 8 Armata) dove come ufficiale del Savoia Cavalleria organizz\u00f2 una unit\u00e0 di cavalieri cosacchi, il Gruppo squadroni cosacchi \"Campello\", che combatt\u00e9 contro i sovietici. Alla testa di questa unit\u00e0 straniera venne ferito il 19 gennaio 1943 in azione a Nikitovka, venendo insignito della Medaglia d'argento al valor militare.\nDopo l'8 settembre 1943 partecip\u00f2 alla campagna d'Italia nel Primo Raggruppamento Motorizzato dell'esercito cobelligerante italiano, come interprete del generale Dapino, partecipando anche alla battaglia di Montelungo e in questo ruolo venne ferito insieme ad altri militari italiani il 14 dicembre 1943.\nDirigente sportivo.\nDopo il referendum istituzionale del 1946 per la scelta tra monarchia e repubblica lasci\u00f2 l'esercito. And\u00f2 a ricoprire nel 1944 l'incarico di commissario della Federazione Italiana Sport Equestri, della quale fu poi dal 1946 presidente fino al 1959. Dal 1952 rivest\u00ec la carica di vice presidente della Federazione Equestre Internazionale e divenne membro della giunta esecutiva del CONI.\nFu eletto sindaco di Campello sul Clitunno, mantenendone la carica dal 1952 fino alla sua morte nel 1959. Nel settembre 1953 spos\u00f2 in seconde nozze Maria Sole Agnelli.\nGli \u00e8 stato intitolato il \"Centro Equestre Ranieri di Campello\" della FISE a Rocca di Papa."}
{"id": "2649786", "revid": "729019", "url": "https://it.wikipedia.org/wiki?curid=2649786", "title": "Assedio di Cusco", "text": "L'assedio di Cusco fu un assedio di dieci mesi posto tra il 6 maggio 1536 ed il marzo 1537 alla citt\u00e0 di Cusco dall'esercito dell'imperatore inca Manco Inca Yupanqui, contro una guarnigione di conquistadores spagnoli ed indiani ausiliari guidati da Hernando Pizarro.\nStoria.\nUna spedizione spagnola condotta da Francisco Pizarro aveva conquistato la capitale inca, Cusco, il 15 novembre 1533 dopo aver sconfitto l'esercito indigeno guidato dal generale Quizquiz. Il mese successivo i conquistadores favorirono l'incoronazione dell'imperatore Manco Inca per facilitare il proprio controllo sull'impero. Il potere vero era per\u00f2 in mano agli spagnoli che spesso umiliavano Manco Inca, arrivando ad imprigionarlo dopo un suo tentativo di fuga nel novembre 1535. Dopo il rilascio avvenuto nel gennaio 1536, Manco Inca riusc\u00ec a lasciare Cusco il 18 aprile promettendo al comandante spagnolo, Hernando Pizarro, di riportargli una grossa statua in oro, mentre in realt\u00e0 stava organizzando una ribellione.\nCapendo l'inganno, Hernando Pizarro guid\u00f2 una spedizione contro gli uomini che Manco Inca aveva assoldato nella vicina valle di Yucay, fallendo l'assalto a causa di una decisa sottostima delle forze inca. L'imperatore inca non attacc\u00f2 Cusco, preferendo aspettare di raccogliere altri uomini portando il totale ad una cifra compresa tra 100\u00a0000 e 200\u00a0000 ed accerchiando la citt\u00e0 (alcune fonti parlano semplicemente di 40\u00a0000 uomini); contro di loro si trovarono 190 spagnoli, 80 dei quali a cavallo, e molte migliaia di nativi americani ausiliari. L'assedio inizi\u00f2 il 6 maggio 1536, con un attacco su larga scala alla piazza principale della citt\u00e0. L'esercito inca conquist\u00f2 buona parte della citt\u00e0 mentre gli spagnoli si rifugiavano in due grandi edifici accanto alla piazza. I conquistadores riuscirono a respingere gli attacchi inca effettuando anche alcune sortite contro gli indiani.\nPer riconquistare terreno, gli spagnoli decisero di attaccare il complesso murato di Sacsayhuam\u00e1n, che serviva da base operativa per l'esercito inca. Cinquanta cavalieri guidati da Juan Pizarro e gli ausiliari indiani ruppero le linee nemiche, accerchiando ed attaccando Sacsayhuam\u00e1n dall'esterno della citt\u00e0. Durante l'assalto frontale contro le forti mura cittadine, una pietra colp\u00ec in testa Juan Pizarro; mor\u00ec alcuni giorni dopo per le ferite riportate. Il giorno dopo gli spagnoli resistettero a molti assalti inca contrattaccando di notte con l'uso di scale. In questo modo conquistarono le mura di Sacsayhuam\u00e1n mentre l'esercito inca sal\u00ec su due alte torri del complesso. I comandanti inca, Paucar Huaman e l'alto sacerdote o Willaq Umu, decisero di lasciare le torri aprendosi la strada verso Calca, quartier generale di Manco Inca, per chiedere rinforzi. Il tentativo ebbe successo e la resistenza sulle torri fu guidata da Titu Cusi Gualpa, un nobile inca. Nonostante la fiera resistenza di Titu, gli spagnoli riuscirono ad avere la meglio, e al ritorno dei comandanti inca Sacsayhuam\u00e1n era in mano spagnola.\nLa conquista di Sacsayhuam\u00e1n diminu\u00ec la pressione sulla guarnigione spagnola di Cusco; la battaglia si trasform\u00f2 in una serie di schermaglie giornaliere intervallate solo dall'usanza religiosa inca di bloccare gli assalti durante il novilunio. In questo periodo gli spagnoli ebbero successo nella loro tattica del terrore che spavent\u00f2 gli inca, compreso l'ordine di uccidere ogni donna catturata e di tagliare le mani agli uomini. Incoraggiato dai successi, Hernando Pizarro attacc\u00f2 il quartier generale di Manco Inca spostato nel frattempo a Ollantaytambo, lontano da Cusco. Manco Inca riusc\u00ec a respingere l'assalto spagnolo nella battaglia di Ollantaytambo, sfruttando le fortificazioni ed il terreno impervio. Gli spagnoli riuscirono a recuperare cibo con attacchi ai villaggi attorno a Cusco, reintegrando le provvigioni che stavano scarseggiando. Nel frattempo Manco Inca cerc\u00f2 di sfruttare il vantaggio acquisito a Ollantaytambo con un nuovo attacco a Cusco, ma un gruppo di cavalleria spagnola li vide facendo cos\u00ec sfumare l'opportunit\u00e0 di un attacco a sorpresa. La stessa notte gli spagnoli sferrarono un grosso attacco che sorprese gli inca, infliggendogli molte perdite.\nDopo dieci mesi di lotte, con il morale basso, Manco Inca decise togliere l'assedio a Cusco ritirandosi a Vilcabamba. Secondo alcuni questa scelta fece perdere ai Mapuche l'unica occasione per scacciare gli spagnoli dal Tawantinsuyu, anche se sembra essere stata l'unica scelta logica visto l'arrivo dei rinforzi guidati da Diego de Almagro. Messo di fronte alla vittoria ed alla possibilit\u00e0 di espandere il proprio regno nel Per\u00f9, Almagro prese il controllo della citt\u00e0 dopo aver garantito la vittoria agli spagnoli ed aver fatto imprigionare Hernando e Gonzalo Pizarro. Il fratello Francisco riusc\u00ec a fuggire, per poi affrontare di nuovo Almagro in un trionfo personale nella battaglia di Las Salinas."}
{"id": "2649787", "revid": "89688", "url": "https://it.wikipedia.org/wiki?curid=2649787", "title": "EMA 2006", "text": ""}
{"id": "2649790", "revid": "89688", "url": "https://it.wikipedia.org/wiki?curid=2649790", "title": "EMA 2007", "text": ""}
{"id": "2649792", "revid": "89688", "url": "https://it.wikipedia.org/wiki?curid=2649792", "title": "EMA 2008", "text": ""}
{"id": "2649796", "revid": "767487", "url": "https://it.wikipedia.org/wiki?curid=2649796", "title": "C'\u00e8 un sentiero nel cielo", "text": "C'\u00e8 un sentiero nel cielo \u00e8 un film del 1957 di Marino Girolami."}
{"id": "2649798", "revid": "775372", "url": "https://it.wikipedia.org/wiki?curid=2649798", "title": "Adolf Ogi", "text": "Biografia.\nFiglio di Adolf, guardia forestale, guida alpina e maestro di sci, e di Anna Wenger. Sposa nel 1972 Katharina Marti. Frequenta le scuole primarie a Kandersteg e la scuola superiore di commercio a La Neuveville tra il 1958 e il 1961, in seguito frequenta la Swiss Mercantile School a Londra. Direttore dell'ufficio del turismo di Meiringen-Haslital, ha lavorato per la Federazione svizzera di sci dal 1964 al 1981 e ne diventa direttore tra il 1975 e 1981. Politicamente membro dell'UDC di cui fu presidente dal 1979 al 1987. Come cittadino soldato ha raggiunto il grado di maggiore. \u00c8 stato eletto in Consiglio federale nel dicembre del 1987, dove ha diretto i dipartimenti dei trasporti, delle comunicazioni e delle energie (1988-1995), militare (1995-1997) e il dipartimento federale della difesa, della protezione della popolazione e dello sport (1998-2000). Ha promosso l'accordo sul traffico di transito tra la Svizzera e l'UE, la revisione della legge sulla navigazione aerea, l'introduzione dell'articolo sull'energia nella Costituzione federale, il programma Energia 2000, la creazione dell'ufficio federale delle comunicazioni, la ristrutturazione delle PTT e, in particolare, il progetto della Nuova trasversale ferroviaria alpina (NTFA). Durante il mandato di Consigliere federale ha subito attacchi sempre pi\u00f9 frequenti da parte del suo partito, dominato dall'ala nazionalconservatrice. Consigliere speciale dell'ONU per lo sport (2001-2007), \u00e8 stato insignito del dottorato h.c. dell'Universit\u00e0 di Berna nel 2005."}
{"id": "2649802", "revid": "73843", "url": "https://it.wikipedia.org/wiki?curid=2649802", "title": "Schiavismo nelle colonie spagnole del Nuovo Mondo", "text": "Lo schiavismo nelle colonie spagnole del Nuovo Mondo inizi\u00f2 con la conquista e la sottomissione dei nativi americani. Inizialmente la schiavit\u00f9 era uno dei metodi con cui gli spagnoli recuperavano forza lavoro dai nativi, che in seguito vennero asserviti con l'istituzione dell'encomienda. Quando la popolazione locale inizi\u00f2 a diminuire a causa di malattie importate, guerre e fame, si iniziarono ad utilizzare gli schiavi africani. Partito nel 1502, lo schiavismo degli africani nell'America spagnola non termin\u00f2 ufficialmente prima del 1886. La messa in schiavit\u00f9 dei nativi fu invece vietata nella prima met\u00e0 del XVI secolo, in seguito all'approvazione delle Leggi di Burgos e delle Leggi nuove.\nAfricani durante la conquista spagnola.\nMolti dei primi coloni africani residenti nelle Americhe erano nati in Spagna, come ad esempio Pedro Alonso Ni\u00f1o, un navigatore che accompagn\u00f2 Cristoforo Colombo nel suo primo viaggio, oppure coloro che aiutarono il governatore Nicol\u00e1s de Ovando a creare il primo insediamento spagnolo su Hispaniola nel 1502. Il nome di Nuflo de Olano appare nei registri del tempo come schiavo africano presente quando Vasco N\u00fa\u00f1ez de Balboa avvist\u00f2 l'Oceano Pacifico nel 1513. Altri schiavi neri servirono Hern\u00e1n Cort\u00e9s quando conquist\u00f2 il Messico e Francisco Pizarro quando entr\u00f2 in Per\u00f9.\nEstebanico, uno dei partecipanti alla sfortunata spedizione Narv\u00e1ez tra il 1527 ed il 1536, era uno schiavo berbero. Con tre altri sopravvissuti pass\u00f2 sei anni viaggiando via terra dal Texas a Sinaloa, per poi raggiungere Citt\u00e0 del Messico, imparando numerose lingue indiane nel tragitto. In seguito, esplorando quello che oggi \u00e8 il Nuovo Messico alla ricerca delle Sette citt\u00e0 d'oro, perse la vita in uno scontro con gli Zu\u00f1i.\nDi origini africane anche il \"conquistador\" Juan Valiente, che guid\u00f2 gli spagnoli in numerose battaglie contro i Mapuche cileni tra il 1540 e il 1546. Nonostante Valiente fosse inizialmente uno schiavo, fu ricompensato con una propriet\u00e0 nei pressi di Santiago e col controllo di numerosi villaggi indiani.\nSchiavismo spagnolo degli africani.\nIl vescovo del Chiapas Bartolom\u00e9 de las Casas tratt\u00f2 gli effetti dello schiavismo delle popolazioni native. Seguendo quello che molti contemporanei ipotizzavano, prefer\u00ec sostituire gli schiavi nativi con gli africani per alleviare le loro sofferenze. In seguito sostenne anche la necessit\u00e0 di vietare la schiavit\u00f9 africana, una volta vista in azione.\nNel 1501 i monarchi spagnoli, Ferdinando e Isabella, concedettero ai coloni dei Caraibi la possibilit\u00e0 di importare schiavi. Tra il 1502 ed il 1518 furono trasportati via nave centinaia di schiavi di origine africana nati in Spagna per lavorare soprattutto nelle miniere. Coloro che si opponevano a questa pratica ne citavano la debole fede cristiana, ed il timore che potessero scappare sulle montagne unendosi ai nativi americani in rivolta. I favorevoli indicavano invece la rapida diminuzione dei nativi americani che aveva reso critica la ricerca di nuova forza lavoro. Gli spagnoli liberi erano riluttanti a svolgere lavori manuali, soprattutto dopo la scoperta di oro sul continente, e solo il lavoro degli schiavi poteva garantire la sostenibilit\u00e0 economica delle colonie. Nel 1518 giunse nelle Americhe la prima nave di schiavi africani. Gli spagnoli, nonostante permettessero l'acquisto di schiavi, in ossequio al Trattato di Tordesillas non commerciarono sulle coste africane prima della fine del XVIII secolo. Si stima che il 95% degli schiavi africani trasportati nel Nuovo Mondo tra il XV ed il XIX secolo fin\u00ec nelle colonie spagnole. In tutto si parla di circa 2 milioni di schiavi.\nLa Spagna abol\u00ec la schiavit\u00f9 a Porto Rico nel 1873, ed a Cuba nel 1886. Le repubbliche indipendenti dell'America continentale lo fecero in generale poco dopo aver dichiarato l'indipendenza, approssimativamente tra il 1810 ed il 1830.\nLimitazioni al commercio.\nSin dalla scoperta delle Americhe, la corona spagnola si assicur\u00f2 il monopolio del commercio con i nuovi possedimenti, in questo modo le leggi spagnole mantennero molto basso il numero di schiavi che era possibile portare nelle colonie. In particolare, queste leggi restrittive permisero di mantenere relativamente bassa la percentuale di popolazione di schiavi a Cuba e Porto Rico fino al 1760.\nTuttavia, nel 1713, al termine della Guerra di successione spagnola, con il Trattato di Utrecht, la Gran Bretagna, vittoriosa, ottenne l'esclusiva per la tratta degli schiavi africani verso le colonie spagnole: l\"'asiento\".\nNel 1762 i britannici presero l'Avana. A quel tempo oltre 10\u00a0000 schiavi, quantit\u00e0 che avrebbe richiesto 20 anni di tempo per importarli da altre isole, giunsero in porto. Questo cambiamento viene spesso legato all'apertura del commercio spagnolo di schiavi con le altre potenze nel XVIII secolo.\nConstatato quanto fosse redditizio il lavoro degli schiavi nelle piantagioni di canna da zucchero, le colonie spagnole furono tra le ultime ad abolire la schiavit\u00f9. Mentre i britannici lo fecero nel 1834, Cuba li sfrutt\u00f2 ancora fino al 1886."}
{"id": "2649804", "revid": "89688", "url": "https://it.wikipedia.org/wiki?curid=2649804", "title": "EMA 2009", "text": ""}
{"id": "2649808", "revid": "125866175", "url": "https://it.wikipedia.org/wiki?curid=2649808", "title": "Giedrius Arlauskis", "text": "Biografia.\nHa un fratello maggiore, Davydas, anch'esso calciatore.\nCaratteristiche tecniche.\nInizia la carriera nel ruolo di difensore, salvo poi spostarsi tra i pali.\nCarriera.\nClub.\nNel 2008 lascia la Lituania, accordandosi per tre anni e mezzo con l' in Romania. Il 16 settembre 2009 esordisce in Champions League contro il , partita valida per la fase a gironi della competizioni. Il 20 agosto 2010 passa al in cambio di circa 2 milioni di euro, firmando un contratto valido per tre stagioni.\nIl 10 giugno 2014 viene acquistato dallo Steaua Bucarest, per sopperire alla cessione dell'estremo difensore Ciprian T\u0103t\u0103ru\u0219anu. A fine stagione conquista il \"treble\" domestico, vincendo il campionato, la coppa nazionale e la coppa di Lega.\nIl 4 giugno 2015 viene tesserato dal . Esordisce in Premier League il 28 novembre 2015 contro l', subentrando al 67' al posto dell'infortunato Heurelho Gomes. Il 29 gennaio 2016 passa in prestito all'. Esordisce nella Liga due giorni dopo, nella trasferta persa 6-0 contro il . \nIl 15 agosto 2017 passa a parametro zero al .\nNazionale.\nEsordisce in nazionale il 19 novembre 2008 contro la Moldavia in amichevole, subentrando ad inizio ripresa al posto di Paulius Grybauskas.\nStatistiche.\nPresenze e reti nei club.\n\"Statistiche aggiornate al 26 agosto 2021.\""}
{"id": "2649810", "revid": "38120", "url": "https://it.wikipedia.org/wiki?curid=2649810", "title": "Cleverson Gabriel Cordova", "text": ""}
{"id": "2649812", "revid": "226458", "url": "https://it.wikipedia.org/wiki?curid=2649812", "title": "Diffusore tessile", "text": "I diffusori tessili sono strutture sospese che facilitano l'aerazione sia dei locali pubblici che di quelli privati, principalmente di ambito aziendale. Questi diffusori sono realizzati in tessuto e attraverso di essi passa l'aria che viene distribuita in modo uniforme, producendo in questo modo una ventilazione controllata che aumenta il comfort ambientale.\nCaratteristiche.\nI diffusori in tessuto sono confezionati con tessuto di fibra sintetica che impedisce la proliferazione di qualunque microorganismo e garantisce in questo modo un'altissima igienicit\u00e0, e per questo sono particolarmente adatti all'impiego sia nel settore alimentare sia nel civile.\nNelle sale lavorazione alimenti, come pure nelle celle di conservazione, surgelazione o stagionatura, i canali diffusori tessili sono una soluzione semplice e ideale per ogni tipologia impiantistica.\nI diffusori tessili possono essere confezionati in tessuto permeabile o impermeabile (la permeabilit\u00e0, in questo caso \u00e8 data dalla foratura calcolata con appositi software).\nIn ambienti invece frequentati dal pubblico quali supermercati, cinema, piscine, showroom, sale congressi o centri commerciali, sono particolarmente apprezzati per riuscire a coniugare: l'efficacia di un prodotto innovativo con qualit\u00e0 estetiche di carattere.\nVersioni dei diffusori.\nEsistono due tipi di diffusori:\nEntrambi sono di facile installazione e lavaggio."}
{"id": "2649813", "revid": "1543377", "url": "https://it.wikipedia.org/wiki?curid=2649813", "title": "Podslurping", "text": "Pod slurping \u00e8 l'atto di usare un dispositivo di immagazzinamento dati portatile come un iPod o un riproduttore audio digitale per effettuare il download illecito di grandi quantit\u00e0 di dati confidenziali, tramite la sua semplice e diretta connessione al computer dove questi sono contenuti, il quale per giunta pu\u00f2 essere situato internamente ad una zona protetta da un firewall. Poich\u00e9 questi dispositivi di immagazzinamento stanno divenendo sempre pi\u00f9 piccoli, quanto pi\u00f9 grande diviene la loro capacit\u00e0 di immagazzinamento, rappresentano per la sicurezza di aziende ed agenzie del governo un rischio in fase di crescita. L'accesso \u00e8 ottenuto non appena il computer viene lasciato incustodito.\nPer risolvere il problema sono stati sviluppati alcuni prodotti di sicurezza, includenti anche alcune componenti software di terze parti che permettono alle aziende di impostare politiche di sicurezza relative all'uso dei dispositivi USB, e caratteristiche all'interno dei sistemi operativi, che permettono agli IT amministratori e/o utenti di disabilitare completamente la porta USB.\nSistemi basati su Unix o Unix-like possono facilmente prevenire utenti dal montare dispositivi di immagazzinamento, e Microsoft ha pubblicato istruzioni per prevenire gli utenti dall'installare dispositivi di immagazzinamento dati USB sui suoi sistemi operativi.\nMisure addizionali includono l'ostruzione fisica della porta USB, con misure che vanno dal semplice riempimento delle porte con resina epossidica a soluzioni commerciali che consistono nell'inserire una falsa chiavetta con lucchetto nella porta."}
{"id": "2649815", "revid": "110157", "url": "https://it.wikipedia.org/wiki?curid=2649815", "title": "Missione Socorro", "text": "Nuestra Se\u00f1ora de la Pur\u00edsima Concepci\u00f3n del Socorro \u00e8 una missione francescana che si trova nei pressi di Socorro, sulla 328 S. Nevarez Road, a sud di El Paso sulla I-10 a Moon Rd. e FM 258.\nStoria e descrizione.\nL'attuale \"missione Socorro\" fu costruita attorno al 1840 per sostituire una precedente missione del XVIII secolo, fondata nel 1682 dai francescani per servire i nativi americani (Piro, Tano e Jemez) fuggiti dal Nuovo Messico durante la rivolta dei Pueblo e andata distrutta nel 1829 da un'inondazione del Rio Grande.\nLa missione, costruita in adobe con stucco, \u00e8 interessante soprattutto per i suoi interni. Le decorazione e le fini pitture risalgono al XVIII secolo, e furono riutilizzate quando fu costruita la chiesa tuttora esistente. I numerosi dettagli e l'uso di elementi decorativi della missione Socorro mostrano forti relazioni con le tradizioni edilizie del Nuovo Messico spagnolo del XVII secolo.\nNella missione si trova una copia della \"Piet\u00e0\" di Michelangelo, una delle sole 112 autorizzate quale copia del capolavoro michelangiolesco del 1499, sito nella Basilica di San Pietro a Roma."}
{"id": "2649817", "revid": "767487", "url": "https://it.wikipedia.org/wiki?curid=2649817", "title": "Bob Brannum", "text": "Caratteristiche tecniche.\nGiocatore fisico e aggressivo, era famoso per le sue battaglie sotto canestro che, nel corso della sua carriera, gli procurarono pi\u00f9 di 70 punti di sutura alla testa.\nCarriera.\nInizi\u00f2 la carriera professionistica nel 1948-49 nella NBL, negli Sheboygan Red Skins, che segu\u00ec la stagione successiva nella NBA e nel 1950-51 nella NPBL.\nNel 1952 torn\u00f2 nella NBA, ai Boston Celtics, dove rimase per quattro stagioni. Giocando sotto Red Auerbach, divenne una sorta di guardia del corpo per Bob Cousy e consolid\u00f2 la sua fama di giocatore duro.\nIn particolare viene ricordato un episodio del 1953 quando, durante una partita di play-off terminata dopo quattro tempi supplementari, venne espulso insieme a Dolph Schayes in seguito a una rissa.\nSi ritir\u00f2 dopo la stagione 1954-1955.\nDal punto di vista realizzativo, la sua migliore stagione \u00e8 stata la 1949-1950, terminata con 12,1 punti di media.\nAllenatore.\nDopo la carriera da giocatore allen\u00f2 a livello di college per molti anni, prima alla Norwich University nel Vermont, quindi al Kenyon College nell'Ohio.\nDal 1970 al 1986 allen\u00f2 la Brandeis University diventando, con 204 vittorie, l'allenatore pi\u00f9 vincente della storia dell'ateneo."}
{"id": "2649818", "revid": "599013", "url": "https://it.wikipedia.org/wiki?curid=2649818", "title": "Klaus Salmutter", "text": ""}
{"id": "2649821", "revid": "287204", "url": "https://it.wikipedia.org/wiki?curid=2649821", "title": "Boston Celtics 1952-1953", "text": "La stagione 1952-53 dei Boston Celtics fu la 7\u00aa nella NBA per la franchigia.\nI Boston Celtics arrivarono terzi nella \"Eastern Division\" con un record di 46-25. Nei play-off vinsero la semifinale di division con i Syracuse Nationals (2-0), perdendo poi la finale di division con i New York Knicks (3-1)."}
{"id": "2649823", "revid": "89688", "url": "https://it.wikipedia.org/wiki?curid=2649823", "title": "EMA 2005", "text": ""}
{"id": "2649824", "revid": "89688", "url": "https://it.wikipedia.org/wiki?curid=2649824", "title": "EMA 2004", "text": ""}
{"id": "2649825", "revid": "287204", "url": "https://it.wikipedia.org/wiki?curid=2649825", "title": "Boston Celtics 1953-1954", "text": "La stagione 1953-54 dei Boston Celtics fu l'8\u00aa nella NBA per la franchigia.\nI Boston Celtics arrivarono secondi nella \"Eastern Division\" con un record di 42-30. Nel primo turno di play-off, disputato con Syracuse Nationals e New York Knicks in un girone all'italiana, vinsero due partite, perdendone due. Persero poi la finale di division con i Syracuse Nationals (2-0)."}
{"id": "2649827", "revid": "287204", "url": "https://it.wikipedia.org/wiki?curid=2649827", "title": "Boston Celtics 1954-1955", "text": "La stagione 1954-55 dei Boston Celtics fu la 9\u00aa nella NBA per la franchigia.\nI Boston Celtics arrivarono terzi nella \"Eastern Division\" con un record di 36-36. Nei play-off vinsero la semifinale di division con i New York Knicks (2-1), perdendo poi la finale di division con i Syracuse Nationals (3-1)."}
{"id": "2649829", "revid": "1564499", "url": "https://it.wikipedia.org/wiki?curid=2649829", "title": "Appennino campano", "text": "L'Appennino campano \u00e8 un settore dell'Appennino meridionale che si estende dalla sella di Vinchiaturo (553\u00a0m), ove si connette all'Appennino sannita, fino alla sella di Conza (697\u00a0m), ove entra in congiunzione con l'Appennino lucano. Spostati verso ovest, tra l'Appennino campano e il mar Tirreno, vi sono inoltre i rilievi dell'antiappennino campano, mentre sul lato orientale, verso l'Adriatico, si ergono i monti della Daunia. Dall'Appennino campano nascono tra gli altri i fiumi Tammaro, Miscano, Ufita, Calore, Sabato e Isclero, tutti affluenti o subaffluenti del Volturno, cui contribuiscono per pi\u00f9 della met\u00e0 del bacino.\nDescrizione.\nLa linea spartiacque corre nell'entroterra, lungo dorsali o altipiani argillosi e incoerenti, a modesta altitudine. Il valico interno pi\u00f9 importante \u00e8 la sella di Ariano (600 ), attraversato in galleria dalla ferrovia Napoli-Foggia e in superficie da via regia, strada nazionale e strada statale delle Puglie. I massicci calcareo-carbonatici sono invece relativamente pi\u00f9 antichi e raggiungono altitudini di molto superiori; tuttavia essi sorgono sul versante tirrenico avvicinandosi talvolta alla linea di costa. Sul versante adriatico l'Appennino campano termina invece con i Monti Dauni a formare un modesto orlo rialzato a ridosso della pianura del Tavoliere delle Puglie.\nMassicci principali.\nI massicci principali che compongono l'Appennino campano sono:\nMontagne principali.\nAlcune delle montagne principali (al di sopra dei 1000 m di altitudine) della catena, con indicati i metri in elevazione e il gruppo d'appartenenza:\nValichi.\nI valichi principali posti lungo la linea spartiacque in questa parte della catena appenninica sono (da nord-ovest a sud-est):"}
{"id": "2649830", "revid": "610351", "url": "https://it.wikipedia.org/wiki?curid=2649830", "title": "Regiane Alves", "text": "Ha posato per la versione brasiliana di Playboy nel 2003."}
{"id": "2649831", "revid": "287204", "url": "https://it.wikipedia.org/wiki?curid=2649831", "title": "Boston Celtics 1955-1956", "text": "La stagione 1955-56 dei Boston Celtics fu la 10\u00aa nella NBA per la franchigia.\nI Boston Celtics arrivarono secondi nella \"Eastern Division\" con un record di 39-33. Nei play-off persero la semifinale di division con i Syracuse Nationals (2-1)."}
{"id": "2649832", "revid": "1543377", "url": "https://it.wikipedia.org/wiki?curid=2649832", "title": "Conquista spagnola dei popoli Chibcha", "text": "Con la locuzione conquista spagnola dei popoli Chibcha si fa riferimento alla conquista da parte della monarchia spagnola dei popoli di lingua chibcha, soprattutto Muisca e Tairona, che abitavano l'attuale Colombia, dando il via alla colonizzazione spagnola delle Americhe. \nContesto storico.\nI primi abitanti della Colombia erano persone migrate dalla Mesoamerica che si stabilirono in quest'area attorno al 1200 a.C., seguiti da altre ondate nel 500 a.C., nel 400 a.C. e nel 300 a.C. In seguito fece la sua comparsa il gruppo degli Arawak, provenienti dal Sudamerica. Un terzo gruppo di persone fu quello dei guerrieri Carib che occuparono le terre pi\u00f9 basse spingendo i mesoamericani sulle montagne. Le zone meridionali dell'odierna Colombia facevano parte dell'impero inca. \nAl momento dell'arrivo degli spagnoli esistevano due principali trib\u00f9 economicamente e socialmente sviluppate: i Muisca ed i Tairona, entrambe facenti parte dei popoli Chibcha.\nPrecolombiani.\nMuisca.\nI Muisca abitavano l'area oggi occupata dalle alture dei dipartimenti di Boyac\u00e1] e Cundinamarca, e soprattutto \"Altiplano Cundiboyacense\". I Muisca erano divisi in due confederazioni: Hunza, il cui re era Zaque, e Bacat\u00e1, il cui re era Zipa. Coltivavano mais, patate, cotone ed altro. Abili artigiani di oro, smeraldi, e ceramiche, oltre che produttori di coca e sale, commerciavano con i popoli vicini.\nTairona.\nI Tairona abitavano le Ande della Colombia settentrionale, e precisamente la catena montuosa della Sierra Nevada de Santa Marta. I Tairona erano divisi in due gruppi: i Taironas costieri del mare Caraibico ed i Tairona montani delle alture della Sierra Nevada de Santa Marta.\nI Tairona marini pescavano e producevano sale, che poi commerciavano in cambio di vestiti e coperte di cotone con i propri fratelli delle montagne. Entrambi i gruppi (Muisca e Tairona) erano numerosi, abitavano citt\u00e0 ben organizzate collegate tra loro da strade in pietra.\nL'arrivo degli spagnoli.\nQuesto territorio fu scoperto dal navigatore spagnolo Alonso de Ojeda nel 1498 durante uno dei viaggi di Cristoforo Colombo, anche se non sbarc\u00f2. Poco tempo dopo Juan de la Cosa, altro esploratore spagnolo, scese a terra nell'odierno Cabo de la Vela (Capo delle vele) nella penisola de la Guajira.\nNel 1502, su un'altra costa della Colombia vicino al golfo di Urab\u00e1, alcuni esploratori spagnoli guidati da Vasco N\u00fa\u00f1ez de Balboa visitarono e conquistarono l'area vicina al fiume Atrato fondando Santa Mar\u00eda la Antigua del Dari\u00e9n (ca. 1509) e San Sebastian de Uraba (ca. 1508), due dei primi insediamenti delle Americhe."}
{"id": "2649833", "revid": "287204", "url": "https://it.wikipedia.org/wiki?curid=2649833", "title": "Boston Celtics 1956-1957", "text": "La stagione 1956-57 dei Boston Celtics fu l'11\u00aa nella NBA per la franchigia.\nI Boston Celtics vinsero la \"Eastern Division\" con un record di 44-28. Nei play-off vinsero la finale di division con i Syracuse Nationals (3-0), vincendo poi il titolo battendo nella finale NBA i St. Louis Hawks (4-3)."}
{"id": "2649838", "revid": "300067", "url": "https://it.wikipedia.org/wiki?curid=2649838", "title": "Boston Celtics 1957-1958", "text": "La stagione 1957-58 dei Boston Celtics fu la 12\u00aa nella NBA per la franchigia.\nI Boston Celtics vinsero la \"Eastern Division\" con un record di 49-23. Nei play-off vinsero la finale di division con i Philadelphia Warriors (4-1), perdendo poi la finale NBA con i St. Louis Hawks (4-2)."}
{"id": "2649840", "revid": "300067", "url": "https://it.wikipedia.org/wiki?curid=2649840", "title": "Boston Celtics 1958-1959", "text": "La stagione 1958-59 dei Boston Celtics fu la 13\u00aa nella NBA per la franchigia.\nI Boston Celtics vinsero la \"Eastern Division\" con un record di 52-20. Nei play-off vinsero la finale di division con i Syracuse Nationals (4-3), vincendo poi il titolo battendo nella finale NBA i Minneapolis Lakers (4-0)."}
{"id": "2649843", "revid": "287204", "url": "https://it.wikipedia.org/wiki?curid=2649843", "title": "Luis Carlos Quintanilha", "text": ""}
{"id": "2649847", "revid": "300067", "url": "https://it.wikipedia.org/wiki?curid=2649847", "title": "Boston Celtics 1959-1960", "text": "La stagione 1959-60 dei Boston Celtics fu la 14\u00aa nella NBA per la franchigia.\nI Boston Celtics vinsero la \"Eastern Division\" con un record di 59-16. Nei play-off vinsero la finale di division con i Philadelphia Warriors (4-2), vincendo poi il titolo battendo nella finale NBA i St. Louis Hawks (4-3)."}
{"id": "2649848", "revid": "300067", "url": "https://it.wikipedia.org/wiki?curid=2649848", "title": "Boston Celtics 1960-1961", "text": "La stagione 1960-61 dei Boston Celtics fu la 15\u00aa nella NBA per la franchigia.\nI Boston Celtics vinsero la \"Eastern Division\" con un record di 57-22. Nei play-off vinsero la finale di division con i Syracuse Nationals (4-1), vincendo poi il titolo battendo nella finale NBA i St. Louis Hawks (4-1)."}
{"id": "2649850", "revid": "300067", "url": "https://it.wikipedia.org/wiki?curid=2649850", "title": "Boston Celtics 1961-1962", "text": "La stagione 1961-62 dei Boston Celtics fu la 16\u00aa nella NBA per la franchigia.\nI Boston Celtics vinsero la \"Eastern Division\" con un record di 60-20. Nei play-off vinsero la finale di division con i Philadelphia Warriors (4-3), vincendo poi il titolo battendo nella finale NBA i Los Angeles Lakers (4-3)."}
{"id": "2649852", "revid": "767487", "url": "https://it.wikipedia.org/wiki?curid=2649852", "title": "Dr. Demento's Dementia Royale", "text": "Dr. Demento's Dementia Royale \u00e8 il secondo album compilation registrato dal Dr. Demento nel 1980."}
{"id": "2649853", "revid": "300067", "url": "https://it.wikipedia.org/wiki?curid=2649853", "title": "Boston Celtics 1962-1963", "text": "La stagione 1962-63 dei Boston Celtics fu la 17\u00aa nella NBA per la franchigia.\nI Boston Celtics vinsero la \"Eastern Division\" con un record di 58-22. Nei play-off vinsero la finale di division con i Cincinnati Royals (4-3), vincendo poi il titolo battendo nella finale NBA i Los Angeles Lakers (4-2)."}
{"id": "2649855", "revid": "300067", "url": "https://it.wikipedia.org/wiki?curid=2649855", "title": "Boston Celtics 1963-1964", "text": "La stagione 1963-64 dei Boston Celtics fu la 18\u00aa nella NBA per la franchigia.\nI Boston Celtics vinsero la \"Eastern Division\" con un record di 59\u201321. Nei play-off vinsero la finale di division contro i Cincinnati Royals (4\u20131), conquistando poi il titolo battuto nella finale NBA i San Francisco Warriors (4\u20131)."}
{"id": "2649857", "revid": "599013", "url": "https://it.wikipedia.org/wiki?curid=2649857", "title": "K\u014dstas Charis\u012bs", "text": ""}
{"id": "2649858", "revid": "6923", "url": "https://it.wikipedia.org/wiki?curid=2649858", "title": "Conquista spagnola dello Yucat\u00e1n", "text": "La conquista spagnola dello Yucat\u00e1n fu una campagna militare condotta dai conquistadores spagnoli nei confronti dei popoli Maya tardo-postclassici, soprattutto nella penisola dello Yucat\u00e1n centro-settentrionale ma anche sulle alture del Guatemala. Questa parte della colonizzazione delle Americhe inizi\u00f2 nel XVI secolo, ma si sarebbe dimostrata pi\u00f9 dura e lunga delle equivalenti campagne contro Aztechi ed Inca. Ci vollero 170 anni e l'aiuto degli Xiu Maya prima della caduta dell'ultima roccaforte Maya, ovvero di Itza, capitale dei Tayasal sul Lago Pet\u00e9n Itz\u00e1, nel 1697. A parte la regione di Pet\u00e9n e le alture del Guatemala, il controllo spagnolo dello Yucat\u00e1n si considera completato nel 1546.\nA differenza di Aztechi e Inca, i Maya non avevano un solo centro politico che, rovesciato, avrebbe fatto crollare tutta la resistenza dei nativi americani. I Maya erano invece organizzati in numerosi stati indipendenti, che i conquistador dovettero sottomettere uno ad uno, e molti di loro resistettero fieramente alle incursioni spagnole.\nSoprattutto nelle prime fasi, il principale obiettivo dei conquistadores era la conquista di grandi quantit\u00e0 di metalli preziosi quali oro e argento. Dato che la terra dei Maya era povera di risorse, all'inizio era meno interessante per gli spagnoli, attratti piuttosto dal Messico centrale e dal Per\u00f9. Con la promessa di concessione di diritti su ampie terre e di acquisizione di forza lavoro, non ci volle molto per convincere gli spagnoli a tornare dai Maya, con i primi insediamenti documentati attorno al 1520.\nDopo che il dominio spagnolo fu consolidato, gli stessi Maya erano restii a sottomettersi agli invasori, sia quando era presente la Nuova Spagna che con il neonato Messico indipendente. I Maya scontenti dello Yucat\u00e1n fecero in seguito scoppiare una rivolta nella seconda met\u00e0 del XIX secolo, con la guerra delle caste dello Yucat\u00e1n. La parte principale di questo conflitto dur\u00f2 oltre 50 anni, durante i quali buona parte della penisola sud-orientale form\u00f2 uno Stato Maya indipendente, il Chan Santa Cruz. La soppressione definitiva della rivolta fu difficile da ottenere, e le schermaglie proseguirono fino al 1930.\nPrimi contatti (1511).\nIl primo sbarco spagnolo conosciuto sulla penisola dello Yucat\u00e1n fu dovuto alla sfortuna, quando nel 1511 un piccolo vascello diretto a Santo Domingo da Dari\u00e9n (Panama) si aren\u00f2 sul fondale del mare Caraibico, a sud dell'isola della Giamaica. L'equipaggio di quindici uomini e due donne sal\u00ec su una scialuppa nel tentativo di raggiungere Cuba o una delle altre colonie, ma le forti correnti li spinsero ad ovest finch\u00e9, dopo circa due settimane, raggiunsero la costa orientale della penisola, probabilmente nell'odierno Belize. Catturati dai Maya locali, furono divisi tra molti capi come schiavi, e molti furono sacrificati ed uccisi secondo le pratiche rituali. Negli anni seguenti il loro numero si ridusse a causa di malattie o sfinimento, finch\u00e9 ne rimasero solo due: Ger\u00f3nimo de Aguilar che era fuggito dai suoi carcerieri trovando rifugio presso un altro capo Maya, e Gonzalo Guerrero che si guadagn\u00f2 un certo prestigio tra i Maya per il suo coraggio diventando nobile e guerriero. Queste due persone, in seguito, ebbero ruoli diversi ma fondamentali nei conflitti tra spagnoli e mesoamericani, Aguilar sarebbe diventato il traduttore e consigliere di Cort\u00e9s, mentre Guerrero decise di restare coi Maya diventando un loro tattico e opponendosi agli spagnoli.\nQuesti due sopravvissuti avevano portato inconsapevolmente con loro una malattia epidemica, il vaiolo, che negli anni seguenti avrebbe ucciso molte persone.\nPrime spedizioni (1517\u201319).\nIl successivo contatto avvenne nel 1517 quando Francisco Hern\u00e1ndez de C\u00f3rdoba salp\u00f2 da Cuba in cerca di schiavi con cui sostituire i nativi cubani morti in gran numero. Gli spagnoli si stupirono nel vedere citt\u00e0 in pietra lungo la costa dello Yucat\u00e1n. C\u00f3rdoba visit\u00f2 molte citt\u00e0; alcuni accolsero con un benvenuto gli spagnoli, offrendosi di commerciare dei beni (in questo modo gli spagnoli acquistarono alcuni ornamenti in oro), mentre altre citt\u00e0 si dimostrarono ostili lanciandogli frecce non appena si avvicinarono alla costa. La spedizione torn\u00f2 a Cuba parlando della scoperta di questa nuova terra. Diego Vel\u00e1zquez de Cu\u00e9llar, governatore di Cuba, ordin\u00f2 di organizzare una spedizione con quattro navi e circa 240 uomini guidata dal nipote Juan de Grijalva. La spedizione Grijalva ebbe varie esperienze con i Maya che abitavano la costa dello Yucat\u00e1n, e dur\u00f2 mesi. Fu deluso dal fatto di trovare poco oro, ma torn\u00f2 a Cuba narrando di un ricco impero pi\u00f9 ad occidente.\nQuesto spinse Hern\u00e1n Cort\u00e9s ad organizzare una spedizione nel 1519. Cort\u00e9s spese molto tempo sull'isola di Cozumel, tentando con risultati altalenanti di convertire i locali al Cristianesimo. Ascoltando storie di altri uomini dalla barba bianca che abitavano la zona mand\u00f2 messaggeri da questi \"castilianos\" di cui si parlava, che si scopr\u00ec essere i sopravvissuti del naufragio del 1511, Aguilar e Guerrero. Aguilar chiese al suo capo Maya di permettergli di unirsi ai suoi vecchi compagni, fu rilasciato e si imbarc\u00f2 sulle navi di Cort\u00e9s. Secondo Bernal D\u00edaz, Aguilar disse che prima di partire aveva cercato di convincere Guerrero a partire con lui. Guerrero aveva rifiutato dicendo di essersi ben inserito nel mondo Maya, di aver preso una moglie del luogo e di avere tre figli, diventando una persona importante dell'insediamento Maya di Chetumal dove viveva.\nAguilar, ora esperto di lingua Maya Yucatec e di altre lingue indigene, si sarebbe dimostrato utilissimo come traduttore per Cort\u00e9s, capacit\u00e0 di estremo valore nella successiva conquista dell'impero azteco che avrebbe messo fine alla spedizione di Cort\u00e9s.\nNonostante il successivo destino di Guerrero sia incerto, sembra che per qualche anni abbia continuato a combattere al fianco dei Maya contro le incursioni spagnole, fornendo consigli militari ed incoraggiando la resistenza. Fu probabilmente ucciso in qualche battaglia.\nPrimo tentativo di conquista (1527\u201328).\nLe ricche terre del Messico attirarono l'attenzione dei conquistadores per alcuni anni, finch\u00e9 nel 1526 Francisco de Montejo (veterano delle spedizioni Grijalva e Cort\u00e9s) chiese con successo al re di Spagna il diritto di conquistare lo Yucat\u00e1n. Giunse nello Yucat\u00e1n orientale nel 1527, trovando una pacifica accoglienza. Molti dei capi locali accettarono di giurare fedelt\u00e0 al re di Spagna, dato che avevano saputo di come avevano conquistato l'impero azteco. Man mano che gli spagnoli avanzavano trovavano citt\u00e0 deserte, venivano seguiti ed attaccati in campo aperto. Gli spagnoli costruirono un piccolo forte a Xamanha nel 1528, ma non riuscirono a sottomettere la regione. Montejo si spost\u00f2 in Messico per assoldare un esercito maggiore.\nSecondo tentativo di conquista (1531\u201335).\nMontejo torn\u00f2 nel 1531 con un esercito che conquist\u00f2 la citt\u00e0 portuale Maya di Campeche. Mentre vi costruiva una fortezza, mand\u00f2 il figlio Francisco Montejo il Giovane nell'entroterra con un esercito. I capi di alcuni stati Maya dissero di volersi alleare con loro. Prosegu\u00ec l'avanzata fino a Chich\u00e9n Itz\u00e1, che dichiar\u00f2 capitale reale dello Yucat\u00e1n spagnolo, ma dopo pochi mesi i nativi si ribellarono contro di lui, gli spagnoli furono continuamente attaccati e costretti a fuggire in Honduras. Si disse che Gonzalo Guerrero, lo spagnolo naufragato nel 1511 e che scelse di vivere nello Yucat\u00e1n, fosse tra coloro che dirigevano la resistenza Maya alla corona spagnola. Nel frattempo il vecchio Montejo veniva spesso assediato nel suo forte di Campeche, e molti dei suoi soldati erano stanchi delle continue lotte e cominciarono a dire che avrebbero trovato conquiste pi\u00f9 semplici in altri posti. Nel 1535 Montejo port\u00f2 le sue forze a Veracruz, lasciando lo Yucat\u00e1n in mano ai Maya.\nConquista finale (1540\u201346).\nMontejo il Vecchio, quasi settantenne, lasci\u00f2 al figlio i diritti di conquista che il re gli aveva garantito. Il giovane Montejo invase lo Yucat\u00e1n con un grande esercito nel 1540. Nel 1542 spost\u00f2 la capitale nella citt\u00e0 maya di T'ho, che per l'occasione rinomin\u00f2 in M\u00e9rida. Il signore dei Tutal Xiu di Man\u00ed si convert\u00ec al Cristianesimo. Gli Xiu controllavano buona parte dello Yucat\u00e1n occidentale, e divennero validi alleati degli spagnoli, aiutandoli nella conquista del resto della penisola. Molti stati maya giurarono inizialmente fedelt\u00e0 alla Spagna, ma si ribellarono dopo aver assaggiato la mano pesante del giogo spagnolo. Lotte e ribellioni proseguirono per anni. Quando spagnoli e Xiu sconfissero un esercito formato da vari popoli maya dello Yucat\u00e1n orientale nel 1546, la conquista fu ufficialmente completata. Nonostante questo si ebbero rivolte periodiche per tutto il periodo coloniale, sedate violentemente dalle truppe spagnole e dagli ausiliari nativi americani.\nGli Itza di Pet\u00e9n.\nAndrebbero menzionati anche gli Itza Maya postclassici della regione del bacino di Pet\u00e9n. Nonostante oggi la loro terra faccia parte del Guatemala, nel periodo coloniale era sotto la giurisdizione del governatore dello Yucat\u00e1n. La capitale Itza era a Tayasal, una citt\u00e0-isola nel lago Pet\u00e9n Itza. La terra degli Itza era separata dallo Yucat\u00e1n spagnolo a nord e dal Guatemala spagnolo a sud da fitte giungle scarsamente popolate. Era stata visitata da Cort\u00e9s durante la sua marcia verso l'Honduras nel 1525, quando i signori degli Itza giurarono fedelt\u00e0 alla Spagna, richiesta rifiutata dalle autorit\u00e0 spagnole. Nel 1618 due frati francescani furono mandati da M\u00e9rida ad insegnare il Cristianesimo agli Itza. Essi giunsero a Tayasal trovandovi persone non influenzate dai modi europei, ed ancora adoratori dei tradizionali dei mesoamericani. Nonostante il re Itza li avesse ricevuti educatamente, non fecero progressi nel loro tentativo di conversione. Nel 1622 il governatore dello Yucat\u00e1n mand\u00f2 20 spagnoli e 140 indiani cristiani a Tayasal, ma gli Itza li uccisero subito. Un secondo gruppo diretto a Pet\u00e9n nel 1624 sub\u00ec un'imboscata venendo sterminato. Allora il governatore decise di spendere meglio altrove le proprie energie, e gli Itza si garantirono l'indipendenza per altro tempo.\nNel 1695 tre francescani si recarono a Tayasal accompagnati da quattro cantanti Maya cristiani. Vennero ricevuti con un benvenuto, e molti Itza accettarono di venire battezzati. Il re Itza, per\u00f2, rifiut\u00f2 di convertirsi o di giurare fedelt\u00e0 alla Spagna. Disse che sarebbe venuto un tempo in cui questa sarebbe stata la cosa giusta da fare, ma ancora non era il momento. Una forza di 60 soldati spagnoli ed alleati Maya furono mandati a Pet\u00e9n l'anno seguente, ma furono respinti dai focosi attacchi degli Itza. Il comando di Merida cap\u00ec che servivano pi\u00f9 uomini, e nel 1697 mand\u00f2 235 spagnoli e decine di migliaia di Xiu Mayas. Con artiglieria e molti rifornimenti portati coi muli tracciarono un sentiero nella giungla. Costruirono un forte sulle rive del lago Pet\u00e9n Itza vicino a Tayasal, e ricostruirono una piccola nave da guerra che avevano smontato e trasportato a pezzi. Il 13 marzo 1697 riuscirono cos\u00ec a conquistare la capitale Itza Tayasal. Gli spagnoli bruciarono la biblioteca Itza che \"conteneva le bugie del diavolo\", raccontando poi che la citt\u00e0 aveva cos\u00ec tanti idoli che, impegnando quasi tutti i soldati, ci misero dalle 9:00 alle 17:30 per romperli tutti. La Mesoamerica non avrebbe pi\u00f9 avuto alcun stato indigeno indipendente per oltre 100 anni."}
{"id": "2649863", "revid": "287204", "url": "https://it.wikipedia.org/wiki?curid=2649863", "title": "Atlanta Hawks 1996-1997", "text": "La stagione 1996-97 degli Atlanta Hawks fu la 48\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 56-26. Nei play-off vinsero il primo turno con i Detroit Pistons (3-2), perdendo poi la semifinale di conference con i Chicago Bulls (4-1)."}
{"id": "2649869", "revid": "852776", "url": "https://it.wikipedia.org/wiki?curid=2649869", "title": "Nikos Pappas", "text": ""}
{"id": "2649870", "revid": "24443", "url": "https://it.wikipedia.org/wiki?curid=2649870", "title": "Appennino Campano", "text": ""}
{"id": "2649871", "revid": "287204", "url": "https://it.wikipedia.org/wiki?curid=2649871", "title": "Conquista spagnola dello Yucatan", "text": ""}
{"id": "2649876", "revid": "124123", "url": "https://it.wikipedia.org/wiki?curid=2649876", "title": "Margaret Kelly Leibovici", "text": " \n\u00c8 stata in attivit\u00e0, prima come danzatrice poi come manager, per settantadue anni, carriera per la quale \u00e8 stata insignita dell'Order of the British Empire.\nBiografia.\nMargaret Kelly nacque al Rotunda Hospital di Dublino e non conobbe mai i suoi genitori. Un sacerdote l'affid\u00f2 alle cure di Mary Murphy, una sarta nubile. Nel 1916 madre adottiva e figlia si trasferirono a Liverpool dove, su consiglio del medico, Kelly fu iscritta a una scuola di danza per rinforzare i fragili arti inferiori. Ben presto fu chiaro che la giovane aveva talento per il ballo, cosicch\u00e9 all'et\u00e0 di quattordici anni lasci\u00f2 la scuola per passare direttamente a far parte dell'organico di un corpo di ballo scozzese, lo Hot Jocks. \nNove mesi dopo Alfred Jackson, un noto produttore che scritturava gruppi di danza, la inser\u00ec nelle Jackson Girls, per spettacoli a Berlino. Kelly vi danz\u00f2 per cinque anni. Quando gli anni ruggenti stavano lasciando il posto alla Grande depressione, nel 1930, ormai ventenne Kelly pass\u00f2 a ballare a Parigi alle Folies Berg\u00e8re decidendo di fermarsi in Francia. Due anni dopo, nel 1932, cre\u00f2 un proprio gruppo, le Bluebell Girls, tuttora attivo al club Lido di Parigi.\nNel 1939 l'ormai quasi trentenne ballerina spos\u00f2 Marcel Leibovici, originario della Romania e di religione ebraica, pianista e compositore alle Folies Berg\u00e8re. Durante la seconda guerra mondiale, la coppia ebbe due figli: Patrick, nato nel 1939, e Francis, venuto alla luce nel 1941.\nLe persecuzioni naziste.\nDopo l'invasione tedesca della Francia nel 1940 Margaret, incinta di Francis, fu arrestata dalla polizia francese e internata a Besan\u00e7on. Fu salvata dal provvidenziale intervento diplomatico dell'incaricato d'affari irlandese conte O'Kelly, ma nel 1942 il marito Marcel fu a sua volta arrestato e deportato in un campo di concentramento a Gurs. \nLa resistenza francese lo aiut\u00f2 a evadere e a tornare a Parigi dove fu tenuto nascosto dalla moglie fino alla liberazione in un alloggio posto di fronte al quartier generale della Prefettura di Polizia. Durante tutto questo tempo Margaret, a rischio della propria vita, procur\u00f2 al marito il cibo e ogni genere di necessit\u00e0 indispensabile alla sopravvivenza. Fu interrogata dalla Gestapo che - non distante dal vero - la sospettava di nascondere il marito ma resistette grazie al formidabile self-control a ogni tipo di pressione. Al termine del secondo conflitto mondiale, Kelly Leibovici inizi\u00f2 una fruttuosa collaborazione con Donn Arden che nel 1947 scrittur\u00f2 le Bluebell Girls. \nL'epoca d'oro delle Bluebell Girls.\nMarcel Leibovici nel 1947 entr\u00f2 in completa partnership con la moglie, curando l'orchestrazione degli spettacoli delle Bluebelle Girls ma anche gli aspetti organizzativi e finanziari legati all'impresa che ruotava intorno a loro: un impegno che le port\u00f2 ad essere considerate il pi\u00f9 prestigioso corpo di ballo al mondo. \nLeibovici mor\u00ec poi in un incidente d'auto nel 1961 e Margaret non si \u00e8 mai risposata, preferendo dedicarsi alle cure dei quattro figli (a Patrick e a Francis si erano aggiunti Florence e Jean-Paul). Continu\u00f2 a occuparsi delle Bluebell, organizzate ormai in diverse formazioni (troupe) di ballo incrementate dall'ingresso di nuovi elementi e nuovi artisti (che portarono a diverse innovazioni, fra cui l'introduzione, nel 1970, del topless). \nUltimi anni.\nQuella che \u00e8 stata chiamata \"Miss Bluebell\" ha dedicato tempo e denaro a imprese filantropiche ed \u00e8 ricordata per l'impegno profuso a favore di una nipote, Alexandra, affetta dalla sindrome di Angelman. Ma le Bluebell Girls non l'hanno mai esclusa dalla loro attivit\u00e0, anche quando aveva raggiunto un'et\u00e0 avanzata, invitandola ad ogni evento \nNel 1986 la BBC ha trasmesso una serie televisiva intitolata \"Bluebell\", con Carolyn Pickles nel ruolo della maestra-manager. Sulla sua figura George Perry ha scritto una biografia autorizzata. Sia il \"serial\" che la biografia hanno registrato complessivamente critiche positive, eccetto alcune pronunciate in Francia, dove peraltro n\u00e9 film n\u00e9 libro hanno avuto pubblicazione.\nGli ultimi anni di vita di \"Miss Bluebell\" sono stati turbati da contrasti familiari con i figli riguardo alla gestione dell'impresa di famiglia. Nel 1996, Kelly Leibovici \u00e8 stata affidata in custodia nel suo appartamento parigino dove ha trascorso i suoi ultimi giorni affidata alle cure di personale scelto dai figli Patrick e Florence. Alla morte \u00e8 stata sepolta nel cimitero di Montmartre. Il figlio Jean-Paul, morto nel 1996, \u00e8 sepolto accanto a lei."}
{"id": "2649880", "revid": "1793900", "url": "https://it.wikipedia.org/wiki?curid=2649880", "title": "Missioni spagnole nel deserto di Sonora", "text": "Le missioni spagnole nel deserto di Sonora sono una serie di avamposti religiosi creati dai gesuiti cattolici spagnoli e da altri ordini per insegnare il Cristianesimo ai nativi americani, fornendo inoltre alla Spagna un appiglio nelle terre di frontiera della propria colonia della Nuova Spagna.\nGeografia.\nLe missioni si trovavano in una zona del deserto di Sonora chiamata \"Pimer\u00eda Alta\". Oggi quest'area \u00e8 divisa tra lo stato messicano di Sonora e quello statunitense dell'Arizona.\nPadre Kino.\nA partire circa dal 1520, il Regno di Spagna gest\u00ec numerose missioni in tutta la \"Nueva Espa\u00f1a\" (composta dal Messico e da parte del Sudovest degli Stati Uniti) in modo da colonizzare con facilit\u00e0 queste terre.\nNella primavera del 1687 un missionario gesuita di nome Eusebio Francesco Chini visse e lavor\u00f2 con i nativi americani (compresi i Sobaipuri) nella zona chiamata \"Pimer\u00eda Alta\". Durante la sua permanenza, padre Eusebio Kino fond\u00f2 oltre venti missioni in otto diversi distretti missionari.\nSi diceva che i gesuiti avessero accumulato una fortuna e che stessero diventando molto potenti. Il 3 febbraio 1768 re Carlo III ordin\u00f2 la loro espulsione dalla Nuova Spagna e il loro rientro nella madre patria."}
{"id": "2649881", "revid": "599013", "url": "https://it.wikipedia.org/wiki?curid=2649881", "title": "Ivano Newbill", "text": ""}
{"id": "2649883", "revid": "124525624", "url": "https://it.wikipedia.org/wiki?curid=2649883", "title": "Serra Pistoiese", "text": "Serra Pistoiese \u00e8 una frazione del comune italiano di Marliana, nella provincia di Pistoia, in Toscana.\nGeografia fisica.\nLa frazione si trova nella media Montagna pistoiese ad una altitudine di 850 metri s.l.m.. L'antico borgo di case in pietra ha una particolarit\u00e0 urbanistica singolare: fu costruito nel Medioevo, arroccato su un crinale assai stretto e lungo: tanto stretto che sulla cresta c'\u00e8 praticamente posto solo per la strada centrale, longitudinale, e per circa due file laterali di case parallele, o poco pi\u00f9. In tal modo, la posizione infatti era facilmente difendibile dagli attacchi esterni, poich\u00e9 i due versanti della cresta precipitano, letteralmente, a Sud-Est verso la valle del Torrente Pescioline ed a Nord-Ovest verso il Torrente Pescia di Calamecca.\nStoria.\nLa prima memoria di Serra si ha nel 1040 come fortilizio dei Conti Alberti di Capraia; successivamente fu ceduta ai pistoiesi alla fine del XIII secolo. Il castello fu distrutto nel 1327 dal console a vita di Lucca Castruccio Castracani degli Antelminelli, ma venne riedificato prontamente.\nMonumenti e luoghi d'interesse.\nDentro il borgo fortificato si trova l'antica chiesa di San Leonardo, in pietra anch'essa, eretta dopo la distruzione del paese ad opera di Castruccio Castracani; il suo antico organo \u00e8 considerato uno dei migliori della provincia di Pistoia; per questa ragione, spesso vi si tengono concerti. Nel campanile fu ricavata la porta di accesso all'intero borgo.\nIn fondo al versante di Sud-Est, si possono visitare i ruderi dell'antichissima pieve di Sant'Andrea di Furfalo, detta la \"Pievaccia\", parzialmente restaurata di recente. La Pieve rivest\u00ec particolare importanza nel Medioevo al tempo delle lotte tra i Longobardi ed i Bizantini, risalenti al VII ed VIII secolo, poich\u00e9 con altre pievi, quale quella di Neure nella Valle del Fiume Nievole, faceva parte di una linea di difesa strategica che serviva a fronteggiare l'avanzata dei Longobardi dalla Lucchesia verso la \"Montagna Alta\" di Pistoia.\nEconomia.\nNel passato l'economia di Serra Pistoiese era basata sull'agricoltura, sull'allevamento del bestiame, sulla silvicoltura e soprattutto sulla castanicoltura.\nLa scarsa fertilit\u00e0 dei terreni di montagna, sabbiosi e calestrosi, con poco strato arabile, ha limitato lo sviluppo dell'agricoltura locale: le produzioni erano rappresentate da un poco di grano o segale, patate, fagioli, ortaggi e fieno. A ci\u00f2 si aggiungevano le castagne, disseccate nel metato, da cui si ricavava con la macinazione la farina dolce per fare necci, castagnacci e polenta dolce. Questi alimenti costituivano la base dell'alimentazione dei montanari, tanto che gli studiosi di storia economica hanno definito l'assetto economico-produttivo locale economia del castagno, tenendo presenti anche le altre numerose utilizzazioni dei castagneti, che oltre ai frutti fornivano legna da ardere, legname da opera per l'artigianato del mobile rustico, tavole e morali per l'edilizia, paleria, fascine e perfino miele, grazie alle api bottinatrici dei fiori dei castagni. Una parte della legna veniva trasformata in carbone dolce con la carbonaia. Spesso i carbonai del luogo si recavano nel Meridione ed in Sardegna, ma anche in Francia e in Corsica per produrre carbone in quelle terre lontane. Poi vi erano i prodotti dell'allevamento soprattutto ovino, ma anche di bassa corte: forniva latte, formaggio, ricotta, carne e lana. Un apporto di una qualche importanza lo fornivano la raccolta dei funghi, gli alberi da frutto ed i piccoli frutti."}
{"id": "2649896", "revid": "1543377", "url": "https://it.wikipedia.org/wiki?curid=2649896", "title": "Coppa del mondo di ciclismo su strada femminile 2005", "text": "La Coppa del mondo di ciclismo su strada femminile 2005 (ing.: \"2005 UCI Women's Road World Cup\"), ottava edizione della competizione, prevedeva undici eventi tra il 27 febbraio e l'11 settembre 2005.\nL'australiana Oenone Wood si aggiudic\u00f2 il titolo individuale."}
{"id": "2649899", "revid": "889336", "url": "https://it.wikipedia.org/wiki?curid=2649899", "title": "Donne ch'avete intelletto d'amore", "text": "Donne ch'avete intelletto d'amore \u00e8 una canzone di soli endecasillabi di Dante Alighieri, contenuta nel XIX capitolo della \"Vita Nova\".\nStruttura e temi.\n\"Donne ch'avete\" costituita da 70 versi endecasillabi divisi per cinque stanze col seguente schema metrico: ABBC ABBC CDDCEE; nel secondo libro del \"De vulgari eloquentia\" il poeta citer\u00e0 questo tipo di struttura metrica come una delle pi\u00f9 alte, prendendo la canzone in questione come l'exemplum dello stile solenne (VE II, 8.8 e 12.3). Di seguito si riporta la prima stanza:\nSi tratta del componimento manifesto dello \"stile della loda\", innovazione poetica di Dante costituente il superamento della stagione cavalcantiana, e che interessa i capitoli centrali del \"libello\" giovanile. Nel \"Purgatorio\" a Bonagiunta Orbicciani saranno attribuite le parole \"Ma d\u00ec s'i' veggio qui colui che fore/trasse le nove rime, cominciando/Donne ch'avete intelletto d'amore\" (Pg XXIV, vv.49-51): l'Alighieri \u00e8 dunque autore di \"rime nuove\" che costituiscono un concreto scarto rispetto alla tradizione precedente e ai contemporanei.\nSecondo le parole di Guglielmo Gorni, con questa canzone Dante passa dalla \"poesia comunicazione\", legata strettamente al saluto dell'amata, alla \"poesia celebrazione\", in cui il poeta, direttamente ispirato da Amore (\"la mia lingua parl\u00f2 quasi come per se stessa mossa\" dice nell'introduzione in prosa), trova appagamento dalla lode stessa della propria donna.\nCambia anche il destinatario: Dante individua subito il suo pubblico nelle \"donne\" e, tra di esse, in quelle che hanno \"intelletto\" (piena conoscenza, esperienza) \"d'amore\", sempre pi\u00f9 inteso come \"amore caritas\".\nChiaro \u00e8 poi il tributo a quello che Dante nella Commedia riconosce come padre dello stilnovo, Guido Guinizzelli, per mezzo di richiami evidenti al sonetto \"Io vogli' del ver la mia donna laudare\"."}
{"id": "2649905", "revid": "212348", "url": "https://it.wikipedia.org/wiki?curid=2649905", "title": "Convenzione di Strasburgo", "text": "Per Convenzione di Strasburgo s'intende solitamente una Convenzione del Consiglio d'Europa che \u00e8 un'organizzazione internazionale che agisce in ambito europeo, ma \u00e8 distinta dall'Unione europea.\nStrasburgo \u00e8 infatti la sede istituzionale del Consiglio d'Europa.\nUna delle Convenzioni \"di Strasburgo\" (\"rectius\" \"del Consiglio d'Europa\") pi\u00f9 importanti \u00e8 la CEDU (Convenzione europea per la salvaguardia dei diritti dell'uomo e delle libert\u00e0 fondamentali)."}
{"id": "2649911", "revid": "125907958", "url": "https://it.wikipedia.org/wiki?curid=2649911", "title": "Prima Divisione 1945-1946", "text": "Fu il quarto livello del campionato italiano di calcio e la 23\u00aa edizione della Prima Divisione nonostante il declassamento subito da quando fu istituita. Il campionato fu organizzato e gestito dalle Leghe Regionali che emanavano autonomamente anche le promozioni in Serie C e le retrocessioni.\nStagione.\nAlla ripresa dell'attivit\u00e0 calcistica ufficiale le Leghe Regionali inserirono in un'unica categoria le squadre provenienti dai campionati ufficiali precedenti inglobando squadre di Seconda Divisione e Sezione Propaganda senza fare distinguo sulle dimensioni dei campi sportivi non omogenei al minimo richiesto per la categoria (90x45) stabilendo inoltre una tolleranza del 4% sulle dimensioni ufficiali.\nFurono inoltre ammesse pro-tempore a questi campionati, conclusi assegnando un titolo regionale, squadre con comprovate difficolt\u00e0 logistiche e impossibilitate a disputare la propria categoria di merito spettante alla fine dell'ultimo campionato ufficiale prima e durante il conflitto mondiale, tenendo inoltre conto delle \"cause di forza maggiore\" lamentate per motivi bellici anche precedenti il 1939 dando continuit\u00e0 ai titoli sportivi precedentemente acquisiti (alcune squadre di Seconda Divisione in alcune regioni furono ammesse alla categoria superiore senza effettiva promozione).\nPiemonte.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nQualificazione per il quarto ed ultimo posto alle semifinali.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone G.\nClassifica finale.\nFonte:\nLegenda:\nRegolamento:\nNote:\nSemifinali.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone ?\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nSemifinale.\nPartita sospesa al 55' poi data vinta al Verbania 2-0 a tavolino.\nLiguria.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nLombardia.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nGirone G.\nQuesto girone era interamente composto da squadre \"riserve\".\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nGirone L.\nClassifica finale.\nLegenda:\nRegolamento:\nGirone M.\nClassifica finale.\nLegenda:\nRegolamento:\nGirone N.\nClassifica finale.\nLegenda:\nRegolamento:\nNote:\nGirone O.\nClassifica finale.\nLegenda:\nRegolamento:\nNote:\nGirone P.\nClassifica finale.\nLegenda:\nRegolamento:\nNote:\nGirone Q.\nClassifica finale.\nLegenda:\nRegolamento:\nNote:\nGironi finali.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nVeneto.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nGirone A semifinali Veneto.\nClassifica finale.\nLegenda:\nRegolamento:\nNote:\nGirone B semifinali Veneto.\nClassifica finale.\nLegenda:\nRegolamento:\nNote:\nGirone C semifinali Veneto.\nClassifica finale.\nLegenda:\nRegolamento:\nNote:\nGirone finale.\nClassifica finale.\nLegenda:\nRegolamento:\nNote:\nVenezia Tridentina.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone finale.\nClassifica finale.\nLegenda:\nRegolamento:\nNote:\nFriuli-Venezia Giulia.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nToscana.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nNote:\nGirone finale.\nSquadre partecipanti\nClassifica finale.\nLegenda:\nRegolamento:\nNote:\nMarche.\nSquadre partecipanti.\nClassifica finale.\nLegenda:\nRegolamento:\nSquadre partecipanti.\nClassifica finale.\nLegenda:\nRegolamento:\nNote:\nSquadre partecipanti.\nClassifica finale.\nLegenda:\nRegolamento:\nSquadre partecipanti.\nClassifica finale.\nLegenda:\nRegolamento:\nNote:\nGirone finale.\nClassifica finale.\nLegenda:\nRegolamento:\nPuglia.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nFinale.\nSquadre ammesse\nClassifica finale.\nLegenda:\nRegolamento:\nSicilia.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:"}
{"id": "2649916", "revid": "124532577", "url": "https://it.wikipedia.org/wiki?curid=2649916", "title": "Parco nazionale Hwange", "text": "Il parco nazionale Hwange \u00e8 una riserva dello Zimbabwe, situata al confine con il Botswana, nell'angolo occidentale del paese.\nIl parco ricade all'interno dell'Area di conservazione transfrontaliera Okavango-Zambesi.\nStoria.\nPrecedentemente territorio di caccia del capo supremo del popolo Ndebele, il parco nasce come riserva di caccia nel 1928, diventando parco nazionale dal 1949. In seguito furono costruite numerose pozze artificiali, stravolgendone in parte il paesaggio, ma incrementandone anche lo sviluppo turistico soprattutto nel lato nord, dove si trovano i principali campi. Il resto dello Hwange \u00e8 rimasto invece intatto.\nTerritorio.\nIl parco, che si estende per una pianura di quasi 15.000\u00a0km\u00b2, un territorio arido che comprende una vasta parte delle sabbie del Kalahari e zone boscose ricche di teak, vanta la pi\u00f9 alta concentrazione di grandi animali di tutta l'Africa e forse del mondo, sebbene la diversit\u00e0 sia inferiore rispetto al parco Kruger in Sudafrica. Gran parte dello Hwange \u00e8 chiuso al turismo; i visitatori si raggruppano tutti nel nord del parco, dove vi sono i campi Main Camp, Sinamatella e Camp Robin; adibita all'osservazione \u00e8 l'area del Little Makalolo.\nFauna.\nNel parco vivono 30.000 elefanti, 15.000 bufali, giraffe, zebre, diverse specie di antilopi. Sono stati reintrodotti anche i rinoceronti, sia bianchi che neri. I predatori pi\u00f9 diffusi sono leoni, leopardi e ghepardi, nonch\u00e9 iene, licaoni e serval. Inoltre vi vivono oltre 400 specie di uccelli.\nLa morte di Cecil e Xanda.\nNella notte del 2 luglio 2015, Walter Palmer, un dentista americano e cacciatore ricreativo, uccise il leone africano Cecil, un leone che divenne la principale attrazione del parco. Avendo commesso un atto grave, tuttavia Palmer non venne accusato di alcun crimine, avendo avuto il permesso di uccidere il leone come trofeo di caccia. L'uccisione della mascotte per\u00f2 provoc\u00f2 l'attenzione dei media a livello internazionale, l'indignazione degli ambientalisti, a tal punto che Walter venne criticato da politici e celebrit\u00e0 famose e insultato fortemente. Cinque mesi dopo la morte di Cecil, lo United States Fish and Wildlife Service ha aggiunto i leoni asiatici e i leoni dell'Africa occidentale nella lista delle specie animali pi\u00f9 a rischio d'estinzione, rendendo pi\u00f9 difficile per i cittadini statunitensi cacciare legalmente i leoni africani e non. Secondo Wayne Pacelle, allora presidente della Humane Society of the United States, Cecil aveva \"cambiato l'atmosfera sulla questione della caccia ai trofei in tutto il mondo, aggiungendo anche:\n\u00abPenso che abbia dato meno spazio alle autorit\u00e0 di regolamentazione\u00bb\nDue anni dopo la morte di Cecil, mor\u00ec anche suo figlio Xanda, che incontr\u00f2 un destino simile a quello del padre. A differenza di Cecil, l'uccisione di Xanda non venne definita illegale, sebbene abbia scatenato lo stesso indignazione fra gli ambientalisti."}
{"id": "2649923", "revid": "339392", "url": "https://it.wikipedia.org/wiki?curid=2649923", "title": "Cuore Immacolato", "text": ""}
{"id": "2649924", "revid": "24443", "url": "https://it.wikipedia.org/wiki?curid=2649924", "title": "Appennino Meridionale", "text": ""}
{"id": "2649925", "revid": "112132834", "url": "https://it.wikipedia.org/wiki?curid=2649925", "title": "Quartiano", "text": "Quartiano \u00e8 una frazione del comune italiano di Mulazzano, posta lungo il canale Muzza.\nStoria.\nQuartiano \u00e8 una localit\u00e0 di antica origine, posta sulla strada che dall'antica Lodi portava a Monza. Il nome della localit\u00e0 deriva dalla distanza (quattro miglia) dall'antica Lodi. Gi\u00e0 comune autonomo, comprendeva le frazioni di Casolta e Mongattino.\nAll'Unit\u00e0 d'Italia (1861) il paese contava 857 abitanti. Nel 1869 Quartiano fu aggregata a Mulazzano."}
{"id": "2649926", "revid": "1543377", "url": "https://it.wikipedia.org/wiki?curid=2649926", "title": "Coppa del mondo di ciclismo su strada femminile 2004", "text": "La Coppa del mondo di ciclismo su strada femminile 2004 (ing.: \"2004 UCI Women's Road World Cup\"), settima edizione della competizione, prevedeva nove eventi tra il 29 febbraio e l'12 settembre 2004.\nL'australiana Oenone Wood si aggiudic\u00f2 il titolo individuale."}
{"id": "2649927", "revid": "834", "url": "https://it.wikipedia.org/wiki?curid=2649927", "title": "Velodromo di Neo Phaliron", "text": "Il velodromo di Neo Faliro o velodromo di Neo Phaliron era un velodromo ed un'arena, situata a Neo Falero (oggi parte del comune del Pireo), Grecia.\nQuesto venne costruito con i fondi di George Averoff ed usato per le gare di ciclismo dei Giochi della I Olimpiade, che si tennero nella capitale greca nel 1896. In questa arena, durante i primi giochi olimpici, il francese Paul Masson conquist\u00f2 tre medaglie d'oro nel ciclismo su pista. Questo \u00e8 333.33m, con curve rialzate e con gradinate da 7.000 posti.\nVenne rinnovato nel 1965 divenendo lo Stadio Ge\u014drgios Karaiskak\u012bs, il secondo della Grecia per numero di spettatori."}
{"id": "2649929", "revid": "701660", "url": "https://it.wikipedia.org/wiki?curid=2649929", "title": "Casacalenda", "text": "Casacalenda \u00e8 un comune italiano di abitanti della provincia di Campobasso in Molise.\nOrigini del nome.\nEsistono diverse ipotesi di provenienza del nome, potrebbe derivare dall'unione di \"casa\" e di un nome latino di persona non ben identificato. Secondo alcuni il termine casa invece si accosta al termine latino \"calendae\", ossia \"primo giorno del mese\" e con significato traslato a \"primo giorno del mercato\", riferendosi alla fiera che aveva vita in loco.\nStoria.\nLo storico Polibio riferisce, parlando della seconda guerra punica, che nell'inverno del 217 a.C. nel villaggio di \"Kalene\" si era accampato l'esercito romano, guidato da M. Munucio Rugo per affrontare il nemico Annibale, trincerato nella vicina Gerione. L'attuale nome Casacalenda conserva il suo stemma sulla Porta da Capo, e sulla Fonte del Duca: l'iniziale lettera di K, toponimo precedente il romanizzato \"Calendae\", venne cambiata con la conquista romana nel I secolo a.C. Il toponimo deriva dal primo giorno del mese, riservato alle scadenze dei pagamenti dei fitti e delle adunanza religiose e dei mercati.\nDopo la caduta di Roma, si sa che nel Catalogus baronum sotto Guglielmo II di Sicilia nel 1175, che il primo signore di Casacalenda fu Giuliano da Castropignano. Il casato pi\u00f9 importante che governo Casacalenda nella storia fu quello dei Caracciolo e dei Capua. Nello stesso anno Riccardo, con il consenso regio, divenne signore di Casacalenda, ma in seguito al declino della monarchia angioina, Casacalenda divenne parte integrante della contea di Montagano.\nIn seguito il feudo fu venduto ad Andrea di Capua e Pirro Ametrano, signore spagnolo, nel 1510. Pirro mor\u00ec nel 1544, a lui successe il figlio Antonio, che si spos\u00f2 con Giulia de Sangro, figlia del conte di Frisa, e da questo matrimonio nacquero Pirro II, Vittoria e Lucrezia. Quando Antonio Ametrano mor\u00ec nel 1562, il feudo pass\u00f2 a Lucrezia, la quale spos\u00f2 Antonio di Sangro nel 1580, dando vita al periodo del dominio del nuovo casato, molto potente e favorito dalla Casa Reale di Napoli.\nIn seguito Casacalenda pass\u00f2 al nipote Scipione, che spos\u00f2 Beatrice Carafa nella casa ducale di Campolieto, prima di morire nel 1671. Dal matrimonio nacque Fabrizio, sotto cui i possedimenti molisani dei Sangro comprendevano, oltre a Casacalenda, anche Campolieto, Campodipietra, Larino e Provvidenti. Fabrizio ebbe sei figli, di cui solo l'ultimo chiamato Scipione, prese i possedimenti del casato nel 1700. Costui acquis\u00ec molto potere, fino ad ottenere nel 1724 il feudo marittimo di Campomarino dai marchesi Marulli di Barletta, e lasci\u00f2 come erede la figlia Anna, prima della morte nel 1752.\nLe vicende di passaggio del feudo si susseguirono fino all'eversione della feudalit\u00e0 nel 1805, bench\u00e9 il nobile Antonio, ultimo discendente, conserv\u00f2 il titolo di duca. Suo figlio Francesco spos\u00f2 Isabella Pallavicino del patriziato lombardo, e successivamente il titolo pass\u00f2 al figlio Giovanni.\nNel frattempo nel secondo Ottocento il centro si ampli\u00f2 notevolmente, con la costituzione di due nuclei: la Terravecchia, ossia quello pi\u00f9 antico, a forma ellittica, e la Terranova, pi\u00f9 espanso, che sorse sulla piana del Carmine, dove c'\u00e8 la chiesa omonima.\nCultura.\nMusei.\nAll'interno del palazzo comunale, in corso Roma n. 78, sono ospitati il Museo multimediale del buf\u00f9, dedicato all'omonimo strumento musicale della tradizione contadina, e la Galleria civica d'arte contemporanea dedicata, nel 2007, allo scultore Franco Libertucci. Sempre al secondo piano del Municipio, il 1\u00ba agosto 2009 \u00e8 stata inaugurata la Galleria del giro del cigno, dedicata al pi\u00f9 importante evento sportivo di Casacalenda, gara ciclistica internazionale Cl. 1.2 ME arrivata alla 61\u00aa edizione.\nDal 1990, inoltre, esiste un Museo all'aperto di arte contemporanea che, a maggio del 2014, si \u00e8 arricchito con altre due opere portando, cos\u00ec, a 20 i manufatti del MAACK (acronimo del Museo) che arricchiscono l'intero territorio comunale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nCasacalenda \u00e8 sede della stazione di Casacalenda-Guardialfiera, posta lungo la linea Campobasso-Termoli."}
{"id": "2649930", "revid": "339392", "url": "https://it.wikipedia.org/wiki?curid=2649930", "title": "Velodromo di Neo Faliro", "text": ""}
{"id": "2649931", "revid": "149727", "url": "https://it.wikipedia.org/wiki?curid=2649931", "title": "Quartiano con Casolta e Mongattino", "text": ""}
{"id": "2649932", "revid": "1305772", "url": "https://it.wikipedia.org/wiki?curid=2649932", "title": "Formula SAE Italy", "text": "La Formula ATA, conosciuta impropriamente come Formula SAE Italy, \u00e8 l'evento ufficiale italiano di Formula SAE. Dal 2005 al 2015 si \u00e8 svolta nel mese di Settembre e rappresentava l'ultimo appuntamento stagionale della categoria in Europa, mentre dal 2016 si svolge nella seconda met\u00e0 di Luglio.\nTra i main sponsor della competizione ci sono il gruppo Fiat Chrysler Automobiles e Dallara.\nL'evento \u00e8 diviso in tre categorie:\nStoria.\nNel 2005 l'ATA sigla un accordo con la SAE per l'organizzazione di un evento Formula SAE in Italia. Nasce cos\u00ec la Formula ATA, competizione che racchiude in un unico evento la Formula SAE Italy e la Formula Hybrid &amp; Electric Italy (EHI), prima gara mondiale dedicata a veicoli a propulsione ibrida o elettrica.\nLa prima edizione si svolge dal 22 al 25 settembre presso il Fiat Auto Proving Ground di Balocco, in provincia di Vercelli, e vede al via dodici team, di cui tre italiani, tra i quali brilla la prestazione del Firenze Race Team V2 dell'Universit\u00e0 di Firenze, secondo classificato alle spalle dei ragazzi del TUG Racing Team della University of Technology di Graz.\nLa stagione successiva vede ancora la pista di Balocco come tracciato di gara e dal 7 al 10 settembre 2006 diciotto team (sei in pi\u00f9 rispetto alla prima edizione) si danno nuovamente battaglia, al termine della quale \u00e8 ancora un team di Graz ad uscire vincitore. Questa volta \u00e8 per\u00f2 il team Joanneum Racing dell'University of Applied Sciences a conquistare la vittoria, con meno di nove punti di vantaggio sui cugini, e campioni uscenti di TUG. Sul gradino pi\u00f9 basso del podio fa la propria comparsa il Rennteam dell'Universit\u00e0 di Stoccarda.\nLa stagione 2007 vede trionfatori per la prima volta i ragazzi tedeschi che, dopo aver vinto la prima edizione della gara di casa la Formula Student Germany, si presentano al via della gara italiana come il team da battere. Abbandonato l'asfalto di Balocco \u00e8 il circuito Ferrari di Fiorano ad ospitare dal 21 al 23 settembre, i quaranta team iscritti alla terza edizione della Formula SAE Italy, la prima a tenersi disgiuntamente dalla Formula EHI.\nA contrastare il Rennteam di Stoccarda sono chiamati i due team di Graz vincitori delle due edizioni precedenti mentre i team italiani iscritti all'evento sono dieci, con il team del Politecnico di Torino indicato da molti come possibile sorpresa della gara, soprattutto grazie alle bella prestazione del mese precedente in Germania.\nLa gara mostra fin dall'inizio una lotta a tre fra Stoccarda, TUG e proprio la SquadraCorse del Politecnico di Torino.\nAl termine della tre giorni di gara sono per\u00f2 i favoriti della vigilia a spuntarla, proprio sul team torinese, che dopo un solo anno riporta il tricolore sul secondo gradino del podio, succedendo a Firenze, e precedendo in questa occasione i campioni 2005 del TU di Graz.\nL'edizione 2008 \u00e8 come un d\u00e9j\u00e0 vu; infatti sia la location che il podio sono i medesimi dell'edizione precedente. Reduci dalla sfortunata gara di Hockenheim in cui la rottura della catena a duecento metri dal traguardo li ha privati del bis anche alla Formula Student Germany, i ragazzi del Rennteam si presentano a Fiorano determinati a conquistare il successo. La tre giorni di gara li vede in testa sin dalle prime prove, lasciando ai rivali ben poco spazio e consacrando definitivamente il team tedesco come il pi\u00f9 competitivo del panorama FSAE.\nAnche da un punto di vista organizzativo l'evento inizia a crescere in maniera consistente; i team iscritti sono 37, e provengono da tutto il mondo.\nNel 2009 la manifestazione si \u00e8 svolta sull'autodromo Riccardo Paletti di Varano de' Melegari, dal 4 al 7 settembre.\nFormula.\nLa competizione \u00e8 basata su due categorie:"}
{"id": "2649938", "revid": "486946", "url": "https://it.wikipedia.org/wiki?curid=2649938", "title": "Torneamento", "text": ""}
{"id": "2649943", "revid": "76963", "url": "https://it.wikipedia.org/wiki?curid=2649943", "title": "Walburga d'Asburgo-Lorena", "text": "Quinta figlia di Ottone d'Asburgo-Lorena e nipote di Carlo I, ultimo imperatore d'Austria-Ungheria. Nata \"arciduchesssa d'Austria\", divenuta contessa Douglas per il matrimonio con il conte svedese Archibald Douglas nel 2006. \nNel 2006 \u00e8 stata eletta al Riksdag del Regno di Svezia ed \u00e8 presidente della delegazione parlamentare presso l'Organizzazione per la sicurezza e la cooperazione in Europa (OSCE).\nBiografia.\nInfanzia ed educazione.\nWalburga \u00e8 la quintogenita dei sette figli di Otto d'Asburgo-Lorena e di Regina di Sassonia-Meiningen. A causa della legislazione antiasburgica vigente in Austria sin dalla fine della prima guerra mondiale, nacque in esilio in Baviera.\nL'ambiente familiare, nel quale \u00e8 ben radicato lo spirito di servizio e si vive un sincero afflato europeista, offre solide basi alla formazione politica di Walburga. Il padre Otto e il fratello Carlo sono stati entrambi eurodeputati; il fratello Giorgio \u00e8 stato ambasciatore straordinario ungherese e ricopre la carica di presidente della Croce rossa magiara; la sorella Gabriela, scultrice di una certa fama, \u00e8 ambasciatore straordinario di Georgia in Germania.\nDopo l'esame di maturit\u00e0 conseguito a Tutzing, in Baviera, nel 1977, ha studiato diritto canonico nel quale ambito ha conseguito un dottorato di ricerca all'Universit\u00e0 di Salisburgo.\nNel 1983 ha studiato al National Journalism Centre di Washington D.C. e ha lavorato alla rivista Reader's Digest della medesima citt\u00e0. \nCarriera politica.\nNel 1973 Walburga fu tra i fondatori di \"Paneuropa-Jugend Deutschland\", e ne divenne presidente della sezione bavarese e vice presidente nazionale. Nel 1977 fond\u00f2 il \"Br\u00fcsewitz-Zentrum\" (\"Christlich-Paneurop\u00e4isches Studienwerk\"), un centro di studio paneuropeo di ispirazione cristiana. Dal 1980 al 1988 fu assistente segretario generale dell'Unione Paneuropea, dal 1988 al 2004 ne divenne il Segretario generale e dal 2004 ne \u00e8 il vice presidente esecutivo. \nTra il 1985 e il 1992 ha, inoltre, lavorato per il ministero dell'informazione del Sultanato dell'Oman. \nIl 19 agosto 1989 fu tra gli organizzatori del \"Paneuropa-Picknick\" presso la Cortina di ferro, lungo il confine tra Austria e Ungheria, un momento altamente significativo inserito nel processo che port\u00f2 all'abbattimento del muro di Berlino e alla caduta del comunismo nell'Europa orientale.\nDal 2003 \u00e8 la presidentessa della sezione locale del Partito Moderato svedese a Flen ed \u00e8 membro del consiglio regionale del partito nel S\u00f6dermanland. Nel 2004 \u00e8 diventata membro del Comitato dell'Arab International Media Forum di Londra. Dal 2005 \u00e8 anche membro del consiglio della fondazione Jarl Hjalmarson, strettamente legata al partito moderato. \nNel 1999 e nel 2004 si candid\u00f2 al Parlamento europeo per il Partito Moderato, e al parlamento nazionale (Riksdag) nel 2002 e nel 2006. Il 17 settembre 2006 \u00e8 stata eletta al parlamento nazionale ed \u00e8 diventata presidente della delegazione parlamentare presso l'OSCE.\nVita privata.\nIl 5 dicembre 1992 Walburga ha sposato a Budapest il conte Archibald Douglas, figlio dell'omonimo conte Archibald Douglas e della baronessa Margareta Lagerfelt, e cugino della principessa Sofia di Baviera, moglie del principe Luigi di Liechtenstein. Dal matrimonio \u00e8 nato un figlio:"}
{"id": "2649948", "revid": "1543377", "url": "https://it.wikipedia.org/wiki?curid=2649948", "title": "Roland La Starza", "text": "Di famiglia italoamericana, incominci\u00f2 la carriera professionistica nel 1947. Il 24 marzo 1950, imbattuto dopo 37 incontri, fu sconfitto ai punti con verdetto non unanime dal futuro campione del mondo Rocky Marciano, al Madison Square Garden di New York. La Starza fu l'uomo che and\u00f2 pi\u00f9 vicino a sconfiggere Marciano, e la decisione dei giudici che lo diede perdente fu da molti considerata un'ingiustizia.\nA causa di tale precedente, la rivincita del 1953 era densa di aspettative. Si svolse al Polo Grounds di New York il 24 settembre, e per i primi 6 round La Starza combatt\u00e9 alla pari con Marciano, che da un anno deteneva il titolo mondiale dei pesi massimi. Poi per\u00f2 cominci\u00f2 a subire la classica e inarrestabile azione di Marciano, che costrinse l'arbitro a interrompere l'incontro all'11\u00ba round.\nTerminata la carriera, La Starza comparve come attore in varie produzioni televisive, in stereotipati ruoli da duro.\nCollegamenti esterni.\nLa Starza vs Marciano, 1950"}
{"id": "2649953", "revid": "287204", "url": "https://it.wikipedia.org/wiki?curid=2649953", "title": "Vittadone", "text": "Vittadone (\"Vitad\u00f3n\" in dialetto lodigiano) \u00e8 una frazione della citt\u00e0 lombarda di Casalpusterlengo, posta alcuni chilometri a nord della citt\u00e0.\nStoria.\nVittadone fu attestata per la prima volta nel 1039. Il territorio comunale comprendeva la frazione di Buongodere e Muzzano.\nIn et\u00e0 napoleonica (1809-16) Vittadone fu frazione di Casalpusterlengo, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il paese contava 749 abitanti.\nNel 1929 Vittadone fu definitivamente aggregata a Casalpusterlengo.\nAttualmente, in seguito allo spopolamento delle zone rurali, conta soli 246 abitanti."}
{"id": "2649956", "revid": "1974194", "url": "https://it.wikipedia.org/wiki?curid=2649956", "title": "Horror fantascientifico", "text": ""}
{"id": "2649958", "revid": "827882", "url": "https://it.wikipedia.org/wiki?curid=2649958", "title": "Soul bianco", "text": "Soul bianco (in inglese blue-eyed soul) \u00e8 un termine generico usato per indicare la musica soul interpretata dai bianchi. D'altra parte non si tratta di uno stile specifico di musica, dato che questo termine \u00e8 stato utilizzato, a partire dagli anni sessanta, per riferirsi a differenti artisti e gruppi musicali, quali:\nStoria.\nTuttavia il soul bianco, come veniva chiamato negli anni sessanta e nei primi anni settanta, alludeva ai cantanti di etnia bianca il cui stile veniva fortemente influenzato dal R&amp;B dell'epoca. All'inizio si riferiva ad artisti come Eric Burdon, Dusty Springfield e Van Morrison, per evolvere in seguito verso The Box Tops, David Bowie e Joe Cocker. In alcuni casi, tra cui si distinsero The Flaming Ember e The Rascals, alla radio venivano presentati come artisti di colore (molte volte di proposito, per non perdere gli ascolti della comunit\u00e0 nera, che rifiutava spesso questo genere di artisti).\n\u00c8 a George Woods, noto presentatore radiofonico della importante stazione radio WDAS di Philadelphia specializzata nel genere, che viene attribuita la coniazione del termine \"blue-eyed soul\", con cui descriveva la musica del duo bianco Righteous Brothers, assai apprezzata nel palinsesto delle radio rhythm and blues e che, da queste stazioni radio, apr\u00ec la strada ad altri cantanti bianchi dotati di una analoga vena soul. Quando, nel 1999, cominci\u00f2 a girare in radio la voce di Anastacia, le venne attribuita l'immagine di una grassa donna nera. Quando usc\u00ec il videoclip della sua hit I'm Outta Love, il mondo rimase esterrefatto, in quanto \"avevano davanti ai loro occhi una piccola donna bianca e bionda\". In misura minore, questo termine si pu\u00f2 applicare ad altri generi musicali derivati dal vero soul (come il dirty pop, l'urban soul o l'hip hop soul) cos\u00ec come ad artisti che si rifanno al soul e le cui composizioni hanno molto in comune con questo genere, come Justin Timberlake, Kelly Clarkson, JoJo ed altri."}
{"id": "2649959", "revid": "183666", "url": "https://it.wikipedia.org/wiki?curid=2649959", "title": "Amaritudo ipsa ridicula est", "text": "Amaritudo ipsa ridicula est, in lingua italiana \" la mordacit\u00e0 per se stessa provoca il riso\", \u00e8 una frase di Quintiliano.\nIn epoca imperiale, quando ormai vigeva il delitto di lesa maest\u00e0, la \"mordacit\u00e0\" era una caratteristica pericolosa per lo scrittore. Da qui l'osservazione di Quintiliano che propone la satira come elemento che suscita l'ilarit\u00e0. \"Ridiculus\" in latino \u00e8 un termine \"anceps\" che ha non solo connotazioni negative ma anche quelle positive di \"divertente\".\nIl tema \u00e8 ripreso da Umberto Eco che, in \"Il nome della rosa\", fa ripetere al vecchio monaco cieco \"Jorghes de Burgos\" la regola benedettina: \"Verba vana aut risui apta non loqui\"."}
{"id": "2649960", "revid": "149727", "url": "https://it.wikipedia.org/wiki?curid=2649960", "title": "Quarziano", "text": ""}
{"id": "2649961", "revid": "305330", "url": "https://it.wikipedia.org/wiki?curid=2649961", "title": "Blue-eyed soul", "text": ""}
{"id": "2649966", "revid": "729019", "url": "https://it.wikipedia.org/wiki?curid=2649966", "title": "Fuji T-1", "text": "Il Fuji T-1 \u00e8 un addestratore monomotore a getto ad ala bassa sviluppato dall'azienda aeronautica giapponese Fuji Heavy Industries. Caratterizzato dall'adozione di un turboreattore Rolls-Royce Orpheus 805 e da una cabina di pilotaggio a 2 posti in tandem, fu il primo aereo a reazione realizzato in Giappone dopo la fine della Seconda guerra mondiale.\nStoria del progetto.\nLa Fuji inizi\u00f2 lo studio, negli anni cinquanta, di un aereo dotato di motore a getto destinato all'addestramento avanzato dei piloti della K\u014dk\u016b Jieitai. L'azienda nipponica svilupp\u00f2 il progetto del nuovo trainer basandosi sulle linee del caccia statunitense North American F-86 Sabre. La nuova macchina rappresent\u00f2 il risorgere dell'industria aeronautica del paese del Sol Levante, diventata oggi tra le pi\u00f9 avanzate del mondo.\nIl prototipo, propulso con un turboreattore Rolls-Royce Orpheus 805 e designato in origine T-1F1, spicc\u00f2 il suo primo volo l'8 gennaio 1958.\nI primi 46 esemplari di serie furono equipaggiati con il motore Rolls-Royce Orpheus 805, mentre le ultime 20 macchine, designate T-1B, ricevettero il turboreattore di produzione nazionale Ishikawajima-Harima J3-IHI-3 capace di produrre una spinta di 1\u00a0200 kg.\nIl T-1 entr\u00f2 in servizio nel 1960, cio\u00e8 appena 2 anni dopo la data del primo volo, e fu impiegato come addestratore avanzato fino agli anni novanta, quando si rese disponibile un numero sufficiente dei nuovi addestratori Kawasaki T-4; solamente allora il T-1 venne assegnato alle squadriglie di collegamento degli stormi operativi.\nLa politica adottata dal Giappone non consent\u00ec di esportare il velivolo fuori dai confini nazionali e l'unico utente del T-1 fu la K\u014dk\u016b Jieitai (conosciuta pure come Japan Air Self-Defense Force, ovvero la Forza Aerea di Autodifesa Giapponese). L'ultimo esemplare \u00e8 stato ritirato dal servizio attivo solamente nel 2006, dopo oltre quarant'anni di onorato servizio."}
{"id": "2649967", "revid": "1543377", "url": "https://it.wikipedia.org/wiki?curid=2649967", "title": "Arcagna", "text": "Arcagna \u00e8 un centro abitato d'Italia, frazione del comune di Montanaso Lombardo.\nAl censimento del 21 ottobre 2001 contava abitanti.\nGeografia fisica.\nIl centro abitato \u00e8 sito a 83 metri sul livello del mare.\nStoria.\nAttestata per la prima volta nel XII secolo, comprendeva la frazione di Pantanasco.\nIn et\u00e0 napoleonica (1809-16) Arcagna fu frazione di Lodi, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 311 abitanti. Nel 1870 Arcagna fu aggregata a Montanaso Lombardo."}
{"id": "2649968", "revid": "1543377", "url": "https://it.wikipedia.org/wiki?curid=2649968", "title": "Bombardamenti di Randazzo", "text": "I bombardamenti di Randazzo furono un episodio bellico della seconda guerra mondiale avvenuto nel luglio del 1943, pochi giorni dopo lo sbarco in Sicilia delle forze alleate.\nI bombardamenti.\nIn seguito al bombardamento di Enna del 12 luglio 1943 da parte delle forze aeree degli Alleati, il generale Alfredo Guzzoni decise di trasferire il quartier generale delle forze dell'Asse in Sicilia da Enna a Passopisciaro, una localit\u00e0 a est di Randazzo ubicata nella valle dell'Alcantara, difesa da due barriere naturali come l'Etna e i monti Peloritani. Questo evento trasform\u00f2 Randazzo in un obiettivo militare la cui conquista e difesa erano di fondamentale importanza per gli eserciti avversari. A pochi chilometri di distanza, a Rovittello, tra il 16 e il 17 luglio si trasfer\u00ec il generale Hans-Valentin Hube, comandante delle forze tedesche nell'isola.\nIl 16 luglio la 9\u00aa AF (Air Force) statunitense inizi\u00f2 gli attcchi aerei nella zona di Randazzo, impiegando bombardieri North American B-25 Mitchell e cacciabombardieri Curtiss P-40, cui si un\u00ec poi la NATAF (North West Tactic Air Force) con i bombardieri Vickers Wellington. Altri bombardamenti seguirono nei giorni 18, 19 e 20 luglio; il 21 gli attacchi impegnarono venti bombardieri B-25, ma l'attacco pi\u00f9 forte su sferrato il 1\u00ba agosto allorch\u00e9 furono impiegati pi\u00f9 di duecentotrenta cacciabombardieri P-40. Gli attacchi si ripeterono il 7 agosto con di pi\u00f9 di sessanta bombardieri B-25, l'8 con oltre novanta B-25, e il 10 agosto. L'11 agosto fu l'ultimo giorno di bombardamenti a cui fu soggetta Randazzo: oltre novanta B-25 bombardarono ponti, strade, ferrovie e l'area cittadina. Circa centosettanta P-40 bombardarono direttamente Randazzo. Si calcola che su Messina e Randazzo, in occasione di quei bombardamenti, volarono pi\u00f9 di 1100 aerei.\nTra gli edifici gravemente danneggiati vi fu la chiesa di San Martino (risalente al XIII-XIV secolo), che fu quasi completamente distrutta."}
{"id": "2649973", "revid": "123111151", "url": "https://it.wikipedia.org/wiki?curid=2649973", "title": "Guglielmo Gorni", "text": "Biografia.\nDopo gli studi universitari a Pavia, in quel collegio Borromeo di cui andava \ufb01ero, e l'inizio della carriera accademica a Firenze, Gorni fu nominato professore a Ginevra nel 1977, all'et\u00e0 di trentadue anni. Ci sarebbe rimasto per venticinque anni, concorrendo a fare dell'italianistica, insieme a Carlo Ossola, una disciplina di ambizioni e portata eccezionali. Agli studenti di Ginevra, come a coloro che avevano varcato le Alpi per venire a lavorare con lui, sapeva comunicare la passione per la ricerca. Sapeva altres\u00ec riunire i migliori italianisti in occasione di convegni o conferenze, mentre intorno a lui maturavano vocazioni agli studi e si elaboravano tesi dottorali. Gorni non era per\u00f2 uomo che potesse appagarsi del solo suo terreno disciplinare. Personalit\u00e0 aperta e curiosa, accettava volentieri di uscire dall'ambito che era pi\u00f9 suo per lanciarsi in imprese interdisciplinari, come fu il \"Groupe d'\u00e9tudes sur le xvie si\u00e8cle\": uno spazio di sperimentazione e di discussione del quale era stato tra gli animatori. Per senso del dovere, ma anche per il gusto che ha avuto sempre nel prender parte alle decisioni, ricopr\u00ec la carica di vice-preside alla Facolt\u00e0 di lettere di Ginevra durante vari anni. Il lavoro era spesso pesante e i compiti amministrativi ingrati, ma la soddisfazione che gli veniva dall'essere parte del governo strategico e l'occasione che gli si offriva di osservare le moine della commedia umana, insieme alla buona dose di ironia di cui era dotato, sapevano attenuarne il peso. Pur sperimentando a fondo il piacere del lavoro intellettuale, Gorni non sdegnava da buon umanista di scendere su un terreno di politica universitaria.\nQuando nel 1998 il grande collezionista e mecenate Jean Paul Barbier-Mueller decise di creare all'universit\u00e0 di Ginevra una Fondazione per lo studio della poesia italiana del Rinascimento, dotandola di un ricco fondo di cinquecentine (che oggi conta pi\u00f9 di cinquecento volumi), parve ovvio che presidente ne divenisse Guglielmo. La grande antologia dei \"Poeti del Cinquecento\" da lui diretta, fece di lui in un sol colpo il miglior usufruttuario del fondo e l'ambasciatore ideale per valorizzare l'eccezionale dotazione di una biblioteca aperta ormai al mondo dei ricercatori.\nAllo stesso modo altrettanto naturalmente sarebbero toccate a lui la concezione e la direzione della rivista \"Italique\", che il fondatore aveva voluto per stimolare e promuovere gli studi sulla poesia del Rinascimento. Con la collaborazione vigile e competente di Paola Allegretti, Gorni fu durante un decennio il \u2018maestro di bottega\u2019 di quell'officina intellettuale. Nel 2002, chiamato \u00abper chiara fama\u00bb all'Universit\u00e0 della Sapienza di Roma, lasci\u00f2 Ginevra per Foligno ma continu\u00f2 il suo lavoro di redattore, passando gran parte del suo tempo nella lettura, correzione e sistemazione puntigliosa dei contributi. Per il tramite delle sue vaste relazioni, che dai giovani ricercatori si estendevano agli studiosi pi\u00f9 accreditati, gli articoli arrivarono alla rivista e, con il succedersi dei numeri, si cre\u00f2 una comunit\u00e0 di studiosi. Non pare dubbio che la tenuta negli anni della rivista, cos\u00ec come la sua dimensione internazionale, discendano in prima istanza dall'autorit\u00e0 e dal prestigio scienti\ufb01co che \u00e8 il suo. Dopo essere stato docente di letteratura italiana nell'universit\u00e0 di Firenze e a lungo in quella di Ginevra (1977-2002), occup\u00f2 la cattedra di Filologia della letteratura italiana nell'Universit\u00e0 \"La Sapienza\" di Roma.\nAttivit\u00e0 filologica.\nGuglielmo Gorni si occup\u00f2 perlopi\u00f9 di testi mediolatini e volgari; cur\u00f2 tra l'altro l'edizione delle \"Lettere inedite\" di Baldassare Castiglione, del \"Liber Pergaminus\" di Mos\u00e8 del Brolo, delle \"Rime\" di Leon Battista Alberti, delle \"Rime\" di Luigi Da Porto.\nDi fondamentale importanza i suoi studi danteschi, che hanno portato nel 1996 a una nuova e discussa edizione critica del testo della \"Vita Nova\", che rompe con le tradizionali divisioni e scelte stilistiche ferme fino ad allora all'edizione Barbi del 1921: l'intervento pi\u00f9 macroscopico di Gorni \u00e8 la suddivisione del testo dantesco in 31 paragrafi secondo una logica nuova, laddove quello barbiano era diviso in 42 capitoli, scansione accettata per tutto il Novecento."}
{"id": "2649974", "revid": "110157", "url": "https://it.wikipedia.org/wiki?curid=2649974", "title": "China Daily", "text": "Il China Daily (\u4e2d\u56fd\u65e5\u62a5; ) \u00e8 un quotidiano in lingua inglese pubblicato in Cina, fondato nel 1981.\nLa sede \u00e8 a Pechino, anche se dispone di uffici di corrispondenza nelle principali citt\u00e0 cinesi e in varie capitali straniere. \nIl giornale \u00e8 pubblicato anche in Europa e negli Stati Uniti tramite satellite."}
{"id": "2649978", "revid": "1543377", "url": "https://it.wikipedia.org/wiki?curid=2649978", "title": "Joe Dundee", "text": "Di famiglia italoamericana, inizi\u00f2 a boxare come professionista nel 1919 con un esordio poco promettente. I due primi match terminarono, infatti, con altrettante sconfitte, che tuttavia non lo scoraggiarono.\nNel 1922 incontr\u00f2 il grande campione Kid Williams, perdendo per squalifica al 10\u00ba round.\nNel 1926, al Madison Square Garden di New York sconfisse nientemeno che l'ex campione mondiale dei welter e futuro campione mondiale dei medi Mickey Walker per KOT all'8\u00ba round, e, il 3 giugno 1927, dopo aver accumulato un record di tutto rispetto che lo aveva portato ai vertici mondiali della propria categoria, sfid\u00f2 il campione mondiale dei welter Pete Latzo. L'incontro si svolse al Polo Grounds di New York e termin\u00f2 con la vittoria di Dundee ai punti in 15 round.\nDundee mantenne il titolo per un paio d'anni, perdendolo il 25 luglio 1929, per squalifica al 2\u00ba round, contro Jackie Fields.\nFu il pugile preferito dei fratelli Mirena, Chris e Angelo, che scelsero Dundee come pseudonimo."}
{"id": "2649979", "revid": "287204", "url": "https://it.wikipedia.org/wiki?curid=2649979", "title": "Ernesto Maserati", "text": "Fond\u00f2 insieme ai suoi fratelli la Maserati a Bologna, il 1\u00ba dicembre 1914. A capo dell'azienda c'era Alfieri Maserati. Ernesto diresse la Maserati durante la prima guerra mondiale, mentre i fratelli erano al fronte.\nBiografia.\nLa sua carriera di pilota inizi\u00f2 nel 1924. Vinse il campionato italiano piloti nel 1927 alla guida di una Maserati Tipo 26, e nel 1930.\nDopo che suo fratello Alfieri Maserati mor\u00ec nel 1932, Ernesto divenne il direttore e l'ingegnere capo della Casa automobilistica del Tridente. Era anche l'unico pilota.\nQuando l'azienda fu venduta ad Adolfo Orsi nel 1937, i fratelli Maserati rimasero nella societ\u00e0 con un contratto di dieci anni, ed Ernesto partecip\u00f2 allo sviluppo della Maserati A6 dopo la seconda guerra mondiale. Nel 1947 lasci\u00f2 la Maserati insieme ai fratelli Ettore e Bindo, per fondare la OSCA, una nuova casa automobilistica.\nMor\u00ec a Bologna nel 1975."}
{"id": "2649980", "revid": "287204", "url": "https://it.wikipedia.org/wiki?curid=2649980", "title": "Casolate", "text": "Casolate \u00e8 una frazione del comune lombardo di Zelo Buon Persico.\nStoria.\nLa localit\u00e0, piccolo borgo agricolo, fu attestata per la prima volta nel XII secolo.\nIn et\u00e0 napoleonica (1809-16) Casolate fu frazione di Zelo Buon Persico, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il paese contava 207 abitanti. Nel 1869 Casolate fu aggregata definitivamente a Zelo Buon Persico.\nAttualmente, in seguito allo spopolamento delle aree rurali, il borgo \u00e8 quasi spopolato."}
{"id": "2649991", "revid": "124123", "url": "https://it.wikipedia.org/wiki?curid=2649991", "title": "Sitra", "text": "Fu la \"Grande Sposa Reale\" di Ramesse I, primo faraone della XIX dinastia, e madre dell'importante faraone Seti I. &lt;-ra G39-t-B7-&gt;\nra sa.t (\"Figlia di Ra\")\nSitra spos\u00f2 il militare Paramessu, futuro Ramses I, molto prima della sua proclamazione a erede al trono da parte di Horemheb. Ella \u00e8 rappresentata insieme a Ramses I e al figlio Seti I nel tempio che quest'ultimo fece erigere ad Abido, ove \u00e8 chiamata \"Madre del Re\". \nSuccessivamente, nel tempio di Seti e nella sua tomba, ove sarebbe logico vederla chiamata ancora \"Madre del Re\", compare invece come \"Grande Sposa Reale\". Nella \"Stele dei 400 anni\", rinvenuta a Tanis, che risale agli anni del nipote Ramses II, Seti \u00e8 chiamato \"figlio di Paramessu e Tia\". Paramessu \u00e8 il nome di Ramses I prima dell'accessione al trono. Si pu\u00f2 stabilire che Sitra e Tia fossero la stessa persona e che lei mut\u00f2 il proprio nome al momento di divenire regina (il fatto che una figlia di Ramses II sarebbe stata poi chiamata Tia-Sitra avvalora questa tesi.)\nSitra ricevette molti titoli prestigiosi eccetto quello, non raro fra le regine d'Egitto, di \"Figlia del Re\": ci\u00f2 indica che non era di stirpe regale. Invece le furono tributati gli onori di: \"Principessa ereditaria, Grande Madre del Re, Madre del Dio, Signora delle Due Terre, Grande Sposa Reale, Amata del Re, Signora dell'Alto e Basso Egitto, Moglie del Dio.\" Fu la prima regina, dai tempi di Amenofi II, a potersi fregiare del titolo, riesumato, di \"Divina Sposa di Amon\"; Amenofi II l'aveva sospeso per limitare il potere delle donne della casa reale, reagendo cos\u00ec al regno, ritenuto di scandaloso, di Hatshepsut.\nFu sepolta nella tomba QV38 della Valle delle Regine, la cui decorazione \u00e8 incompiuta, forse a causa dell'et\u00e0 avanzata che aveva quando divenne regina, e del periodo assai breve per cui lo rimase: Ramesse I regn\u00f2 meno di due anni, prima di morire."}
{"id": "2649992", "revid": "396099", "url": "https://it.wikipedia.org/wiki?curid=2649992", "title": "Geomatica", "text": "La geomatica \u00e8 la disciplina che si occupa di acquisire, modellizzare, interpretare, elaborare, archiviare e divulgare informazioni georeferenziate, ovvero informazioni caratterizzate da una posizione in un prescelto sistema di riferimento. Esempi semplici di informazioni georeferenziate sono la posizione del proprio luogo di residenza, la posizione (variabile) di un veicolo, la morfologia di una porzione di territorio (in funzione della posizione conosco, ad esempio, l'altitudine sul livello del mare).\nDescrizione.\nQuando si consulta un navigatore satellitare basato sul GPS per sapere dove ci si trova e qual \u00e8 il percorso ottimale per raggiungere un certo luogo oppure quando si naviga su una immagine satellitare in Google Earth per conoscere virtualmente una localit\u00e0 si utilizzano implicitamente strumenti di acquisizione, elaborazione e divulgazione di informazioni georeferenziate propri della geomatica.\nLa geomatica ha pertanto i suoi fondamenti metodologici nelle discipline che storicamente si sono occupate di risolvere i problemi di posizionamento sulla superficie terrestre e nelle sue immediate vicinanze (geodesia, astronomia, matematica, statistica) e ha tratto ovvio beneficio dallo sviluppo recente dell'Informatica per quanto riguarda l'elaborazione, l'archiviazione e la divulgazione delle informazioni.\nAlcuni problemi (su scala globale e locale) nei quali la geomatica ha un ruolo determinante sono, ad esempio, i seguenti:\nAlla geomatica afferiscono pertanto le tecniche di posizionamento terrestri (storicamente ricomprese nella topografia) e spaziali (GPS, GLONASS, Galileo, Compass-Beidou), la fotogrammetria digitale, le tecniche di scansione laser da terra e da velivolo, il telerilevamento da aereo e da satellite, la cartografia numerica, i Sistemi Informativi Territoriali (inclusi WebGIS e geoservizi), la geostatistica.\nRegolamentazione.\nIn Europa sono implementate iniziative che coinvolgono le discipline e le tecniche della geomatica per regolamentare l'utilizzo delle informazioni georeferenziate (\"Geospatial Information\" o \"Spatial Information\", SI) e per utilizzare in modo appropriato i dati di osservazione della Terra per la conoscenza e gestione del territorio e dei rischi ambientali. In particolare:"}
{"id": "2649995", "revid": "339392", "url": "https://it.wikipedia.org/wiki?curid=2649995", "title": "Decreto di Granada", "text": ""}
{"id": "2650007", "revid": "22475", "url": "https://it.wikipedia.org/wiki?curid=2650007", "title": "Hover Bovver", "text": "Hover Bovver \u00e8 un videogioco scritto da Jeff Minter e pubblicato dalla Llamasoft. \u00c8 stato lanciato sul mercato nel 1983 per Commodore 64 e per Atari 8-bit.\nCome molti altri videogiochi scritti da Minter, \u00e8 noto per il suo senso dell'umorismo non convenzionale.\nTrama.\nIl prato ha bisogno di essere falciato ma il tuo tosaerba non funziona. Vedi allora che il vicino della porta accanto ha un tosaerba nel suo giardino. Quando non sta guardando afferri il suo tosaerba ed inizi a falciare il tuo prato.\nModalit\u00e0 di gioco.\nOccorrer\u00e0 quindi tagliare (ovvero percorrere) tutta l'erba del prato evitando sia le aiuole che di essere raggiunti dal vicino. Ci sono 16 livelli ovvero 16 prati diversi con visuale dall'alto.\nSe si falciano per errore i fiori anche il giardiniere infuriato si unisce ai nemici. Le siepi sono invalicabili per tutti e vanno sfruttate a proprio vantaggio. Il cane del personaggio inoltre lo aiuter\u00e0 a tenere lontano il vicino che vuole riprendersi il suo tosaerba, pu\u00f2 essere aizzato dal giocatore ma ha un livello di fedelt\u00e0 limitato, dopodich\u00e9 si rivolge contro il padrone."}
{"id": "2650008", "revid": "1718925", "url": "https://it.wikipedia.org/wiki?curid=2650008", "title": "Machine to Machine", "text": "Con M2M, acronimo di Machine-to-machine, in generale ci si riferisce a tecnologie e applicazioni di telemetria e telematica che utilizzano le reti \"wireless\".\nMachine-to-machine indica anche un insieme di software e applicazioni che migliorano l'efficienza e la qualit\u00e0 dei processi tipici di ERP, CRM e \"asset management\" (letteralmente, \"gestione delle risorse).\nIl termine M2M \u00e8 in continua evoluzione. Tra le accezioni di M2M sono compresi i termini Machine-to-Human (M2H) e Machine-to-Enterprise (M2E).\nNelle telecomunicazioni mobili il termine M2M indica Mobile-to-Mobile e descrive le comunicazioni che non coinvolgono le linee terrestri.\nLe soluzioni applicative M2M coinvolgono numerosi settori industriali e dei servizi: dalla movimentazione e stoccaggio merci utilizzando RFID alla gestione delle relazioni con il cliente finale tramite SMS."}
{"id": "2650013", "revid": "486946", "url": "https://it.wikipedia.org/wiki?curid=2650013", "title": "Martire cristiano", "text": ""}
{"id": "2650023", "revid": "125958605", "url": "https://it.wikipedia.org/wiki?curid=2650023", "title": "Amsterdamsche Football Club Ajax", "text": "LAmsterdamsche Football Club Ajax, (), meglio noto semplicemente come Ajax, \u00e8 una societ\u00e0 calcistica olandese con sede nella citt\u00e0 di Amsterdam. Milita nella Eredivisie, la massima serie del campionato nazionale, e gioca le partite casalinghe alla Johan Cruijff Arena.\nL'Ajax, che occupa il primo posto della classifica perpetua dell'Eredivisie, \u00e8 la squadra pi\u00f9 titolata dei Paesi Bassi avendo vinto 35 campionati, 20 Coppe dei Paesi Bassi, 9 Supercoppe dei Paesi Bassi, nonch\u00e9 la squadra olandese pi\u00f9 decorata in ambito internazionale e una tra le pi\u00f9 vittoriose al mondo, potendo vantare 4 Coppe dei Campioni/UEFA Champions League, una Coppa delle Coppe, una Coppa UEFA, 2 Supercoppe europee (\u00e8 stata la prima compagine a vincere questa competizione) e 2 Coppe Intercontinentali. \u00c8 anche uno dei cinque club, insieme con , , e , che sono riusciti a vincere tutti e tre le maggiori competizioni europee di calcio per club (Coppa dei Campioni/Champions League, Coppa delle Coppe e Coppa UEFA/Europa League). Inoltre \u00e8 una delle cinque societ\u00e0 calcistiche europee, insieme con Juventus, Bayern Monaco, Chelsea e Manchester United, ad avere vinto almeno una edizione di ogni competizione UEFA per club a cui ha partecipato, oltre ad aver vinto, per prima, la Coppa Piano Karl Rappan (antenata della Coppa Intertoto UEFA). \u00c8 stata la prima olandese a centrare il \"treble\" classico (campionato, coppa nazionale, Coppa dei Campioni/Champions League) nella stagione 1971-1972.\nFamosa per il suo florido vivaio, la societ\u00e0 possedeva anche una succursale in Sudafrica, l'Ajax Cape Town.\nStoria.\nL'Amsterdamsche Football Club Ajax fu fondato ad Amsterdam il 18 marzo 1900. Nel 1911 raggiunse la promozione nella massima divisione del campionato olandese di calcio e inizi\u00f2 ad utilizzare la caratteristica divisa bianca con la banda rossa al centro, che col tempo sarebbe diventata uno dei segni distintivi del club. Ottenne di l\u00ec a poco i primi successi, vincendo la Coppa dei Paesi Bassi nel 1916-1917 e il titolo olandese nel 1917-1918 e nel 1918-1919; chiuse quest'ultima annata da imbattuta, per la prima volta nella sua storia.\nNegli anni '20 l'Ajax domin\u00f2 la scena regionale, vincendo il campionato di Eerste Klasse West nel 1921, 1927 e 1928, ma non riusc\u00ec a confermare il successo a livello nazionale. La situazione mut\u00f2 negli anni '30, quando, con Piet van Reenen in squadra, la compagine di Amsterdam si aggiudic\u00f2 cinque campionati olandesi (1930-1931, 1931-1932, 1933-1934, 1936-1937 e 1938-1939), diventando la squadra pi\u00f9 vincente dei Paesi Bassi in quel decennio. L'Ajax si aggiudic\u00f2 per la seconda volta la coppa nazionale nel 1942-1943 e l'ottavo titolo olandese nel 1946-1947; quest'ultimo titolo, al pari di tutti i successi sin qui ottenuti tranne l'ultima coppa, fu vinto sotto la guida dell'allenatore Jack Reynolds, considerato il pioniere del calcio totale.\nNel 1956, nella prima stagione del nuovo campionato professionistico olandese, la Eredivisie, l'Ajax, in cui militava anche Sjaak Swart, si laure\u00f2 campione. Partecip\u00f2 dunque alla Coppa dei Campioni 1957-1958, dove fu eliminato dai campioni d'Ungheria del (6-2 il risultato complessivo) ai quarti di finale. Un altro titolo fu vinto nel 1959-1960 quando Henk Groot fu capocannoniere, e una terza coppa nazionale nel 1961\nAll'inizio del 1965 fu Rinus Michels, ex calciatore dei lancieri dal 1946 al 1958, ad assumere la guida tecnica dell'Ajax. Egli implement\u00f2 la filosofia del cosiddetto calcio totale appresa sotto Reynolds, che storicamente viene associata all'Ajax e alla nazionale olandese. Aveva inoltre da poco esordito in prima squadra Johan Cruijff, che sarebbe divenuto il pi\u00f9 grande calciatore olandese di tutte le epoche. Michels e Cruijff guidarono l'Ajax in uno dei periodi pi\u00f9 fruttuosi della storia del club, impreziosito da sette titoli nazionali, quattro Coppe d'Olanda e, soprattutto, ben tre Coppe dei Campioni vinte consecutivamente ed una Coppa Intercontinentale.\nL'Ajax si aggiudic\u00f2 il campionato nel 1965-1966, nel 1966-1967 e nel 1967-1968; raggiunse anche la prima finale europea nella Coppa dei Campioni 1968-1969, persa per\u00f2 per 4-1 contro il . Nella stagione 1966-1967 segn\u00f2 122 reti in Eredivisie (record) e vinse la Coppa dei Paesi Bassi, conseguendo per la prima volta in \"double\". Nel 1969-1970 ottenne un nuovo \"double\", il secondo in cinque stagioni, grazie a 27 vittorie su 34 partite di campionato, con 100 gol segnati.\nLa stagione 1970-1971 vide l'Ajax confermarsi vincitore della coppa nazionale e raggiungere un'altra finale europea in Coppa dei Campioni, dove batt\u00e9 il per 2-0 con reti di Dick van Dijk e Arie Haan: si laure\u00f2 cos\u00ec campione d'Europa per la prima volta, inoltre Cruijff vinse il Pallone d'oro. Dopo questo successo Michels divenne l'allenatore del , e fu sostituito da \u0218tefan Kov\u00e1cs; il rumeno nella stagione d'esordio vinse la seconda Coppa dei Campioni consecutiva (2-0 in finale all', con doppietta di Cruijff) e un nuovo \"double\", grazie al quindicesimo titolo olandese e alla terza Coppa dei Paesi Bassi di fila. Nella stagione 1972-1973 la squadra sconfisse l' e si aggiudic\u00f2 la Coppa Intercontinentale, inoltre vinse, per la terza volta consecutiva, la Coppa dei Campioni (1-0 in finale alla , con gol di Johnny Rep), impresa che non riusciva ad alcuna squadra dai tempi del degli anni '50, e si conferm\u00f2 nuovamente campione nazionale: ottenne cos\u00ec il primo \"triplete\".\nNel 1973 il Barcellona di Michels stabil\u00ec un nuovo record di esborso nel calciomercato per assicurarsi le prestazioni di Cruijff. Anche Kov\u00e1cs lasci\u00f2 il club per divenire commissario tecnico della , mentre negli anni successivi lasciarono gradatamente anche gli altri protagonisti di questa epoca di successi internazionali: tra di questi Wim Suurbier, Barry Hulshoff, Horst Blankenburg, Ruud Krol, Johan Neeskens, Piet Keizer e Gerrie M\u00fchren. Nella stagione 1976-1977 un Ajax in ricostruzione vinse il primo campionato dopo quattro anni e nel 1977-1978 centr\u00f2 il \"double\"; questo anche grazie ai nuovi innesti di Ruud Geels, quattro volte capocannoniere in Eredivisie, di Piet Schrijvers e di Dick Schoenaker e dei danesi Frank Arnesen e S\u00f8ren Lerby. Poco dopo il club arriv\u00f2 fino alla semifinale della Coppa dei Campioni 1979-1980, dove venne eliminato dal .\nI primi anni '80 videro il ritorno di Cruijff all'Ajax e l'emergere dei giovani talenti Marco van Basten e Frank Rijkaard. La squadra vinse due titoli olandesi di fila nel 1981-1982 e 1982-1983, con i tre calciatori decisivi insieme nell'ultima stagione; altri elementi importanti furono Wim Kieft, John van 't Schip e Sonny Silooy. Dopo la cessione di Cruijff al nel 1983, van Basten divenne il nuovo leader dell'Ajax e fu il capocannoniere della Eredivisie per quattro stagioni di fila, dal 1983-1984 al 1986-1987.\nNel 1985 Cruijff torn\u00f2 all'Ajax nelle vesti di allenatore e concluse la prima stagione in carica con un bilancio di 120 gol segnati in 34 partite, anche se l'Ajax dovette accontentarsi del secondo posto in Eredivisie alle spalle del con ben otto punti di margine. Nel 1986-1987 la squadra manc\u00f2 ancora il successo finale in campionato, ma vinse la Coppa delle Coppe, il primo trofeo internazionale dopo quattordici anni, sconfiggendo 1-0 in finale la con gol di van Basten. Cruijff lasci\u00f2 ancora l'Ajax per accasarsi al Barcellona, mentre Rijkaard e van Basten furono ceduti rispettivamente allo e al . Malgrado queste perdite l'Ajax raggiunse la finale della Coppa delle Coppe anche nel 1987-1988, ma perse contro i belgi del .\nNel 1988-1989 un giovane attaccante di nome Dennis Bergkamp, che nel 1986 aveva esordito sotto la gestione di Cruijff, divenne il nuovo goleador dei lancieri, aiutandoli a vincere il titolo nel 1989-1990, per poi laurearsi capocannoniere della Eredivisie nel 1990-1991, 1991-1992 e 1992-1993. Sotto la guida di Louis van Gaal, l'Ajax vinse la Coppa UEFA nel 1991-1992 battendo nella doppia finale il e diventando la seconda squadra, dopo la Juventus, ad aggiudicarsi tutte e tre le coppe europee.\nDopo la cessione di Bergkamp all' nel 1993, van Gaal riport\u00f2 ad Amsterdam l'esperto Rijkaard, che affianc\u00f2 a giovani provenienti dal vivaio quali i gemelli Frank e Ronald de Boer, Edwin van der Sar, Clarence Seedorf, Edgar Davids, Michael Reiziger e Winston Bogarde, oltre alle stelle straniere Finidi George, Nwankwo Kanu e Jari Litmanen e al veterano Danny Blind, il capitano. la squadra riconquist\u00f2 il campionato olandese nel 1993-1994 e lo rivinse nel 1994-1995 e nel 1995-1996, tornando a vincere tre campionati olandesi di fila (non accadeva dal 1968). L'apice del successo di van Gaal arriv\u00f2 nella stagione 1994-1995, quando i lancieri completarono il campionato da imbattuti (prima e sinora unica squadra olandese a riuscire nell'impresa) e si aggiudicarono anche la UEFA Champions League grazie al successo per 1-0 contro il di Fabio Capello, con gol decisivo del 18enne Patrick Kluivert. In novembre conquistarono anche la seconda Coppa Intercontinentale dopo aver battuto a Tokio il ai tiri di rigore: ottennero cos\u00ec un nuovo \"triplete\", avendo vinto nell'anno solare i titoli nazionale, continentale e mondiale. In questa stagione gli olandesi avevano vinto anche la seconda Supercoppa UEFA e la terza Supercoppa nazionale, e alla fine raggiunsero nuovamente la finale di Champions League; furono per\u00f2 sconfitti dalla , che ebbe la meglio anche nella semifinale dell'edizione successiva.\nIl ritorno dell'Ajax ai vertici del panorama calcistico europeo non ebbe seguito, dato che van Gaal e molti membri della squadra lasciarono il club per alcune delle potenze calcistiche continentali, aiutati anche dalla sentenza Bosman. Gli anni 2000 videro un declino della squadra di Amsterdam, capace di vincere solo due volte il campionato in dieci anni, anche se il settore giovanile si conferm\u00f2 fucina di talenti, producendo giocatori del calibro di Zlatan Ibrahimovi\u0107, Wesley Sneijder e Rafael van der Vaart.\nFrank de Boer, divenuto allenatore dell'Ajax nel 2010, guid\u00f2 il club alla vittoria del primo titolo nazionale in sette anni, il trentesimo in totale, per poi confermarsi campione nel 2011-2012 e 2012-2013, ripetendo dunque quanto conseguito da calciatore negli anni '90 (tre titoli di fila). Nel 2013-2014 la squadra fu di nuovo campione dei Paesi Bassi, portando a quattro le affermazioni consecutive, prima volta nella storia del club. Dopo i due secondi posti delle due stagioni seguenti, de Boer si dimise nel maggio 2016. Il successore Peter Bosz guid\u00f2 i suoi alla finale della Europa League 2016-2017, persa contro il . A Bosz successe nel 2017 Erik ten Hag, che nel 2018-2019 ottenne risultati di rilievo in UEFA Champions League, portando la squadra dai turni preliminari alle semifinali del torneo dopo ventidue anni. Vinta la Coppa dei Paesi Bassi dopo nove anni imponendosi per 4-0 in finale contro il , l'Ajax si aggiudic\u00f2 anche, per la trentaquattresima volta, il campionato a cinque anni dall'ultima volta, centrando cos\u00ec il primo \"double\" dopo diciassette anni.\nColori e simboli.\nColori.\nI colori della maglia dell'Ajax sono il bianco e il rosso; la maglia in particolare, bianca con una banda verticale rossa, \u00e8 sicuramente diventata nel tempo una delle casacche pi\u00f9 famose al mondo.\nL'attuale divisa \u00e8 stata adottata a partire dal 1911: all'inizio la squadra ha usato infatti un'uniforme di gioco nera con banda rossa; questa viene ben presto sostituita da una a righe bianco-rosse con pantaloncini neri: il rosso, il bianco e il nero sono i colori della bandiera di Amsterdam. Ma nel 1911 avviene la prima promozione in Eerste klasse, e la divisa dell'Ajax risulta uguale a quella dello Sparta Rotterdam. Non esistendo ancora le \"seconde maglie\", i \"Lancieri\" sono obbligati al cambio.\nSimboli ufficiali.\nStemma.\nIl simbolo dell'Ajax rappresenta la testa di Aiace Telamonio. \u00c8 disegnato con undici tratti, che rappresentano gli undici giocatori in campo.\nL'attuale logo \u00e8 stato introdotto a partire dal 1990, ed \u00e8 la versione stilizzata del precedente, con l'immagine della testa di Aiace composta da undici linee (anzich\u00e9 rappresentata nello stile di una xilografia come la versione precedente), a simbolizzare il numero dei giocatori di una squadra, a sua volta introdotto nel 1928. Prima ancora ritraeva semplicemente un giocatore della squadra.\nMascotte.\nLa mascotte ufficiale dell'Ajax \u00e8 Lucky Lynx. Introdotta a partire dal 2000, \u00e8 una lince nata sul Monte Olimpo, in Grecia.\nInno.\nL'inno ufficiale \u00e8 \"De Ajax Marsch\" (La marcia dell'Ajax) dal 1918, con il testo scritto da Dirk Knegt, un amico dell'allora presidente dell'Ajax, Marius Koolhaas e la sua musica composta dal belga Emile Painpar\u00e9, in origine chiamato \"Ajax Kampioens-Marsch\" (Marcia dell'Ajax campione) per celebrare il primo campionato vinto dai \"Lancieri\". L'inno ufficiale cadde nel dimenticatoio durante gli anni 70, 80 e 90, ma venne registrato ancora una volta durante uno show teatrale speciale dell'Ajax, scritto per il centenario del club nell'anno 2000. Questa versione dell'inno, cantata da Joop Leeuwendaal, usc\u00ec in CD nel 2001 da Dino Music ed \u00e8 attualmente suonata nell'Amsterdam ArenA all'inizio di ogni match in casa dell'Ajax.\nStrutture.\nStadio.\nNei suoi primi anni di vita, l'Ajax comincia a giocare su alcuni campi ad Amsterdam-Noord. Il primo stadio \u00e8 invece l'Het Houten Stadion (lo \"stadio di legno\"), situato a Watergraafsmeer. Questo viene costruito nel 1907, mentre le prime gradinate sono del 1911. Col passare del tempo l'impianto diventa troppo piccolo, e il 9 dicembre 1934 viene inaugurato lo Stadion De Meer, mentre il vecchio stadio viene abbattuto. Il \"De Meer\" \u00e8 capace inizialmente di 22.000 spettatori, in seguito aumentati a 29.500 e infine diminuiti a 19.500 per motivi di sicurezza.\nNella sua storia l'Ajax ha utilizzato anche un altro impianto, l'Olympisch Stadion, soprattutto in occasione degli incontri internazionali; questo a causa della sua maggior capienza rispetto al \"De Meer\". L'Olympisch Stadion \u00e8 stato costruito su progetto di Jan Wils in occasione dei Giochi della IX Olimpiade, che si sono tenuti ad Amsterdam nel 1928.\nUn nuovo trasferimento avviene nel 1996: l'Ajax si trasferisce nella nuova Amsterdam ArenA, e in seguito il \"De Meer\" viene abbattuto. Il nuovo stadio \u00e8 capace di 54.033 posti, e pu\u00f2 essere completamente chiuso per mezzo di un tetto retrattile. \u00c8 stato utilizzato anche durante il campionato europeo di calcio 2000, ospitando, tra le altre partite, la semifinale tra Paesi Bassi e Italia.\nNel 2005 alcuni tifosi della squadra tentano, in seguito alla morte di Rinus Michels, di convincere l'amministrazione dello stadio a intitolare l'impianto all'ideatore del \"calcio totale\". La proposta viene rifiutata, tuttavia nelle partite casalinghe dei \"Lancieri\" appare spesso uno striscione su cui compare la scritta \"Rinus Michels Stadion\".\nIl 25 aprile 2017, proprio nel giorno in cui il suo giocatore pi\u00f9 rappresentativo di tutti i tempi avrebbe compiuto 70 anni, viene annunciata ufficialmente l'intitolazione dello stadio a Johan Cruijff e ufficializzata la denominazione \"Johan Cruijff Arena\".\nSociet\u00e0.\nOrganigramma societario.\nFonte: sito ufficiale\nImpegno nel sociale.\nIl 18 marzo 2010, a centodieci anni dalla fondazione del club, nasce la \"Ajax Foundation\", attiva nel sociale in diversi campi.\nSettore giovanile.\nIl settore giovanile dell'Ajax gode di fama mondiale. Ha prodotto nel tempo un gran numero di giocatori che hanno fatto non solo la storia della societ\u00e0, ma spesso anche quella della nazionale olandese. L'Ajax che ha vinto la UEFA Champions League 1994-1995 era composto da ben nove giocatori provenienti dal florido vivaio biancorosso.\nI giovani si allenano allo Sportpark \"De Toekomst\" (\"il futuro\" in lingua olandese), situato nei pressi della Johan Cruijff Arena. Qui vengono abituati a giocare in un modo comune a tutte le squadre dell'Ajax, inclusa la prima squadra, in modo da facilitare un loro eventuale inserimento all'interno di essa.\nLo Jong Ajax, la squadra riserve, in passato ha partecipato alla KNVB beker, raggiungendo le semifinali nell'edizione 2001-2002. Nella stagione 2017-2018 invece, partecipa alla Eerste Divisie, la seconda divisione del calcio olandese.\nAllenatori.\nFonte\nPresidenti.\nDi seguito viene riportata la lista dei presidenti dell'Ajax dal 1900 ad oggi:\nGiocatori.\nL'Ajax e le nazionali.\nNumerosi sono i giocatori dell'Ajax convocati con le loro nazionali a disputare eventi internazionali. Di seguito, manifestazione per manifestazione, i convocati militanti nell'Ajax al momento della convocazione.\nStatistiche e record.\nPartecipazione ai campionati e ai tornei internazionali.\nCampionati nazionali.\nAlla stagione 2020-2021 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche di squadra.\nL'Ajax ha vinto per trentaquattro volte il campionato olandese e per diciannove la KNVB beker, risultando la squadra pi\u00f9 vincente in queste due competizioni; inoltre per otto volte questi due trofei sono stati vinti insieme nella stessa stagione, ottenendo cos\u00ec il \"double\". Per quanto riguarda la Johan Cruijff Schaal, la vittoria dei nove trofei non rappresenta un record: i \"Lancieri\" sono infatti superati dal PSV, che ne ha conquistati undici.\nA livello internazionale l'Ajax e riuscito a vincere tutti e tre i maggiori tornei europei di calcio per club: Coppa dei Campioni, Coppa delle Coppe e Coppa UEFA, oltre ad aver conquistato per due volte sia la Coppa Intercontinentale sia la Supercoppa UEFA. \u00c8 stato inoltre insignito dall'UEFA del multiple-winner badge, in virt\u00f9 delle tre Coppe dei Campioni conquistate consecutivamente all'inizio degli anni settanta. Da non dimenticare che la squadra ha conquistato il \"treble\" classico nel 1972, sotto la guida del romeno \u0218tefan Kov\u00e1cs, mentre nel 1995, con in panchina Louis van Gaal, ha realizzato il \"treble\" costituito dal titolo di campione nazionale, europeo e mondiale.\nLa serie di vittorie consecutive in casa pi\u00f9 lunga in partite ufficiali \u00e8 di 52, ottenuta a cavallo tra il 1971 ed il 1973 (in Eredivisie 35, tra il 1971 ed il 1972). Invece la serie di vittorie consecutive pi\u00f9 lunga in partite ufficiali \u00e8 di 26 incontri, sempre tra il 1971 ed il 1973, mentre per l'Eredivisie sono record i 19 incontri messi in fila in due occasioni, nel 1995 e tra il 1971 ed il 1972.\nMigliori vittorie:\nPeggiori sconfitte:\nStatistiche individuali.\nIl numero di gol massimo messi a segno da un giocatore dell'Ajax in una singola partita \u00e8 sette, realizzati da due giocatori: da Piet Strijbosch nella gi\u00e0 citata gara vinta per 17-0 contro il VUC, e da Piet van Reenen nella vittoria esterna per 9-1 contro il Veendam (campionato 1931-1932). In tempi pi\u00f9 recenti hanno invece realizzato sei reti Arkadiusz Milik (nel 9-0 contro lo JOS Watergraafsmeer, KNVB beker 2014-2015), Johan Cruijff (nell'8-1 contro l'AZ'67, Eredivisie 1970-1971), Luis Su\u00e1rez (nel gi\u00e0 citato 14-1 contro il WHC) e Marco van Basten (nel 9-0 contro lo Sparta Rotterdam, Eredivisie 1985-1986).\nIn campo internazionale sono invece un record i cinque gol messi a segno da van Basten nel 14-0 contro il Red Boys Differdange di cui si \u00e8 parlato in precedenza, e da S\u00f8ren Lerby (nel 10-0 ottenuto contro l', Coppa dei Campioni 1979-1980). In termini assoluti, il giocatore con pi\u00f9 presenze nelle competizioni europee \u00e8 Danny Blind a quota 79, mentre il miglior marcatore \u00e8 Jari Litmanen con 26 gol.\nTifoseria.\nI tifosi dell'Ajax hanno numerose simpatie nei confronti del popolo ebraico e utilizzano ampiamente la stella di Davide e la bandiera israeliana fra i loro vessilli. Allo stesso modo sono chiamati \"Gli ebrei\" da parte dei tifosi avversari. Tutto questo \u00e8 dovuto al fatto che il club \u00e8 originario della zona dell'antico ghetto ebraico di Amsterdam e nella sua storia ha avuto numerosi presidenti e dirigenti di origini ebraiche che sostenevano la causa sionista.\nLa maggiore rivalit\u00e0 \u00e8 quella con il , con cui l'Ajax disputa il \"De Klassieker\", il \"classico\" del calcio olandese.\nOrganico.\nRosa 2021-2022.\n\"Rosa e numerazione aggiornate al 14 gennaio 2022\".\n \n \n "}
{"id": "2650025", "revid": "1929898", "url": "https://it.wikipedia.org/wiki?curid=2650025", "title": "Sektenmuzik", "text": "Sektenmuzik \u00e8 una etichetta discografica tedesca fondata nel 2006 dai rapper Sido e B-Tight.\nStoria.\n\"Sektenmuzik\" venne fondata verso la fine del 2006 come una Label indipendente. Essa costituisce la base per la rap Crew Die Sekte che \u00e8 stata fondata nel 1998 da \"Sido, B-Tight\", Rhymin Simon e Vokalmatador. Il gruppo nel corso degli anni si \u00e8 pi\u00f9 volte ampliato e ridotto. Originariamente consisteva solo dei ex coinquilini di \"Sido e B-Tight\". Con il release dell'album \"Sintflows\" nel 1999 erano \"Sido, B-Tight, Rhymin Simon, Vokalmatador\", Calle, Collins, Kimba e Milo$ i membri del gruppo \"Die Sekte\". Nel 2001 si sciolsero dal gruppo tutti i membri tranne \"Sido e B-Tight\". Da allora, il numero dei membri \u00e8 aumentato di nuovo. Tutti i membri provengono dal quartiere M\u00e4rkisches Viertel di Berlino tranne Alpa Gun (Tempelhof Sch\u00f6neberg), Tony D (Neuk\u00f6lln) e MOK (Neuk\u00f6lln).\nNel novembre 2009 la BPjM (Dipartimento federale di Media Nocivo per gli adolescenti) ha vietato la vendita pubblica dell'album \"Sampler 2 e Sampler 3\".\nArtisti.\nArtisti attivi.\nI seguenti artisti sono membri del gruppo \"Sektenmuzik\", stanno comunque sotto contratto in altre etichette:\nAlcuni dei membri compongono insieme alcuni gruppi musicali:"}
{"id": "2650031", "revid": "404338", "url": "https://it.wikipedia.org/wiki?curid=2650031", "title": "Scandalo Ciravegna", "text": ""}
{"id": "2650032", "revid": "767487", "url": "https://it.wikipedia.org/wiki?curid=2650032", "title": "Primeira Liga 2004-2005", "text": "La Primeira Liga 2004-2005, nota come SuperLiga GalpEnergia 2004-2005 per ragioni di sponsorizzazione, \u00e8 stata la 71\u00aa edizione della massima serie del campionato portoghese di calcio. Il campionato \u00e8 iniziato il 28 agosto 2004 ed \u00e8 terminato il 22 maggio 2005.\nIl campionato \u00e8 stato vinto dopo undici anni dal Benfica allenato da Giovanni Trapattoni per la 31\u00aa volta nella sua storia. Il capocannoniere del torneo \u00e8 stato Li\u00e9dson dello Sporting CP, con 25 reti segnate. Il Moreirense, l'Estoril Praia e il Beira-Mar sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocessi l'Alverca, il Pa\u00e7os de Ferreira e l'Estrela Amadora. Sono stati promossi dalla Segunda Liga l'Estoril Praia, il Vit\u00f3ria Set\u00fabal e il Penafiel.\nFormato.\nLe 18 squadre partecipanti si affrontano in un girone di andata e ritorno, per un totale di 34 giornate.\nLa squadra campione di Portogallo e la seconda classificata hanno il diritto a partecipare alla fase a gironi della UEFA Champions League 2005-2006.\nLa squadra classificata al terzo posto \u00e8 ammessa al terzo turno di qualificazione della UEFA Champions League 2005-2006.\nLe squadre classificate al quarto e al quinto posto sono ammesse al primo secondo turno della Coppa UEFA 2005-2006, assieme alla squadra vincitrice della Ta\u00e7a de Portugal 2004-2005.\nLa squadra classificata al sesto posto \u00e8 ammessa alla Coppa Intertoto 2005.\nLe squadre classificate agli ultimi tre posti (dal 16\u00ba al 18\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2005-2006\n\u00a0\u00a0\u00a0\u00a0\u00a0 Ammesse alla UEFA Champions League 2005-2006\n\u00a0\u00a0\u00a0\u00a0\u00a0 Ammesse alla Coppa UEFA 2005-2006\n\u00a0\u00a0\u00a0\u00a0\u00a0 Ammesse alla Coppa Intertoto 2005\n\u00a0\u00a0\u00a0\u00a0\u00a0 Retrocessa in Segunda Liga 2005-2006"}
{"id": "2650034", "revid": "1605525", "url": "https://it.wikipedia.org/wiki?curid=2650034", "title": "Ballate non pagate", "text": "Ballate non pagate \u00e8 una raccolta di poesie della poetessa Alda Merini pubblicata dalla casa editrice Einaudi nel 1995 e vincitrice del Premio Viareggio per la poesia nel 1996.\nLa raccolta, dopo una premessa in prosa che ha inizio con le parole \"Di quel fosco periodo ricordo soltanto... \", si divide in due parti di cui la prima propone le poesie che vanno dal 1989 al 1993, mentre la seconda quelle di maggio-settembre 1994.\nLe poesie che compongono la prima parte della raccolta sono dattiloscritte e sono state inviate dall'autrice o direttamente all'editore o consegnate a gruppo di quattro o cinque per volta alla curatrice della collana.\nMolte di queste poesie si possono far risalire al periodo in cui la scrittrice frequentava il caff\u00e8-libreria \"Chimera\" sul Naviglio e, come scrive Laura Alunno\", \"portava con s\u00e9 fogli dattiloscritti che regalava agli avventori, fogli coperti di caratteri alterni, sfuocati e turchini perch\u00e9 la sua macchina da scrivere era senza nastro e Alda Merini batteva i tasti direttamente sulla carta carbone\"\".\nProtagonisti di questa raccolta sono persone incontrate lungo la strada del Naviglio o persone note come Giorgio Manganelli, che l'aveva scoperta e presentata sulla scena letteraria, o Michele Pierri il poeta di Taranto che in seguito sposer\u00e0.\nOgni poesia ha una sua storia, accaduta in un momento della vita dell'autrice e \"\"... sono liriche cercate nel quotidiano da una donna forse stanca di Dio, un Dio al quale pure aveva dedicato molti bellissimi versi, tanto da essere salutata agli esordi quale poetessa mistica. Un Dio a lungo chiamato e oggi un poco accantonato per aprire pi\u00f9 decisamente le braccia al \"pagano\", da sempre rimasto sull'uscio\"\".\nDrammatiche tra le liriche della raccolta quelle nate dall'angoscia della morte di amici (Manganelli, Pierri, Titano) e soprattutto da quella improvvisa, innaturale, di Roberto Volponi, per incidente aereo avvenuto nel 1989 a L'Avana, figlio dello scrittore Paolo Volponi e caro sodale dell'autrice\".\n\"Inebriami di baci, come statua/ che abbia compiuto musiche maggiori.\" (da \"Rendimi i miei capelli\")\n\"Vieni a rapirmi e dentro questo ardente/ panorama di sogno a rinverdirmi./ Vieni allo spazio della vita mia,/ cambiamento di tempo: se sei uomo/ devi divaricare la mia mente,/ ma se sei donna non avrai salute/ n\u00e9 fame n\u00e9 ricordo maledetto.\" (da \"Vieni a rapirmi\")\n\"Incolpi i maghi della mia fortuna/ invidioso che io rida tra la folla,/ anima accesa ormai dall'avventura./ E ti \u00e8 caro sapermi innamorata/ come un fiasco che tenga in riva al mare/ la sua gran mota d'anima boschiva/ di sempreverdi valli della terra.\" (da \"O disgiunto dai palpiti del cuore\")\n\"Alata donna, cessa il tuo rancore:/ la vita che ti porti del mistero/ profuma male sopra il tuo cuscino/ e moribonda si appassisce via./ Cos\u00ec trasuda ogni albero superbo/ l'amore, dietro ai tetri tuoi concimi/ che irradi di semenza e di lussuria,/ e paga almeno per il rapimento/ di anime violate.\" (da \"Alata donna\")\n\"Sono una donna dalle cieche braccia/ che si regge rapita nella salma/ di te beato che mi canti in piena\" (da \"Era il sei di gennaio\")\n\"Chiedimi qualche cosa che mi inganni,/ la certezza che tu non sei mancato/ agli eventi felici della terra,/ o divo illustre che mi rinnovavi/ e stringendomi forte nelle spalle/ mi salvavi dal dubbio e dal veleno/ di una vita che piano si disperde.\" (da \"Lamento per la morte di Paolo Volponi\")\n\"Tua moglie, una conchiglia di mistero,/ donna che si difende alle parole,/ come Petrarca ne farei una dea./ \u00c8 donna che ricerca smarrimenti/ che cerca un'acqua torbida di morte/ per poi ridiventare sirenetta./ Hai mai capito tu quelle ali unite/ di troppo maneggevole farfalla/ che vorrebbe volare oltre i momenti/ di questa terra gonfia di confini?\" (da \"Tua moglie, una conchiglia di mistero\")"}
{"id": "2650037", "revid": "1714743", "url": "https://it.wikipedia.org/wiki?curid=2650037", "title": "Ingeborg di Meclemburgo-Schwerin", "text": "Biografia.\nEra figlia di Alberto II, duca di Meclemburgo-Schwerin, e della prima moglie la principessa Eufemia di Svezia.\nOltre dei Meclemburgo, Ingeborg si trovava ad essere una discendente del re Haakon V di Norvegia. Sua nonna materna (Ingeborg di Norvegia) infatti, da cui aveva ripreso il nome, fu l'unica figlia ed erede di Haakon V.\nVenne data sposa ventenne a Ludovico VI di Baviera, che era divenuto duca di Baviera nel 1347 ed era vedovo di Cunegonda di Polonia. Il matrimonio, col quale Ingeborg divenne duchessa consorte di Baviera e margravia di Brandeburgo, venne celebrato a Berlino nel febbraio del 1360.\nIl matrimonio dur\u00f2 cinque anni senza che la sposa riuscisse a dare un figlio al marito ed un erede al ducato: Ludovico mor\u00ec a Berlino il 17 maggio 1365.\nDopo il primo matrimonio, suo padre la diede in sposa verso il 1366 al conte Enrico II di Holstein, che la rese di nuovo vedova nel 1384."}
{"id": "2650040", "revid": "933835", "url": "https://it.wikipedia.org/wiki?curid=2650040", "title": "Gerosolimitano", "text": ""}
{"id": "2650041", "revid": "288300", "url": "https://it.wikipedia.org/wiki?curid=2650041", "title": "Stadio Ullevi", "text": ""}
{"id": "2650047", "revid": "729019", "url": "https://it.wikipedia.org/wiki?curid=2650047", "title": "Carrozzeria Maggiora", "text": "La Carrozzeria Maggiora \u00e8 stata un'azienda di carrozzeria fondata nel 1925 come \"Martelleria Maggiora\" di Arturo Maggiora con sede a Moncalieri.\nStoria.\nNel 1951 la sede viene spostata a Borgo San Pietro e in seguito, a inizio anni novanta, la Maggiora diventa proprietaria dello storico ex-Stabilimento Lancia di Chivasso a nord-est di Torino, in cui fino all'ottobre del 1994 \u00e8 stata prodotta la Lancia Delta.\nL'ultima vettura prodotta nelle officine Maggiora \u00e8 stata la Fiat Barchetta. Tra le sue produzioni sono anche da citare la Lancia K Coup\u00e9, che era stata progettata da Gianna Maggiora, inoltre la Lancia Flaminia, Cisitalia Abarth, Maserati Mistral. Nel 2003, a seguito di difficolt\u00e0 finanziarie, la societ\u00e0 \u00e8 stata chiusa."}
{"id": "2650055", "revid": "117349581", "url": "https://it.wikipedia.org/wiki?curid=2650055", "title": "Stanhope (trasporto)", "text": "La stanhope \u00e8 stato un tipo di carrozza trainata generalmente da un cavallo. Era caratterizzata dai posti a sedere alti e dalla parte posteriore chiusa. Fu chiamata in questo modo in onore al capitano Henry Fitzroy Stanhope (ca. 1754 \u2013 1828), che fond\u00f2 a Tilbury una fabbrica di carrozze."}
{"id": "2650057", "revid": "290948", "url": "https://it.wikipedia.org/wiki?curid=2650057", "title": "Genitali femminili", "text": ""}
{"id": "2650058", "revid": "339392", "url": "https://it.wikipedia.org/wiki?curid=2650058", "title": "Sergey Sinitsyn", "text": ""}
