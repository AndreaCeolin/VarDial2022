{"id": "2744695", "revid": "599013", "url": "https://it.wikipedia.org/wiki?curid=2744695", "title": "Giornale di Brescia", "text": "Il Giornale di Brescia \u00e8 il principale quotidiano di Brescia e provincia nonch\u00e9 l'unico del territorio bresciano certificato ADS.\nStoria.\nIl primo numero del \"Giornale di Brescia\" appare nelle edicole il pomeriggio di venerd\u00ec 27 aprile 1945 come organo del Comitato di liberazione nazionale.\nConta due sole pagine, costa due lire e viene distribuito a guerra ancora in corso.\nScritto e stampato al Broletto, nella redazione e nella tipografia che gi\u00e0 era stata de \"Il Popolo di Brescia\" prima e di \"Brescia Repubblicana\" poi.\nLeonzio Foresti, dopo una breve reggenza di Gaetano Coeli, il 22 maggio assume la direzione.\nRester\u00e0 direttore de \"Il Giornale di Brescia\" (la testata perder\u00e0 l'articolo nel 1949) fino al 17 aprile del 1949, sostituito da Mino Pezzi.\nI primi consiglieri, in un momento di grandi incertezze politiche, sottoscrissero un patto nel quale si impegnavano a difendere i valori di libert\u00e0 e democrazia, a favorire il progresso civile, culturale ed economico, ispirandosi ai valori cristiani della comunit\u00e0 bresciana. I consiglieri, a garanzia del loro impegno, firmarono anche delle lettere di dimissioni in bianco, consegnate nelle mani dell'allora vescovo di Brescia, Giacinto Tredici e bruciate alla sua morte.\nDal 20 aprile 2000 il giornale, con il nuovo formato, viene stampato dal Centro Stampa Quotidiani di Erbusco, progettato dall'ingegnere Lamberto Cremonesi.\nIl Centro Stampa \u00e8 nato dalla collaborazione tra il \"Giornale di Brescia\" e \"L'Eco di Bergamo\" ed \u00e8 una delle pi\u00f9 moderne e avanzate realt\u00e0 per la stampa, il confezionamento e la spedizione di quotidiani e periodici, presenti sul territorio nazionale.\nIl \"Giornale di Brescia\" si \u00e8 affermato negli anni, raggiungendo una media di 424\u00a0000 lettori e 29\u00a0434 copie diffuse ogni giorno.\nIl Gruppo Editoriale Bresciana.\nIl 15 gennaio 1947, con il lodo siglato fra Vittorio Valletta, amministratore delegato della Fiat, l'on. Lodovico Montini per Brescia e il presidente del Consiglio, Alcide De Gasperi, fu decisa la privatizzazione dell'azienda, con l'acquisto delle azioni da parte della \"Banca San Paolo di Brescia\", del \"Credito Agrario Bresciano\" e di alcuni privati. Primo presidente dell'Editoriale fu il prof. Rizzardo Secchi, medico, padre di Tita, partigiano fiamma verde fucilato dai nazifascisti. Il 28 maggio 1948 gli succedette Antonio Folonari.\nProprietaria del Giornale di Brescia \u00e8 l'Editoriale Bresciana S.p.A., costituitasi nel 1947 dopo due anni di gestione commissariale.\nLa quota di controllo del capitale sociale appartiene alla Fondazione Tovini e alla Fondazione Folonari; altre quote sono distribuite fra famiglie imprenditoriali e case editrici bresciane. La fondazione Tovini possiede oltre il 90% della Gold Line di Roma, che a sua volta possiede oltre il 70% delle azioni della Editoriale Bresciana S.p.A.\nAccanto alla tradizionale attivit\u00e0 su carta stampata il Gruppo Editoriale Bresciana ha sviluppato una serie di iniziative multimediali tese a fornire risposte adeguate ai sempre pi\u00f9 rapidi cambiamenti del mondo dell'informazione. \nRisale agli anni settanta, con la nascita di Radio Classica Bresciana, il primo impegno radiofonico. Seguiranno, negli anni novanta, Radio Bresciasette, Teletutto e Brescia Telenord, Numerica, concessionaria pubblicitaria del gruppo, e BresciaOnLine, portale web di riferimento per l'utenza internet bresciana. L'avvento del digitale nel mondo televisivo ha determinato un nuovo assetto del network televisivo: Teletutto, TT2 e TT24. \nPer consentire un'esperienza di lettura adatta alle nuove esigenze, nel 2012 nasce GdB digital l'edizione digitale del Giornale di Brescia disponibile ogni giorno a partire dalle 3 del mattino e consultabile da Web, Tablet e Smartphone.\nGrazie a queste iniziative il Gruppo Editoriale Bresciana \u00e8 il leader in Brescia e provincia ponendosi come una fra le maggiori realt\u00e0 nazionali nel settore dell'informazione locale."}
{"id": "2744696", "revid": "238230", "url": "https://it.wikipedia.org/wiki?curid=2744696", "title": "Ferrovia Arona-Novara", "text": "La ferrovia Arona-Novara \u00e8 una linea ferroviaria italiana di propriet\u00e0 statale che collega la citt\u00e0 di Arona, sul Lago Maggiore, a quella di Novara.\nLa gestione dell'infrastruttura e degli impianti ferroviari \u00e8 affidata a RFI SpA, societ\u00e0 del gruppo Ferrovie dello Stato, che qualifica la linea come complementare.\nStoria.\nLa storia della ferrovia Arona-Novara si intreccia con quella della linea Novara-Alessandria: il progetto di una strada ferrata tra Alessandria, Novara e il Lago Maggiore fu concepito nel periodo di massimo fervore costruttivo da parte del Regno di Sardegna che sotto il Ministero Cavour realizz\u00f2 in poco tempo la linea tra Torino e Genova e quella dalla capitale piemontese a Cuneo. La linea stessa fu pensata come lunga diramazione della Torino-Genova allo scopo di migliorare i collegamenti fra il porto ligure e la Svizzera in concorrenza alla via naturale, di tipo fluviale, garantita dal Ticino.\nLe Regie Patenti del 1845, con le quali si posero le basi per la costruzione delle strade ferrate degli Stati Sardi, avevano stabilito la possibilit\u00e0 di una linea che si diramasse dalla stazione di Alessandria per giungere in riva al Lago Maggiore. I lavori, di competenza della compagnia statale, iniziarono sul finire degli anni quaranta e procedettero a rilento, in quanto il Piemonte attese per molto tempo una risposta dai cantoni svizzeri per quanto riguardava la costruzione di una galleria sotto il passo del Lucomagno. Da essa sarebbero dipese le future decisioni sull'attestamento della strada ferrata presso il porto di Arona o su un collegamento alternativo diretto a Locarno. Nel 1853, in mancanza di certezze sullo sviluppo della rete svizzera, si opt\u00f2 per terminare la linea presso la citt\u00e0 lacuale novarese e di organizzare dei traghetti con la localit\u00e0 svizzera.\nLe prime aperture avvennero nel 1854: il 5 giugno fu la volta del tratto tra stazione di Alessandria e Mortara, Novara fu raggiunta il mese successivo (3 luglio), mentre il tronco fino ad Arona, presso la vecchia stazione lacuale, fu aperto il 14 giugno 1855.\nL'intera linea Alessandria-Novara-Arona fu inaugurata la successiva domenica del 17 giugno, alla presenza di Cavour, Rattazzi, Durando e Paleocapa. Il re Vittorio Emanuele II, in lutto per la morte del figlio ultimogenito, invi\u00f2 in sua rappresentanza il Principe di Carignano. In quella giornata, le acque del lago in piena lambivano la ferrovia.\nCon la , la propriet\u00e0 delle linee delle Ferrovie dello Stato piemontese, tra cui la Arona-Novara, fu ceduta alla Societ\u00e0 per le Ferrovie dell'Alta Italia (SFAI) del gruppo S\u00fcdbahn. Dieci anni dopo, con il riscatto delle linee di propriet\u00e0 SFAI stabilito dagli accordi di Basilea, la linea ritorn\u00f2 di propriet\u00e0 dello Stato italiano, mentre l'esercizio rimase affidato a titolo provvisorio alla societ\u00e0 ferroviaria privata. Le Convenzioni del 1885 risolsero la situazione provvisoria riunendo le linee statali ad ovest di Milano all'interno della Rete Mediterranea, affidata in concessione sessantennale alla Societ\u00e0 per le Strade Ferrate del Mediterraneo.\nA seguito della statizzazione delle ferrovie (1905) la linea fu poi esercita dalle Ferrovie dello Stato.\nL'elettrificazione, a corrente continua e alla tensione di 3 kV, venne attivata il 2 maggio 1960. L'elettrificazione della linea, parte dell'itinerario dalla Svizzera al porto di Genova, venne decisa da una convenzione italo-elvetica per il potenziamento delle linee internazionali stipulata nel 1955.\nCaratteristiche.\nLa linea \u00e8 elettrificata a corrente continua da e a scartamento ordinario. \u00c8 quasi interamente a binario unico, fatta eccezione per il breve tratto fra Vignale e Novara, in comune con le linee da Luino, da Varallo e da Domodossola, che \u00e8 a doppio binario. Il gestore RFI la qualifica come \"linea complementare\".\nTraffico.\nDal punto di vista del servizio passeggeri, la linea \u00e8 servita esclusivamente da treni regionali in servizio fra Arona e Novara.\n\u00c8 inoltre servita da pesanti treni merci da e per Domodossola e il Timo di Mortara."}
{"id": "2744698", "revid": "1776051", "url": "https://it.wikipedia.org/wiki?curid=2744698", "title": "21st Century Pirates", "text": "21st Century Pirates \u00e8 il primo album ufficiale dei Private Line, pubblicato nell'aprile 2004.\nIl disco contiene una cover di \"Live Wire\" dei M\u00f6tley Cr\u00fce."}
{"id": "2744705", "revid": "729019", "url": "https://it.wikipedia.org/wiki?curid=2744705", "title": "Lockheed Martin X-55", "text": "Il Lockheed Martin X-55, gi\u00e0 Lockheed Martin Advanced Composite Cargo Aircraft (ACCA), \u00e8 un dimostratore tecnologico doppia turbina da trasporto militare ad ala alta realizzato dall'azienda statunitense Lockheed Martin e sviluppato dalla Skunk Works, la propria divisione dedicata ai velivoli sperimentali.\nStoria del progetto.\nNegli anni duemila l'Air Force Research Laboratory (AFRL), la divisione di ricerca della United States Air Force, eman\u00f2 una specifica designata Advanced Composite Cargo Aircraft (ACCA) per la fornitura di un dimostratore tecnologico che sfruttasse ampiamente la tecnologia dei materiali compositi. La richiesta era relativa ad un velivolo realizzato in scala reale e capace di poter sperimentare in volo l'applicazione nella sua struttura di tale tecnologia.\nAlla richiesta rispose la Lockheed Martin che tramite la sua divisione dedicata ai prototipi, la Advanced Development Programs, meglio conosciuta come Skunk Works, propose all'AFRL un suo progetto basato sullo sviluppo dell'aereo di linea regionale Fairchild Dornier 328JET. Dopo le valutazioni della commissione esaminatrice, nell'ottobre 2007 le venne assegnato il compito di realizzare il prototipo al quale venne assegnato ufficialmente la designazione X-55, come da convenzione USAF riservata agli aerei sperimentali.\nIl nuovo velivolo \u00e8 stato portato in volo per la prima volta il 2 giugno 2009 confermando la fattibilit\u00e0 di un simile progetto. Attualmente in fase di sperimentazione l'X-55 non \u00e8 previsto sia destinato direttamente alla produzione in serie ma le esperienze maturate daranno luce ad una nuova generazione di velivoli da trasporto ad uso militare."}
{"id": "2744706", "revid": "486946", "url": "https://it.wikipedia.org/wiki?curid=2744706", "title": "Ferrovia Alessandria-Arona", "text": ""}
{"id": "2744707", "revid": "116041844", "url": "https://it.wikipedia.org/wiki?curid=2744707", "title": "Alto Sangro (comprensorio sciistico)", "text": "Il comprensorio dell'Alto Sangro \u00e8 il maggior comprensorio sciistico d'Italia centro-meridionale, situato nel basso Abruzzo, in provincia dell'Aquila, tra il bacino dell'Alto Sangro ad ovest e la zona degli Altipiani maggiori d'Abruzzo ad est (Comunit\u00e0 montana Alto Sangro e altopiano delle Cinquemiglia) e composto da cinque localit\u00e0 della provincia dell'Aquila (Barrea, Pescasseroli, Pescocostanzo, Rivisondoli e Roccaraso): una piccola parte del territorio \u00e8 inserita nel Parco nazionale d'Abruzzo, Lazio e Molise, la restante ricade nella zona di protezione esterna ed una piccola parte nella parte sud-occidentale del Parco nazionale della Maiella; le piste pi\u00f9 famose sono quelle di Rivisondoli-Roccaraso: \"Monte Pratello\", \"Aremogna\" e \"Pizzalto\".\nStoria.\nAgli inizi del XX secolo i valligiani furono i primi sciatori della zona. Per loro era una necessit\u00e0 in quanto praticavano lo sci come mezzo di trasporto nella zona durante le nevicate, facendo uso di un solo bastone per favorire cambi di direzione nella discesa. Nel 1920 a Roccaraso e nelle localit\u00e0 alpine di Bardonecchia, Claviere, Courmayeur, Col di Tenda e Cortina d'Ampezzo furono organizzati dagli alpini corsi di sci per i valligiani. Lo scopo era di addestrare i giovani alla pratica dello sci, per poi averli pronti durante il servizio di leva del Corpo degli Alpini.\nIl 2 gennaio 1922 in occasione della venuta degli Alpini, fu fondato il primo Sci Club di Roccaraso denominato \"Roccaraso Sci Club\", fondato da Aldo Pocchiola, comandante del Battaglione Cadore. A Roccaraso si evolveva molto lentamente la cultura del turismo invernale in quanto la localit\u00e0 era rinomata pi\u00f9 per quello estivo, data inoltre la scarsezza di vie di comunicazione efficienti per poter raggiungere il paese d'inverno. La svolta ci fu con l'operatore romagnolo Camillo Redaelli che nel 1928 fu nominato presidente dello Sci Club Roccaraso, formando la 1\u00aa squadra agonistica di discesa formata da giovani locali, composta da Giuseppe Di Fiore, Alfonso Silvestri, Tonino Del Castello, Rocco Trilli e Angelo Tamburrini. Contemporaneamente si tent\u00f2 di dare forma a degli impianti sciistici veri e propri; la prima slittovia fu inaugurata nel 1937 sul Monte Zurrone, e il primo maestro di sci fu Vitto Giovanni, che tuttavia non riusc\u00ec a far nascere una nuova scuola di sci per via della seconda guerra mondiale.\nNel 1950, in contemporanea con la ricostruzione del paese di Roccaraso dopo la guerra, fu ricomposta la Nuova Scuola Sci, che serv\u00ec a rispondere meglio alle esigenze dei turisti, ponendo la sede operativa in localit\u00e0 Ombrellone. Tutto il piccolo paese si organizz\u00f2 come una localit\u00e0 turistica invernale ed estiva di ampio respiro, accogliendo turisti sciatori da tutto il sud Italia, specialmente della Campania e dal Lazio, venendo rinominato la \"Cortina d'Ampezzo del Sud\". Da quell'epoca fino ad oggi gli impianti di Roccaraso si sono sempre pi\u00f9 potenziati e diversificati, ad oggi la stazione invernale \u00e8 competitiva con le principali stazioni alpine.\nDescrizione.\nNel 2010 il comprensorio ha festeggiato cento anni di attivit\u00e0; al 1910 risale infatti la prima gara internazionale disputatasi tra queste montagne, precisamente a Roccaraso. Nell'Alto Sangro si svolgono annualmente gare di livello internazionale: nel 2005 vi si sono svolte le finali maschili e femminili della Coppa Europa di sci alpino 2005 e nel 2012 il comprensorio ha ospitato i Campionati italiani di sci alpino 2012 e i Campionati mondiali juniores di sci alpino 2012. Nel 2017 Il comprensorio si \u00e8 dotato di un potente sistema di innevamento programmato (il pi\u00f9 grande in Italia e il terzo nel mondo) e di nuove cabinovie.\nLuoghi di interesse.\nSacrario dei Caduti senza croce di Monte Zurrone.\nIl monumento \u00e8 posto sulla sommit\u00e0 del mote, ed \u00e8 dedicato ai 145.000 caduti di tutti i teatri bellici della seconda guerra mondiale, ai quali non fu possibile dare la degna sepoltura, una lapide o una semplice croce. Roccaraso era uno dei tanti paesi della linea Gustav distrutti dai tedeschi in ritirata; il Monte Zurrone fu posto d'osservazione per i tiri di artiglieria su di esso. Il monumento fu voluto dal Colonnello Vincenzo Palmieri, coinvolto nella guerra abruzzese nel 1943. La costruzione fu iniziata nel 1956 con offerte degli enti, le Forze Armate e le associazioni dei combattenti. La costruzione mostra una cappella a pianta di triangolo isoscele con una croce latina in mezzo, che si innalza verso il cielo. Al centro della cappella, alla base, c'\u00e8 un piccolo campanile a vela con una campana.\nPalaghiaccio Giuseppe Bolino.\nSi trova alle porte del centro, ed \u00e8 una struttura polifunzionale, sede di importanti eventi sportivi e non. \nCostruito negli anni 80 \u00e8 il pi\u00f9 grande palaghiaccio del Sud Italia. Di inverno offre al pubblico la possibilit\u00e0 di praticare pattinaggio sul ghiaccio e assistere a spettacoli e concerti con professionisti di tale sport. In estate la struttura \u00e8 adibita ugualmente al pattinaggio artistico a rotelle, infatti dal 2007 la struttura ospita annualmente gare di livello nazionale ed internazionale, nonch\u00e9 a sala di eventi e concerti. La struttura \u00e8 a pianta quadrata, con il soffitto rialzato a calotta di cupola, in legno e ferro."}
{"id": "2744712", "revid": "46291", "url": "https://it.wikipedia.org/wiki?curid=2744712", "title": "Commiphora myrrha", "text": "Commiphora myrrha \u00e8 un albero della famiglia Burseraceae.\n\u00c8 uno dei costituenti principali per la produzione della mirra, una resina formata dalla linfa di alcuni alberi essiccata.\nDescrizione.\n\"Commiphora myrrha\" \u00e8 un albero molto spinoso e cresce ad un'altezza di circa 4 m.\nDistribuzione e habitat.\nL'albero \u00e8 nativo della penisola Arabica (Oman, Yemen) e dell'Africa (Gibuti, Etiopia, Somalia, Kenya nordorientale).\nSi trova a un'altitudine di 250\u20131300 m, con una piovosit\u00e0 di 230\u2013300\u00a0mm, principalmente in aree di suolo calcareo."}
{"id": "2744714", "revid": "81195", "url": "https://it.wikipedia.org/wiki?curid=2744714", "title": "Campionati del mondo di ciclismo indoor", "text": "I Campionati del mondo di ciclismo indoor UCI (in inglese \"UCI Indoor Cycling World Championships\") sono uno dei campionati del mondo UCI ed assegnano il titolo di Campione del mondo nelle diverse categorie del ciclismo artistico e del ciclopalla. Sono organizzati dall'Unione Ciclistica Internazionale (UCI).\nAl 2011 i titoli assegnati sono sei, singolo uomini e donne, doppio e quattro donne, doppio Elite e ciclopalla maschile.\nAlbo d'oro.\nI Campionati assegnano i titoli di campione del mondo per ciascuna delle categorie del ciclismo artistico e della ciclopalla:"}
{"id": "2744725", "revid": "124678827", "url": "https://it.wikipedia.org/wiki?curid=2744725", "title": "God Dethroned", "text": "I God Dethroned sono un gruppo musicale blackened death metal dei Paesi Bassi formatosi nel 1991.\nStoria dei God Dethroned.\nNel 1991 usc\u00ec il loro primo album \"The Christhunt\" per la Shark Records (e ristampato l'anno dopo su CD), generando poco entusiasmo e qualche stroncatura da parte della critica. Il gruppo si sciolse nel 1993 per poi riformarsi tre anni dopo per mano del solo Henri Sattler.\nNel 2011 \u00e8 stato annunciato che nel 2012 si sarebbe svolto il loro ultimo concerto con conseguente scioglimento della band, salvo, poi, la sua rifondazione per mano del leader stesso (Henri Sattler) nel 2014, che annunci\u00f2 sporadiche apparizioni dal vivo e incluse in formazione membri esterni, oltre al batterista Michiel van der Plicht."}
{"id": "2744732", "revid": "61051", "url": "https://it.wikipedia.org/wiki?curid=2744732", "title": "Lockheed-Boeing F-22 Raptor", "text": ""}
{"id": "2744736", "revid": "767487", "url": "https://it.wikipedia.org/wiki?curid=2744736", "title": "Teardrops (Helena Paparizou)", "text": "Teardrops \u00e8 il quarto singolo della cantante greca Helena Paparizou estratto dal suo terzo album di studio \"The Game of Love\". Il singolo ha raggiunto la posizione numero 1 in Cipro e in Grecia, favorendo l'entrata della canzone nella classifica europea al numero 112."}
{"id": "2744738", "revid": "287204", "url": "https://it.wikipedia.org/wiki?curid=2744738", "title": "Luke Ford", "text": "Divenuto famoso in patria grazie a partecipazioni a vari film, tra cui \"The Black Balloon\", e nella serie tv Hercules. Nel 2008 raggiunge notoriet\u00e0 interpretando Alex O'Connell nel terzo capitolo della Mummia, \"La mummia - La tomba dell'Imperatore Dragone\"."}
{"id": "2744743", "revid": "38120", "url": "https://it.wikipedia.org/wiki?curid=2744743", "title": "Heroes (Helena Paparizou)", "text": "Heroes \u00e8 il secondo singolo della cantante greca Helena Paparizou estratto dal suo terzo album di studio \"The Game of Love\". Il singolo ha raggiunto la posizione numero 1 in Svezia, la posizione numero 22 in Estonia, favorendo l'entrata della canzone nella classifica europea al numero 91."}
{"id": "2744744", "revid": "1305772", "url": "https://it.wikipedia.org/wiki?curid=2744744", "title": "Abd Allah ibn Jahsh", "text": "Era fratello di Zaynab bint Jahsh, che spos\u00f2 il Profeta, diventando quindi per questo anche suo cognato.\nSi un\u00ec agli altri musulmani nella Piccola Egira in Abissinia e pi\u00f9 tardi fu inviato da Maometto a Yathrib per istruirvi i nuovi fedeli.\nFu ucciso nel corso della battaglia di Uhud da Akhnas ibn Shariq.\nMus'ab ibn 'Umayr (cognato anch'egli di Maometto) e \u02bfAbd All\u0101h ibn Jahsh furono inumati nello stesso luogo in cui aveva trovato sepoltura Hamza ibn Abd al-Muttalib, zio del Profeta, e su quel luogo pi\u00f9 tardi sar\u00e0 edificata una moschea."}
{"id": "2744746", "revid": "247222", "url": "https://it.wikipedia.org/wiki?curid=2744746", "title": "Ritornerai (Delta V)", "text": ""}
{"id": "2744750", "revid": "188116", "url": "https://it.wikipedia.org/wiki?curid=2744750", "title": "Onorato Caetani", "text": "Con Onorato Caetani (o Gaetani) ci si pu\u00f2 riferire a diversi personaggi della famiglia Caetani (o Gaetani):"}
{"id": "2744751", "revid": "124804066", "url": "https://it.wikipedia.org/wiki?curid=2744751", "title": "Andy Rubin", "text": "Biografia.\nAndrew Rubin \u00e8 un informatico, cofondatore e ex-CEO della compagnia che ha sviluppato Android, un sistema operativo per smartphone. \u00c8 stato vicepresidente della sezione ingegneria a Google ed \u00e8 considerato l'uomo dietro le quinte del lancio di Nexus One, il telefonino sviluppato da Google in collaborazione con HTC.\nIl 31 ottobre 2014 annuncia di essersi licenziato da Google per dedicarsi alle startup, seguendo i progetti hardware delle aziende emergenti e fondandone alcune, tra cui Playground Global ed Essential Products nel 2015.\nNel 2018, sulla scia del fenomeno #MeToo, si scopre che in realt\u00e0 i vertici dell'azienda costrinsero Rubin a rassegnare le dimissioni per un caso di molestie sessuali ai danni di una collega. Nonostante le gravi accuse, Rubin venne tuttavia coperto dai vertici aziendali e gli fu anche assicurata una buonuscita di 90 milioni di dollari scatenando una serie di proteste tra i lavoratori sparsi nel mondo.\nIl nonno paterno nacque a Montagnana nel 1913. Militante anarchico, fugg\u00ec in Francia nel 1935 per sfuggire all'arresto da parte della OVRA; da qui si imbarc\u00f2 successivamente per gli Stati Uniti."}
{"id": "2744758", "revid": "124808", "url": "https://it.wikipedia.org/wiki?curid=2744758", "title": "Mi sono innamorata di te/Ritornerai", "text": ""}
{"id": "2744760", "revid": "767487", "url": "https://it.wikipedia.org/wiki?curid=2744760", "title": "Gigolo (Helena Paparizou)", "text": "Gigolo \u00e8 il terzo singolo della cantante greca Helena Paparizou estratto dal suo terzo album di studio \"The Game of Love\". Il singolo \u00e8 entrato in molte classifiche europee, tra cui quella greca e quella cipriota, dove ha raggiunto in entrambe il numero 1, e quella rumena, dove ha raggiunto il numero 5."}
{"id": "2744765", "revid": "1534511", "url": "https://it.wikipedia.org/wiki?curid=2744765", "title": "Radiobiologia", "text": "La radiobiologia afferisce alle Scienze Biologiche ed \u00e8 strettamente legata alla Fisica. Il suo principale campo di applicazione \u00e8 la medicina. Studia gli effetti delle radiazioni ionizzanti e non ionizzanti (sole od in associazione) sugli organismi viventi o su \"substrati biologici\".\nLa radiobiologia ha diversi campi applicativi, correlati all'impiego di radiazioni ionizzanti, quali la ricerca in ambito di biologia molecolare e biochimica, la radioterapia, la radioprotezionistica, l'imaging biomedico.\nPer queste applicazioni, la radiobiologia, allo scopo di ottenere produrre effetti desiderati ed evitare effetti indesiderati, richiede il rispetto del \"principio di giustificazione\" e del \"principio di ottimizzazione\": ogni attivit\u00e0 con radiazioni deve essere giustificata, ovvero il beneficio ottenuto dall'uso delle radiazioni deve essere superiore al detrimento sanitario dovuto al loro utilizzo; l'esposizione alle radiazioni deve essere mantenuta al livello pi\u00f9 basso ragionevolmente ottenibile, che si potrebbe definire come il seguire un \"programma\" di garanzia di qualit\u00e0 e prevenzione degli errori, con ottimizzazione continua dell'efficacia e dei risultati, delle tecniche e dell'efficienza\nRadiazioni non ionizzanti, alcune grandezze e loro unit\u00e0 di misura.\nSi designano come non ionizzanti quelle radiazioni non in grado di produrre ionizzazione nei materiali ad esse esposti. Le radiazioni non ionizzanti, dette NIR dall'acronimo inglese \"Non Ionizing Radiation\", comprendono tutte le radiazioni non ionizzanti, a partire dalle ELF (\"extremely low frequency\"). Negli ultimi anni sono andati crescendo gli interrogativi circa i campi da radiofrequenze (RF) e da microonde (MW).\nLe unit\u00e0 di misura usate per esprimere l'entit\u00e0 dell'esposizione a campi da radiofrequenze e microonde sono il volt/metro (V/m), in riferimento all'intensit\u00e0 della componente elettrica E del campo, l'ampere/metro (A/m), per l'intensit\u00e0 della componente magnetica H del campo, ed il watt/m\u00b2 (W/m\u00b2), per la densit\u00e0 S di potenza irradiata. Il tasso d'assorbimento specifico di energia \u00e8 indicato con l'abbreviazione SAR (dall'inglese \"specific absorption rate\") misurato solitamente in W/kg.\nFra le unit\u00e0 di misura, da segnalare anche il gauss ed il tesla. Il gauss (simbolo G), \u00e8 l'unit\u00e0 di misura della densit\u00e0 del flusso magnetico (o induzione magnetica) nel sistema CGS elettromagnetico. Un gauss \u00e8 pari ad 1 maxwell per centimetro quadrato. La relazione tra il gauss ed il tesla (simbolo T), la corrispondente unit\u00e0 di misura nel sistema SI, \u00e8: equivale a .\nRadiazioni ionizzanti, alcune grandezze e loro unit\u00e0 di misura.\nLe radiazioni ionizzanti (le pi\u00f9 importanti dal punto di vista applicativo) sono quelle radiazioni dotate di sufficiente energia da poter provocare ionizzazioni negli atomi (o molecole) con cui 'vengono a contatto'.\nSi dividono in due categorie principali: quelle che producono ioni in modo diretto ed in quelle che producono ioni in modo indiretto. Direttamente ionizzanti sono ad esempio elettroni, protoni e particelle \u03b1; indirettamente ionizzanti sono neutroni, raggi \u03b3 ed X. Raggi \u03b3 ed X si differenziano per la loro 'origine'. I raggi gamma sono prodotti da processi radioattivi di transizioni all'interno di un nucleo atomico (origine da transizioni nucleari o comunque subatomiche) mentre i raggi o fotoni X sono prodotti per mezzo di tubi radiogeni (tramite transizioni energetiche dovute ad elettroni in rapido movimento; origine da alcuni denominata 'elettronica' ).\nConvenzionalmente sono da diversi autori considerate ionizzanti le radiazioni con frequenza maggiore di formula_1 Hz. L'energia \u00e8 misurata in joule o in elettronvolt (eV). formula_2. Per le radiazioni ionizzanti: l'unit\u00e0 di misura pi\u00f9 utilizzata \u00e8 il gray (Gy) cio\u00e8 la dose di energia assorbita per unit\u00e0 di massa; il LET, il trasferimento lineare di energia, \u00e8 l'energia rilasciata dalla radiazione per unit\u00e0 di lunghezza e per quanto riguarda i tessuti biologici dal punto di vista applicativo, anche radioprotezionistico, l'unit\u00e0 di misura \u00e8 il sievert (Sv). Il becquerel (simbolo Bq) \u00e8 l'unit\u00e0 di misura del Sistema internazionale dell'attivit\u00e0 di un radionuclide ed \u00e8 definita come l'attivit\u00e0 di un radionuclide che ha un decadimento al secondo. Perci\u00f2 dimensionalmente equivale all'inverso di un tempo. 1Bq equivale ad 1 disintegrazione al secondo; equivalenza rispetto a vecchie unit\u00e0 quale il curie (Ci): formula_3.\nSi noti che il sievert (Sv) \u00e8 l'unit\u00e0 di misura per la dose equivalente, che viene calcolata moltiplicando il gray per un fattore di peso che dipende dal tipo di radiazione. Il sievert \u00e8 anche l'unit\u00e0 di misura per la dose efficace, che si ottiene dalla dose equivalente moltiplicandola per un fattore di ponderazione tissutale, ovvero per \"pesi\" relativi ai vari organi e tessuti; questi ultimi \"pesi\" tengono conto della diversa \"radiosensibilit\u00e0\" degli organi e dei tessuti irradiati.\nEffetti delle radiazioni ionizzanti.\nPer poter ionizzare la materia la radiazione deve possedere un'energia tale da poter interagire con gli elettroni degli atomi cui viene a contatto. Le particelle cariche possono interagire fortemente con la materia, quindi elettroni, positroni e particelle alfa, possono ionizzare la materia direttamente. Anche i fotoni e i neutroni d'altro canto, pur non essendo carichi, se dotati di sufficiente energia possono ionizzare la materia (fotoni con frequenza pari o superiore ai raggi ultravioletti sono ritenuti ionizzanti per l'uomo).\nLe interazione dei fotoni con la materia possono produrre, al crescere dell'energia, effetto fotoelettrico, effetto Compton e produzione di coppie.\nLe radiazioni ionizzanti possono avere un'azione indiretta sulla materia organica attraverso la radiolisi dell'acqua e la conseguente formazioni di radicali liberi. L'acqua, per motivi quantitativi, costituisce la molecola con la quale ha luogo pressoch\u00e9 costantemente un'interazione della particella ionizzante. La radiolisi avviene secondo questi passaggi (energia = h\u03bd, dove h: costante di Planck; \u03bd: frequenza):\nIn assenza di O2, i radicali interagiranno tra loro secondo tutte le possibili combinazioni producendo: H2O, H2 e H2O2. Se nel mezzo irradiato \u00e8 presente O2, in sufficiente concentrazione, vengono catturati radicali H dando luogo alla formazione del radicale HO2 ad alto potere ossidante:\nCi\u00f2 spiegherebbe come nei substrati biologici l'effetto indotto a parit\u00e0 di radiazione, \u00e8 circa 2-3 volte maggiore in presenza di O2 (Effetto Ossigeno). Nel progressivo accrescimento di un focolaio tumorale la produzione di una rete vasale neo-formata \u00e8 sempre pi\u00f9 o meno insufficiente rispetto all'entit\u00e0 di neoproduzione di cellule tumorali. La distanza alla quale molte di queste cellule vengono a trovarsi dalla parete capillare pu\u00f2 far s\u00ec che sia loro insufficiente l'apporto di O2 per diffusione. Queste cellule ipossiche o anossiche sono poco radiosensibili. Le radiazioni a basso LET (\"Linear energy transfer\") come i fotoni (ed anche gli elettroni) hanno un'azione radiobiologica influenzata dalla presenza di ossigeno. (Radiazioni ad alto LET: protoni, neutroni, particelle pesanti hanno un'azione radiobiologica non influenzata dalla presenza di ossigeno)\nTra gli effetti chimici e biochimici che le radiazioni ionizzanti possono comportare vi sono la rottura dei legami, alterazioni molecolari, danni al citoplasma, all'RNA e al DNA.\nI danni al DNA possono tradursi in rotture di catene, alterazioni delle basi, distruzione degli zuccheri, formazioni di legami incrociati. Il danno sul DNA, se non correttamente riparato e trascritto, comporta una serie di aberrazioni cromosomiche e/o cromatidiche. Tali danni, se non suscettibili alla riparazione cellulare, possono portare alla morte della cellula. Se ci\u00f2 non avviene, il danno pu\u00f2 mutare la cellula e gli effetti biologici che ne conseguono solo alterazioni morfofuzionali e metaboliche, lesioni del materiale genetico, aberrazioni di varie componenti cellulari, crescita cellulare e angiogenesi non controllata.\nDa ricordare la 'modellistica' che studia le formulazioni matematiche atte ad interpretare e prevedere gli effetti delle radiazioni."}
{"id": "2744767", "revid": "628767", "url": "https://it.wikipedia.org/wiki?curid=2744767", "title": "Distretto di Sankhuwasabha", "text": " \nIl distretto di Sankhuwasabha (in nepalese \u0938\u0919\u094d\u0916\u0941\u0935\u093e\u0938\u092d\u093e \u091c\u093f\u0932\u094d\u0932\u093e \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1. \nIl capoluogo \u00e8 la citt\u00e0 di Khandbari.\nGeograficamente il distretto appartiene alla zona montagnosa himalayana detta Parbat. Nella zona di nord-ovest, si trovano le cime del Makalu (8.463 m.) al confine con il Tibet, e poco pi\u00f9 a ovest, al confine con il distretto di Solukhumbu, l'Island Peak (6.189 m.) ed il Chamlang (7.319 m). Tutta la zona nord-occidentale del distretto \u00e8 occupata dal Parco nazionale del Makalu-Barun che si estende anche nel confinante Solukhumbu.\nIl principale gruppo etnico presente nel distretto sono i Rai.\nMunicipalit\u00e0.\nIl distretto \u00e8 suddiviso in dieci municipalit\u00e0, cinque urbane e cinque rurali."}
{"id": "2744770", "revid": "585241", "url": "https://it.wikipedia.org/wiki?curid=2744770", "title": "Acqua &amp; Sapone-Caff\u00e8 Mokambo", "text": ""}
{"id": "2744772", "revid": "260760", "url": "https://it.wikipedia.org/wiki?curid=2744772", "title": "School of Rock (colonna sonora)", "text": ""}
{"id": "2744781", "revid": "6923", "url": "https://it.wikipedia.org/wiki?curid=2744781", "title": "Mambo!", "text": "Mambo! \u00e8 il terzo singolo della cantante greca Helena Paparizou estratto dai suoi album di studio \"Protereotita\" (Mambo! edition), \"Iparhi Logos\" e \"The Game of Love\". Il singolo \u00e8 finora, insieme a \"My Number One\", quello che ha ottenuto pi\u00f9 successo globale tra i suoi, entrando in varie top 20 ufficiali europee. Ha ottenuto particolarmente successo in Svezia, dove \u00e8 stato certificato disco d'oro per aver venduto pi\u00f9 di 35.000 copie. \u00c8 inoltre il suo unico singolo ad essere entrato nella classifica del Regno Unito, dove ha raggiunto il numero 185, ottenendovi tuttavia scarso successo. Nella classifica di fine anno rumena del 2006, \"Mambo!\" era al numero 23."}
{"id": "2744788", "revid": "287204", "url": "https://it.wikipedia.org/wiki?curid=2744788", "title": "Iconodiagnostica", "text": "L'iconodiagnostica \u00e8 la disciplina che applica la diagnostica medica allo studio delle opere d'arte.\nDescrizione.\nPur presentandosi con alcuni caratteri di metodo scientifico, diffusa e praticata anche in ambito accademico, viene considerata anche dagli stessi promotori come \"divertimento distinto dal campo scientifico e eventualmente solo un aiuto didattico esercitando la capacit\u00e0 di osservare e riconoscere i segni di patologie riprodotti inconsapevolmente dagli artisti\"\".\" Il concetto \u00e8 stato introdotto nel 1983 da Anneliese Pontius, psichiatra dell'Universit\u00e0 di Harvard, intenta a dimostrare l'antica presenza della sindrome di Crouzon nelle isole Cook. Il professor Irwin M Braverman dell'universit\u00e0 di Yale adotta dal 1998 la iconodiagnostica come normale strumento di esercizio didattico per il riconoscimento delle patologie dermatiche. \nOpere quali dipinti o statue vengono attentamente esaminate in dettaglio per scorgere eventuali e ipotetici segni di malattia. In questo modo, grazie alla sinergia tra medicina e storia dell'arte, \u00e8 possibile ad esempio provare a ricostruire le malattie che maggiormente hanno caratterizzato un dato periodo storico e la percezione e interpretazione che ne aveva la popolazione di quel periodo. Tra i pionieri di questa disciplina in Italia spicca il nome di Vito Franco, professore ordinario di anatomia patologica all'Universit\u00e0 di Palermo.\nIn uno studio scientifico, il professor Paolo Zamboni ordinario di chirurgia vascolare all'Universit\u00e0 di Ferrara ha formulato una sua iconodiagnostica sul Michelangelo di Raffaello, sulla Betsabea di Rembrandt e sul Bacchino di Caravaggio, giungendo, verosimilmente, a una diagnosi basandosi sui segni semeiotici evidenziati sulle opere d\u2019arte. Secondo Zamboni, sono evidenti le vene varicose su gambe e ginocchia nel Michelangelo, seduto su uno scranno nei panni di Eraclito, affrescato da Raffaello nella sua pontificia Scuola di Atene; mentre per Il Bacchino malato di Caravaggio, esposto alla Galleria Borghese di Roma, l\u2019evidente anemia, la cute bruna, e l'acantosi nigricans secondo Zamboni riconducono alla diagnosi di malattia di Addison condizione descritta nell'800 che colpisce le ghiandole surrenali. Tromboflebite di una vena superficiale della mammella o Sindrome di Mondor per la Betsabea di Rembrandt esposta al Louvre di Parigi.\nTra i casi pi\u00f9 emblematici la \"Gioconda\" di Leonardo da Vinci si \u00e8 ipotizzato potesse presentare uno xantelasma nell'incavo dell'occhio sinistro e un lipoma sulla mano, segni di ipercolesterolemia e ipertrigliceridemia."}
{"id": "2744789", "revid": "1318658", "url": "https://it.wikipedia.org/wiki?curid=2744789", "title": "Boulevard Saint-Michel", "text": "Il Boulevard Saint-Michel \u00e8 uno dei due \"boulevard\" principali, assieme al \"Boulevard Saint-Germain\", del quartiere latino, sulla \"rive gauche\" della Senna a Parigi.\nDescrizione.\nFa da confine tra il V \"arrondissement\" (a est) e il VI \"arrondissement\" (a ovest).\n\u00c8 un grande viale alberato lungo ca. 1400 metri e largo 30, che corre in direzione nord-sud. Parte dal Pont Saint-Michel sulla Senna, attraversa il \"Boulevard Saint-Germain\", fiancheggia il \"Mus\u00e9e Cluny\", il Giardino del Lussemburgo e la Sorbona, e termina nella \"Place Ernest Denis\", nei pressi del \"Boulevard de Port Royal\".\nStoria.\nFu costruito nel XIX secolo dal barone Haussmann, che voleva realizzare un nuovo grande asse viario nord-sud di Parigi. I lavori iniziarono nel 1860 e terminarono dopo tre anni. Inizialmente si chiamava \"Boulevard de S\u00e9bastopole\", poi cambi\u00f2 nome con quello attuale nel 1867.\nTrovandosi nelle vicinanze della Sorbona e di altri istituti scolastici, il viale \u00e8 stato spesso al centro di manifestazioni di protesta studentesche. In maggio 1968 il \"Boul'Mich\", come viene chiamato dagli studenti, fu uno dei principali luoghi di scontro tra la polizia e gli studenti. Per pi\u00f9 di un mese rimase chiuso al traffico dalle barricate e dai furgoni della polizia.\nTrasporti.\nIl \"Boulevard Saint-Michel\" \u00e8 servito da due stazioni del Metro e due del RER:"}
{"id": "2744790", "revid": "125075223", "url": "https://it.wikipedia.org/wiki?curid=2744790", "title": "CeCe Rogers", "text": "Il soprannome di CeCe gli fu dato da James Brown, che assistette ad una sua esibizione, all'et\u00e0 di 11 anni, mentre imitava Chubby Checker. Rogers \u00e8 riconosciuto come uno dei pi\u00f9 stimati e apprezzati cantante nel panorama della musica House. Nel 1987 CeCe incise la canzone \u201cSomeday\u201d in collaborazione con Marshall Jefferson che, sino ad oggi, \u00e8 considerata un inno nel genere della musica house, posizionandosi al terzo posto nella classifica \"Mix Mags\" dei 100 pi\u00f9 grandi singoli di tutti i tempi.\nLa formazione artistica.\nNato Kenneth Jesse Rogers III, Rogers ha frequentato la Shaw High School in East Cleveland, Ohio, e la Barklee College of Music di Boston, in Massachusetts. CeCe cominci\u00f2 a studiare pianoforte all'et\u00e0 di cinque anni. Sua madre, un'insegnante di musica, lo introdusse al gospel, il genere che \u00e8 alla base della sua formazione musicale. Fu considerato un bimbo prodigio e all'et\u00e0 di nove anni comparve come musicista in un programma televisivo settimanale \u201cThe Gene Carroll Show\u201d.\nTrasferitosi a New York nel 1984, CeCe insegn\u00f2 canto e pianoforte, lavorando al contempo con diversi artisti, tra cui Melba Moore, Freddie Jackson, e Curtis Hairston. Si esibiva anche con il suo gruppo, CeCe&amp; Company, il cui repertorio includeva motivi jazz e R&amp;B. Alcuni dei cantante del gruppo a quei tempi erano Sybil Lynch, Adeva, e Kenny Bobien.\nLa carriera discografica.\nNel 1987 CeCe incise la canzone \u201cSomeday\u201d con Marshall Jefferson e immediatamente firm\u00f2 il contratto con la Atlantic Records, facendo di Someday la prima canzone house ad essere prodotta da una un'importante casa discografica. Questa canzone ha venduto milioni di copie in tutto il mondo ed \u00e8 stata riedita diverse volte. \u00c8 apparsa nel famoso videogame Grand Theft Auto: San Andreas, trasmessa dalla stazione radio House SF-UR.\nNon rendendosi conto dell'ingente fascino che la musica House stava esercitando in Europa, CeCe si allontan\u00f2 dalle scene della musica House e lanci\u00f2 il suo album di debutto \u201cCeCe Rogers\u201d nel 1989. L'album era un mix di R&amp;B e canzoni Hip Hop che ricevette enormi ed entusiasti consensi dalla critica, ma non dal pubblico. Anche il suo secondo album \u201cNever Give up\u201d del 1991 rest\u00f2 basso nelle classifiche avendo venduto solo 300.000 copie. CeCe sciolse il contratto con l'Atlantic e torn\u00f2 a lavorare come cantante per spot pubblicitari e a suonare le tastiere. Nel 1993 David Morales reclut\u00f2 CeCe per lavorare al suo album di debutto \u201cGames\u201d.Ha lavorato su molti dei progetti di remix di David Morales, inclusi \"The Best Things In Life Are Free\" Janet Jackson &amp; Luther Vandross, e sulla colonna sonora di Sister Act. CeCe ha prodotto e scritto molte canzoni con il suo amico e partner Marshall Jefferson.\nNel 1989 scrisse e produsse la hit per il Regno Unito\"Got to get you back\" per Kym Mazelle.\nLa musica house crebbe rapidamente partendo da Chicago e mettendo radici nel New Jersey. Il Jersey House Sound combina l'house con l'R&amp;B, melodie del Gospel fuse a vocalit\u00e0 profonde ed intense. Club Zanzibar, Movin Records, Club 88 divennero popolari luoghi di aggregazione per i maggiori esponenti della musica house. Estremamente apprezzata nel Nord del Regno Unito, la Soul House increment\u00f2 in Europa quando CeCe intraprese una tourn\u00e9e con Marshall Jefferson. La corpulenza e la potenza della sua voce, il ritmo deciso suonato sul pianoforte resero CeCe una leggenda nel movimento della musica soul house.\nNel 1994 CeCe registr\u00f2 una serie di pezzi di successo con il gruppo italiano Jestofunk., che lo portarono ad esibirsi in tre tourn\u00e9e mondiali. Dopo cinque anni di concerti per tutto il mondo con i Jestofunk, CeCe decise di fermarsi per insegnare. Il suo progetto era quello di insegnare per un solo anno. Rendendosi conto della necessit\u00e0 di avere pi\u00f9 insegnanti Afroamericani uomini nella comunit\u00e0 cittadina, CeCe insegn\u00f2 produzione musicale per otto anni nella Essex County Vocational School nel New Jersey. Rapidamente divenne supervisore per il distretto e form\u00f2 un coro gospel vincitore di diverse gare tra cui il McDonald's Gospelfest e il festival musicale Cherry Blossom.\nIl 2004 vide un'altra importante collaborazione con un altro italiano, Dj Tommy Vee. Il duo combin\u00f2 la traccia de \u201cLa Serenissima\" \"Rondo Veneziano\" con l'incomparabile voce soul di CeCe, che diede la nascita all'enorme successo italiano \u201cStay\u201d.\nOriginariamente legato all'Atlantic Records, CeCe incise differenti brani da discoteca dei tardi anni '80 e dei primi '90 e due album per l'etichetta.\nAttualmente CeCe incide per la USB Records in New Jersey, di cui \u00e8 il proprietario insieme a Jefferson. Nel 2007 ha inciso una nuova versione di \u201cSomeday\u201d.\nCeCe \u00e8 tornato al gospel, la musica che ha maggiormente caratterizzato la sua formazione musicale. Nel 2008 ha scritto le musiche per il musical gospel \u201cStand Up the Gospel Revolution\u201d di cui \u00e8 stato il protagonista.\nNel 2009 ha lanciato il suo quarto album \u201cThe Evolution of Gospel House\u201d ed \u00e8 in giro per l'Europa con il suo nuovo musical \"Stand Up the New Revolution\".\nProduction Credits.\nNeeds Not Wants Welcome To The World Of.. 2001"}
{"id": "2744791", "revid": "260676", "url": "https://it.wikipedia.org/wiki?curid=2744791", "title": "Festival internazionale delle sculture di ghiaccio e neve di Harbin", "text": "Il Festival internazionale cinese del ghiaccio e neve (\u201cHarbin International Ice and Snow Sculpture Festival\u201d) si svolge fin dal 1984 nella citt\u00e0 di Harbin, sita nella provincia orientale del Heilongjiang, confinante con la Siberia. Ogni anno si realizzano sculture di ghiaccio che tendono a riprodurre una intera citt\u00e0, creando un'atmosfera incantata grazie anche a giochi di luce. Durante il Festival sono previste gare di scultura di ghiaccio e neve che attirano centinaia di artisti da tutto il mondo. Ufficialmente il festival ha inizio il 5 gennaio e si conclude dopo un mese, ma in realt\u00e0 la manifestazione dura fino a quando le condizioni meteo lo permettono: \u00e8 infatti l'arrivo della primavera, e del conseguente innalzamento della temperatura, a decretare lo sciogliersi delle sculture di solito quindi il festival parte tra la fine di novembre e l'inizio di dicembre quando le temperature scendono fino a meno quaranta gradi.\nAll'interno del Festival internazionale cinese del ghiaccio e neve vi sono alcune spettacolari sezioni che vanno a creare vero e proprio parco di divertimenti ma diventa ancora pi\u00f9 affascinante quando con la notte si accendono le luci cos\u00ec che i cubi di ghiaccio si illuminino con vari colori con la tipica patina che solo questo materiale \u00e8 in grado di offrire. Le sezioni sono molto particolari e vanno a comprendere alcune ambientazioni molto sugestive, vediamo quali sono:\nHarbin Ice and Snow World.\nSi tratta di una vera e propria citt\u00e0 di ghiaccio creata con una grandissima precisione, bisogna tenere presente che un minimo errore potrebbe creare un vero e proprio disastro, e con grande fatica poich\u00e9 tutto dev'esser fatto velocemente. Andando a snocciolare bene i numeri di questa attrazione sono davvero da rabbrividire, non solo per il freddo, infatti sono presenti 400 000 metri di strade, 120 000 metri cubici di ghiaccio e 100 000 metri cubici di neve. Ci\u00f2 porta alla creazione di castelli, palazzi e statue di vari tipi rendendo la propria esperienza davvero unica.\nHarbin International Ice Sculpture Competition.\nQuesta \u00e8 una tra le competizioni di sculture di ghiaccio e neve pi\u00f9 importanti nel mondo e molta gente ogni anno si reca in questa citt\u00e0 siberiana alcuni per participare alla gara mentre altri per ammirarle. E' importante tenere presente che questa \u00e8 una competizione di altissimo livello quindi non ci si deve sorprendere delle eccezionali opere d'arte che vengono proposte durante questa manifestazione.\nHarbin Ice Lantern Show.\nQuesta sezione rappresenta un vero e proprio abbraccio tra la tradizione e la modernit\u00e0 poich\u00e9 le lanterne cinesi sono fin dall'antichit\u00e0 uno strumento molto adoperato per illuminare la propria abitazione o i ponti. In questo caso troviamo una sinfonia tra la storia di questa citt\u00e0 con la modernit\u00e0 del ghiaccio illuminato perdendosi in un ambiente dove la poesia la respiri ad ogni passo.\nZhaolin Park.\nQuesta sezione riprende uno tra i parchi cittadini pi\u00f9 importanti di Harbin. Questo luogo viene riprodotto in maniera maniacale grazie ai cubi di ghiaccio ed alle luci di vario colore."}
{"id": "2744792", "revid": "713714", "url": "https://it.wikipedia.org/wiki?curid=2744792", "title": "Tre Nevi", "text": "Tre Nevi \u00e8 uno dei pi\u00f9 importanti comprensori sciistici dell'Italia centro-meridionale, situato nell'Appennino abruzzese, in Abruzzo. Nato nel 1997, \u00e8 composto da tre localit\u00e0 sciistiche da cui il nome del comprensorio: le prime due sono Campo Felice, con i due versanti di Lucoli e Rocca di Cambio, ed Ovindoli, entrambe comprese tra il Monte Velino, il Monte Magnola e il Monte Sirente, all'interno del Parco naturale regionale Sirente-Velino, mentre la terza \u00e8 la pi\u00f9 distanziata stazione di Campo Imperatore, sul Gran Sasso.\nCaratteristiche.\nIl comprensorio dispone su Campo Felice di 30 chilometri di piste, su Campo Imperatore di 15 chilometri di piste, 60 per il fondo e su Ovindoli di 30 chilometri di piste servite da importanti e svariate infrastrutture. Sia a Campo Felice che ad Ovindoli sono inoltre presenti piste ad anello per lo sci di fondo. I corsi di sci sono gestiti dallo Sci Club \"Tre Nevi\", facente parte dell'omonimo centro sportivo con sede a Rocca di Mezzo.\nIl consorzio offre uno skipass unico stagionale e plurigiornaliero.\nPer le due stazioni sciistiche di Campo Felice e Ovindoli, site a breve distanza ma separate, pi\u00f9 volte \u00e8 stata espressa la volont\u00e0 di collegare i rispettivi impianti di risalita e piste tramite opportuno progetto, ora deciso a partire con il protocollo di sviluppo per l'Abruzzo dopo il sisma del 2009."}
{"id": "2744797", "revid": "1318658", "url": "https://it.wikipedia.org/wiki?curid=2744797", "title": "Desertec", "text": "DESERTEC \u00e8 un progetto globale di sviluppo di energie rinnovabili basato sulla raccolta di energia elettrica prodotta da fonti sostenibili in siti in cui le fonti rinnovabili, ciascuna per la propria natura, sono pi\u00f9 disponibili. Tali siti possono essere usati grazie all'interconnessione in una rete di trasmissione di corrente elettrica attraverso linee elettriche a bassa dispersione del tipo HVDC (\"High Voltage Direct Current\": linee ad alta tensione in corrente continua). Prevede l'impiego di tutti i tipi di fonti rinnovabili, ma i deserti mondiali a pi\u00f9 intensa insolazione giocheranno un ruolo primario.\nPrendendo in considerazione anche l'uso del suolo e delle risorse idriche, DESERTEC offre una soluzione integrata a penurie di cibo e di acqua prefigurate da scenari futuri.\nDescrizione.\nDESERTEC fu sviluppato dalla Trans-Mediterranean Renewable Energy Cooperation (TREC) \u2013 una organizzazione volontaria fondata nel 2003 dal Club di Roma e dal National Energy Research Center Jordan, costituito da scienziati ed esperti provenienti da Europa, Medio Oriente e Nord Africa (EUMENA).\nDa questa rete di contatti emerse poi la DESERTEC Foundation come un'associazione no-profit intesa a promuovere il progetto DESERTEC in tutto il mondo. I membri fondatori della DESERTEC Foundation sono l'associazione tedesca del Club di Roma, membri della rete di scienziati del TREC, sostenitori privati interessati al progetto e promotori del progetto DESERTEC \u201cdella prima ora\u201d. Nel 2009, la Fondazione no-profit DESERTEC ha fondato l'iniziativa industriale con sede a Monaco di Baviera \u201cDii Gmbh\u201d insieme a partner dal mondo industriale e finanziario. Il suo compito \u00e8 quello di accelerare l'implementazione del progetto DESERTEC nella regione EU-MENA.\nGli studi scientifici elaborati dall\u2019\"Agenzia Spaziale Tedesc\"a (DLR) tra il 2004 ed il 2007 hanno dimostrato che il sole del deserto potrebbe sopperire alla crescente domanda di energia nella regione MENA, aiutando nel contempo a fornire energia all'Europa, riducendo le emissioni di ossidi di Carbonio nella regione EUMENA e fornendo energia agli impianti di desalinizzazione che garantiscono acqua potabile nella regione MENA. Dii GmbH ha poi pubblicato nel giugno 2012 un ulteriore studio chiamato \u201c\"Desert Power 2050\"\u201d (\u201cL'Energia del deserto nel 2050\u201d, ndr.). Da tale studio \u00e8 emerso che la regione MENA sarebbe in grado di coprire i propri fabbisogni energetici con fonti rinnovabili, esportando la sovrapproduzione cos\u00ec da creare una vera industria dell'energia con un giro di affari superiore ai 60 miliardi di Euro. Nel contempo, importando \u201cenergia del deserto\u201d, l'Europa potrebbe risparmiare qualcosa come \u20ac 30/MWh.\nOrganizzazioni, tappe fondamentali e attivit\u00e0.\nTREC.\nL'idea di DESERTEC \u00e8 nata dal dottor Gerhard Knies, fisico delle particelle tedesco, fondatore della rete di ricercatori TREC,Trans-Mediterranean Renewable Energy Cooperation. Nel 1986, sull'onda dell'incidente nucleare di \u010cernobyl', stava cercando una possibile fonte alternativa di energia pulita e arriv\u00f2 alla seguente importante conclusione: in sole sei ore i deserti mondiali ricevono dal sole una quantit\u00e0 di energia superiore a quanta l'intero genere umano ne consuma in un anno intero.\nIl progetto originale di DESERTEC fu dapprima sviluppato dal TREC (Trans-Mediterranean Renewable Energy Cooperation) un'organizzazione volontaria fondata nel 2003 dal Club di Roma e dal National Energy Research Center della Giordania. Una rete internazionale costituita da scienziati, esperti e politici provenienti dal campo delle energie rinnovabili form\u00f2 il nucleo di DESERTEC, che pi\u00f9 tardi divenne la Desertec Foundation, una organizzazione non a scopo di lucro che vanta tra i suoi membri pi\u00f9 illustri il Principe Hassan bin Talal di Giordania.\nDESERTEC Foundation.\nLa DESERTEC Foundation fu fondata il 20 gennaio 2009 con l'intento di promuovere l'idea di DESERTEC per la produzione di energia pulita nei deserti di tutto il mondo. \u00c8 una Organizzazione non governativa con uffici a Amburgo ed Heidelberg. Membri fondatori furono l'Associazione tedesca del Club di Roma, membri della rete di scienziati TREC, sostenitori privati e promotori di lungo periodo dell'idea alla base di DESERTEC.\nLa fondazione DESERTEC ha due direttori: Dr Thiemo Gropp, fisico tedesco e cofondatore di DESERTEC, e Dr. Ignacio Campino, un ecologista cileno precedentemente membro del Consiglio di Deutsche Telekom per la Sostenibilit\u00e0 e la Protezione ambientale.\nCon circa 30 membri di staff, coordinatori nei vari Paesi e una vasta comunit\u00e0 di sostenitori in tutto il mondo, la Fondazione \u00e8 attiva in tutto il Pianeta per accelerare la implementazione globale di DESERTEC attraverso le seguenti iniziative:\nLa Fondazione DESERTEC informa la societ\u00e0 civile ed i politici attraverso la stampa, il proprio sito internet, newsletter, social media, filmati su DESERTEC e sulla rivoluzione delle energie rinnovabili, con opuscoli, articoli e libri come l'atlante DESERTEC, con presentazioni internazionali, lavoro politico e diplomatico con i ministeri, la Lega Araba e l'Unione Europea, ed attraverso la partecipazione attiva a conferenze internazionali per la protezione del clima.\nDii GmbH.\nPer contribuire ad accelerare l'implementazione del progetto DESERTEC nella Regione EU-MENA, la Fondazione no-profit DESERTEC ed un gruppo di 12 societ\u00e0 europee guidate da \u201cMunich RE\u201d hanno avviato il 30 ottobre 2009 a Monaco di Baviera una iniziativa industriale chiamata Dii GmbH. Tra le altre aziende: Deutsche Bank, E.ON, RWE, Abengoa.\nL'intento di Dii GmbH \u00e8 di creare una situazione favorevole agli investimenti in energie rinnovabili e sistemi di distribuzione interconnessi tra Nord Africa e Medio Oriente sviluppando le necessarie condizioni tecnologiche, economiche, politiche. Questo comprende lo sviluppo concreto di un progetto di lungo periodo chiamato \u201cDesert Power 2050\u201d contribuendo a raccogliere fondi ed a pilotarne gli investimenti. Dii GmbH dar\u00e0 inoltre avvio ad una serie di progetti pilota per dimostrare la fattibilit\u00e0 generale dell'iniziativa e per ridurre i costi. Il 24 novembre 2011 \u00e8 stato siglato un memorandum di intesa tra il Consorzio Medgrid e Dii per studiare, progettare e promuovere una rete elettrica interconnessa che colleghi DESERTEC con Medgrid. Medgrid e DESERTEC insieme serviranno come dorsale di una super - rete europea di distribuzione (European super grid) ed i vantaggi di investire nella tecnologia HVDC serviranno a raggiungere l'obiettivo finale di una super-rete intelligente (supersmart grid). Le attivit\u00e0 di Dii e di Medgrid sono coperte dal Piano Solare Mediterraneo (Mediterranean Solar Plan - MSP), una iniziativa politica all'interno della Unione per il Mediterraneo.\nConsorzio.\nDii GmbH ha sede a Monaco di Baviera, \u00e8 soggetta alle leggi tedesche ed \u00e8 stata costituita il 30 ottobre 2009 dall'organizzazione no-profit Fondazione DESERTEC e da un consorzio di 12 aziende europee e dalla regione MENA, guidate da Munich Re. In origine il consorzio prevedeva (ad ottobre 2009),\nAd ottobre 2009 ci furono articoli di giornale che riportavano che altri partner erano interessati all'impresa \u2013 tra di essi ENEL, EDF, Red El\u00e9ctrica de Espa\u00f1a e aziende dal Marocco, Tunisia ed Egitto.\nAd novembre 2012 Dii consisteva di 56 portatori di interesse e partner associati da 15 Paesi del Nord Africa, Medio Oriente ed Europa \u2013 tra cui IBM Deutschland, HSBC, Morgan Stanley, Terna SA, Red Electrica SA, Enel, NAREVA Holding (Marocco) e Commerzbank.\nIl CEO di Dii GmbH \u00e8 Paul van Son, un esperto energy manager noto a livello internazionale.\nDettagli del progetto.\nDescrizione.\nLe macroregioni originali per la valutazione e l'applicazione di questo progetto sono Unione Europea, Medio Oriente e Africa del Nord (EU-MENA). Le organizzazioni DESERTEC promuovono la generazione di energia elettrica in Nord Africa, Medio Oriente ed Europa utilizzando impianti ad energie rinnovabili, come gli impianti solari termici ed i parchi eolici, e sviluppano una rete elettrica Euro-Mediterranea, costituita soprattutto da impianti con cavi di trasmissione in alta tensione a corrente continua HVDC. A dispetto del nome, la proposta di DESERTEC vedrebbe la maggior parte degli impianti di produzione al di fuori del Deserto del Sahara, nelle zone meridionale e settentrionale in quanto pi\u00f9 accessibili con le loro steppe ed i boschi, cos\u00ec come pure nella zona pi\u00f9 occidentale del deserto costiero atlantico.\nSecondo la proposta DESERTEC impianti solari a concentrazione , sistemi fotovoltaici e parchi eolici verranno diffusi nelle regioni desertiche del Nord Africa come il Deserto del Sahara. La corrente elettrica prodotta verr\u00e0 trasmessa nei Paesi europei ed africani tramite una super griglia di trasmissione di tipo HVDC (High Voltage Direct Current: linee ad alta tensione in corrente continua). Ci\u00f2 potrebbe assicurare di coprire una considerevole parte della richiesta di energia da parte dei Paesi della regione MENA e, inoltre, di coprire circa il 15 % del fabbisogno di corrente dell'Europa continentale. Secondo uno scenario prospettico elaborato dal Centro aerospaziale tedesco (DLR), gli investimenti in impianti solari e linee di trasmissione entro il 2050 sarebbero pari a 400 miliardi di \u20ac.\nTecnologia.\nSolare a concentrazione.\nI sistemi di produzione dell'energia a concentrazione solare (CSP) utilizzano specchi o lenti per concentrare una grande area di raccolta dei raggi solari, e quindi di energia termica, su una piccola superficie. L'energia elettrica \u00e8 prodotta quando i raggi solari concentrati vengono convertiti in calore, che va ad alimentare un motore termico (tipicamente una turbina a vapore) collegato ad un generatore elettrico. Sali fusi possono essere utilizzati come accumulo di energia termica per conservare l'energia raccolta da una torre solare o da altra struttura, cos\u00ec da poterla utilizzare per la produzione energetica anche in condizioni di maltempo o durante la notte.\nDal momento che i campi solari alimentano con la loro energia impianti di produzione tradizionali attraverso una turbina a vapore, essi possono essere combinati senza alcun problema con impianti di produzione ad energie fossili.\nLa possibilit\u00e0 di avere impianti ibridi permette di assicurare la produzione di energia anche durante condizioni meteo sfavorevoli e durante la notte senza la necessit\u00e0 di costosi impianti di integrazione. Una sfida tecnologica \u00e8 costituita dal raffreddamento di tutti gli impianti di produzione termica; pertanto, Dii ha considerato in alternativa soluzioni che vedano cospicue disponibilit\u00e0 di acqua, nonch\u00e9 impianti costieri o migliori tecnologie di raffreddamento.\nFotovoltaico.\nDii considera anche il fotovoltaico come una tecnologia adatta per gli impianti di produzione energetica nel deserto. Il fotovoltaico \u00e8 un metodo di produzione di energia elettrica che prevede la conversione della radiazione solare direttamente in corrente elettrica attraverso l'utilizzo di semiconduttori. La generazione di energia fotovoltaica impiega pannelli solari composti da stringhe di un certo numero di celle solari contenenti materiali fotovoltaici. I materiali utilizzati comprendono silicio monocristallino, policristallino ed amorfo, tellurio di cadmio e solfuri di rame-indio-gallio-selenio (CIGS). Grazie ai progressi tecnologici, all'aumento dei volumi di produzione ed al miglioramento dei processi produttivi, il costo del fotovoltaico \u00e8 molto diminuito rispetto a quello dei primi moduli prodotti. Nel 2010, la First Solar \u2013un produttore di pannelli solari a film sottile \u2013 si \u00e8 unita a Dii come partner associato. La compagnia statunitense ha gi\u00e0 esperienza di grandi impianti fotovoltaici e sta attualmente realizzando l'impianto da 550 MW - \"Desert Sunlight Solar Farm\" in California, che diventer\u00e0 il pi\u00f9 grande impianto fotovoltaico del mondo.\nEnergia eolica.\nDal momento che in alcune zone del MENA c'\u00e8 anche un forte potenziale dell'eolico, Dii sta valutando in quali regioni geografiche l'installazione di fattorie del vento sia pi\u00f9 adatta. Le turbine eoliche producono elettricit\u00e0 attraverso la rotazione delle pale, che fanno girare un albero motore collegato ad un generatore che produce corrente elettrica.\nCorrente continua ad alta tensione (HVDC).\nPer esportare l'energia rinnovabile prodotta nella regione desertica del MENA \u00e8 necessaria una rete elettrica di trasmissione in corrente continua ad alta tensione HVDC. La tecnologia HVDC \u00e8 un metodo collaudato ed economico di trasmissione a grandi distanze ed anche un metodo affidabile per collegare reti asincrone o reti con frequenza differenti. Attraverso impianti HVDC l'energia pu\u00f2 anche essere trasmessa in entrambe le direzioni. Sulla lunga distanza, la trasmissione HVDC risente di perdite di linea inferiori a quelle che si verificano su reti in corrente alternata (AC). A causa della maggior insolazione della regione MENA, la produzione di energia, pur con le perdite connesse alla trasmissione, \u00e8 ancora vantaggiosa rispetto alla produzione nel Sud Europa.\nSono gi\u00e0 stati realizzati anche impianti con distanze di trasmissione particolarmente lunghe, grazie alla cooperazione tecnologica tra ABB e Siemens, entrambe \u201cportatrici di interesse\u201d in Dii; in particolare, la linea di trasmissione da 800 kV in HVDC Xiangjiaba-Shanghai, commissionata dalla State Grid Corporation of China (SGCC) nel giugno 2010.\nIl collegamento in HVDC \u00e8 il pi\u00f9 potente e lungo del suo tipo ad essere stato realizzato al mondo; al momento della messa in servizio ha trasmesso 6.400 MW di potenza ad una distanza di quasi 2.000\u00a0km. Questa distanza \u00e8 superiore a quella che separa le regioni MENA e l'Europa. Siemens Energia ha equipaggiato la stazione di invio e conversione dell'energia di Fulong con dieci trasformatori in corrente continua, tra cui cinque da 800kV.\nIl secondo progetto HVDC, sempre per SGCC ed in collaborazione con ABB, \u00e8 una nuova linea da 3.000 MW su una distanza di 920\u00a0km tra Hulumbeir (nella Mongolia interna) e Shenyang nella provincia di Liaoning nel Nord-Est della Cina, realizzato nel 2010. Un altro progetto, con avviamento previsto per il 2014, \u00e8 la costruzione di una linea da \u00b1800 kV di tipo UHVDC tra il Nord Est cinese e la regione orientale dell'India, fino alla citt\u00e0 di Agra, su una distanza di 1.728\u00a0km.\nProgetti.\nI primi progetti solari ed eolici in Nord Africa sono gi\u00e0 iniziati e Paesi come il Marocco hanno preparato ambiziosi piani di sviluppo per l'implementazione delle energie rinnovabili. L'impianto solare di Ouarzazate in Marocco, per esempio, con una potenza iniziale di 160 MW, dovrebbe vedere avvio alla costruzione entro il 2012.\nNel 2011, la Fondazione DESERTEC ha iniziato a valutare progetti che possano servire come modelli per la implementazione di DESERTEC secondo i suoi criteri di sostenibilit\u00e0. Il primo di questi \u00e8 l'impianto solare di TuNur, in Tunisia, che vedr\u00e0 una potenza di 2 GW. Con la creazione di fino a 20.000 posti di lavoro diretti ed indiretti, esso comprender\u00e0 sistemi di dry-cooling che ridurranno il consumo di acqua fino anche del 90%. L'inizio della costruzione \u00e8 pianificato per il 2014, e si prevede che invier\u00e0 energia elettrica in Italia entro il 2016. Un video su YouTube illustra il progetto.\nGli incontri con il Governo del Marocco hanno avuto esiti positivi e Dii ha confermato che il suo primo progetto pilota sar\u00e0 in Marocco. Il Marocco \u00e8 un Paese in posizione particolarmente favorevole per la partnership con l'Europa e la MENA, soprattutto dal momento che una interconnessione tra il Marocco e la Spagna attraverso Gibilterra esiste gi\u00e0. Inoltre, il governo marocchino ha varato un programma di supporto allo sfruttamento delle energie rinnovabili. A giugno 2011, Dii ha siglato un memorandum di intenti con l'Agenzia Marocchina per l'energia solare (MASEN). MASEN sar\u00e0 lo sviluppatore del progetto e sar\u00e0 responsabile per tutti i maggiori stadi di avanzamento in Marocco. Dii promuover\u00e0 il progetto e curer\u00e0 gli aspetti finanziari presso l'Unione Europea a Brussel e presso i governi locali coinvolti. Questo progetto pilota, con una potenza totale di 500 MW, vedr\u00e0 una combinazione di impianti solari a concentrazione (per 400 MW) e fotovoltaico (100 MW). La prima energia prodotta dal progetto congiunto Dii/MASEN alimenter\u00e0 le reti marocchina e spagnola tra il 2014 ed il 2016, a seconda della tecnologia impiegata. Stime attuali parlano di un investimento totale pari a 2 miliardi di Euro.\nNell'aprile del 2010, Dii ha sottolineato che gli impianti produttivi non saranno installati nella regione del Sahara occidentale appartenente al Marocco. Un portavoce ufficiale di Dii ha infatti dichiarato: \u201cI nostri progetti pilota non saranno collocati nella regione. Cercando siti per il progetto, Dii prender\u00e0 anche in considerazione fattori politici, ecologici e culturali. Questo metodo \u00e8 in linea con le politiche di finanziamento delle banche internazionali per lo sviluppo.\u201d\nIn Tunisia STEG \u00c9nergies Renouvelables, una societ\u00e0 appartenente alla Societ\u00e0 Tunisina per le Utility, e Dii stanno lavorando ad uno studio di pre-fattibilit\u00e0. Lo studio si concentra su importanti progetti ad energia solare ed eolica in Tunisia. L'indagine ricercher\u00e0 le condizioni tecniche e normative per la fornitura di energia alle reti locali, e per l'esportazione di energia ai Paesi vicini ed all'Europa. Inoltre, verr\u00e0 analizzato il lato finanziario del progetto.\nL'Algeria, che presenta eccellenti condizioni per le energie rinnovabili, \u00e8 considerata una location ideale per un ulteriore progetto pilota. Nel dicembre 2011, la societ\u00e0 energetica algerina Sonelgaz e Dii hanno siglato un protocollo di intesa per la loro futura collaborazione alla presenza del commissario all'energia dell'Unione Europea G\u00fcnther Oettinger e del ministro algerino per l'energia e gli scavi minerari Youcef Yousfi. Focus di questa cooperazione saranno il rafforzamento e lo scambio di conoscenze tecniche, gli sforzi congiunti per lo sviluppo del mercato ed il progresso delle energie rinnovabili in Algeria e nei Paesi stranieri.\nDal momento che i progetti euro-mediterranei Medgrid e DESERTEC stanno entrambi tentando di generare energia da fonte solare e si completano a vicenda, il 24 novembre 2011 \u00e8 stato siglato un memorandum di intenti tra Medgrid e Dii volto a studiare, progettare e promuovere una rete elettrica interconnessa che colleghi i due progetti. L'obiettivo \u00e8 costruire cinque interconnessioni, al costo di circa 5 miliardi di euro, tra cui quella tra Tunisia ed Italia. Le attivit\u00e0 di Dii e di Medgrid sono coperte dal Piano Solare mediterraneo (MSP), una iniziativa interna all'Unione per il Mediterraneo.\nA marzo 2012 Dii, Medgrid, Friends of the supergrid e Renewables Grid Initiative hanno firmato una dichiarazione congiunta per sostenere la effettiva e completa integrazione, in un unico mercato elettrico, delle energie rinnovabili provenienti sia da impianti su larga scala sia da impianti decentralizzati, che non dovranno escludersi a vicenda in un contesto che riguardi l'Europa e delle regioni vicine.\nOstacoli.\nImpianti solari centralizzati e linee di trasmissione potrebbero divenire obiettivi di attacchi terroristici. Alcuni esperti - come il professore Tony Day, direttore del centro per le energie rinnovabili ed efficienti negli edifici alla London South Bank University, Henry Wilkinson dello Janusian Security Risk Management, e Wolfram Lacher del Control Risks consultancy \u2013 hanno espresso dubbi circa ostacoli politici che potrebbero frapporsi al progetto. La produzione di tanta energia elettrica da consumarsi in Europa e in Africa creerebbe una dipendenza politica dai Paesi del Nord Africa, che avevano problemi di corruzione prima della Primavera Araba e che presentano problemi di coordinamento e presidio dei confini territoriali.\nInoltre, DESERTEC richiederebbe un'importante collaborazione a livello economico e politico tra l'Algeria e il Marocco, cooperazione resa assai problematica e a rischio dai forti dissapori tra i due Paesi dovuti a rivendicazioni sul Sahara Occidentale. Anche la cooperazione tra i Paesi europei e gli Stati del Nordafrica presenta sicuramente delle sfide. La collaborazione su larga scala necessaria ai fini del progetto potrebbe comportare ritardi burocratici legati, tra l'altro, a procedure di esproprio.\nCi sono anche preoccupazioni per il fabbisogno idrico degli impianti per tenere puliti i pannelli e per il raffreddamento delle turbine, fattore questo che andrebbe a svantaggio delle popolazioni residenti, di cui andrebbe a intaccare le disponibilit\u00e0 di acqua.\nA questo proposito, tuttavia, vi soni anche alcuni studi che evidenziano la possibilit\u00e0 di produrre acqua potabile che discenderebbe dagli impianti termici. Inoltre, non sarebbero poi effettivamente necessarie grandi quantit\u00e0 di acqua per la pulizia e per sostenere i processi, potendosi contare su tecnologie alternative (dry cleaning e dry cooling, rispettivamente pulizia e raffreddamento \u201ca secco\u201d). Comunque, il dry-cooling \u00e8 pi\u00f9 costoso e meno efficiente dei sistemi di raffreddamento ad acqua. I piani per la desalinizzazione dell'acqua a fini di raffreddamento non fanno parte del piano di business di DESERTEC o delle stime dei costi fin qui proposte.\nHermann Scheer di Eurosolar ha puntualizzato che il solo irraggiamento solare doppio che contraddistingue il Sahara non pu\u00f2 essere l'unico fattore da prendere in considerazione, dal momento che i venti Alisei potrebbero costituire un problema.\nLa trasmissione di energia a grande distanza \u00e8 stata criticata con obiezioni sollevate sui costi del cablaggio in rapporto alla produzione energetica, e sulle perdite di linea. Ad ogni modo, gli studi e le tecnologie correntemente in uso mostrano che le perdite di linea, utilizzando linee HVDC, ammonterebbero a solo il 3 % su 1.000\u00a0km (25% su 10.000\u00a0km).\nI costi di una super-rete europea potrebbero essere contenuti, secondo alcune proposte, pensando a un sistema di distribuzione \u201cin cascata\u201d tra Paesi vicini, cos\u00ec da poter attingere energia dagli Stati pi\u00f9 prossimi anzich\u00e9 da lontani siti di produzione nel deserto.\nUna domanda fondamentale riguarda l'aspetto culturale, dal momento che il Medio Oriente e le nazioni africane potrebbero richiedere assicurazioni circa la loro futura propriet\u00e0 degli impianti e dei progetti, contro una visione che vede impianti di propriet\u00e0 europea imposti ai Paesi africani."}
{"id": "2744802", "revid": "767487", "url": "https://it.wikipedia.org/wiki?curid=2744802", "title": "Gosia Andrzejewicz (album)", "text": "Gosia Andrzejewicz \u00e8 il primo album di studio della cantante pop polacca omonima."}
{"id": "2744803", "revid": "118373536", "url": "https://it.wikipedia.org/wiki?curid=2744803", "title": "Alden Ehrenreich", "text": "Biografia.\nNotato da Steven Spielberg all'et\u00e0 di 14 anni, \u00e8 noto per il suo debutto in \"Segreti di famiglia\" (2009) di Francis Ford Coppola, nel ruolo di Benjamin Tetrocini, detto Bennie, un diciottenne che arriva a Buenos Aires ritrovando suo fratello maggiore Angelo, detto Tetro. Viene diretto nuovamente da Coppola nel suo successivo film \"Twixt\" del 2011.\nNel 2016 \u00e8 tra gli interpreti di \"Ave, Cesare!\", film di Joel ed Ethan Coen, mentre nell'aprile dello stesso anno viene scelto come nuovo interprete di Ian Solo nello spin-off della saga di \"Star Wars\", intitolato \"\", ambientato prima degli eventi della trilogia originale e uscito nel 2018."}
{"id": "2744806", "revid": "486946", "url": "https://it.wikipedia.org/wiki?curid=2744806", "title": "Adolfo Su\u00e0rez", "text": ""}
{"id": "2744807", "revid": "1573940", "url": "https://it.wikipedia.org/wiki?curid=2744807", "title": "William Bradford (politico)", "text": "Biografia.\nFu il 2\u00ba procuratore generale degli Stati Uniti durante la presidenza di George Washington (1\u00ba presidente). Figlio del pittore William Bradford, dopo aver studiato all'accademia di Filadelfia e dopo all'universit\u00e0 di Princeton divenne amico di James Madison. Alla sua morte il corpo venne sepolto con quello della moglie al St. Mary's Episcopal Church."}
{"id": "2744811", "revid": "81195", "url": "https://it.wikipedia.org/wiki?curid=2744811", "title": "Crush Fetish", "text": ""}
{"id": "2744820", "revid": "287204", "url": "https://it.wikipedia.org/wiki?curid=2744820", "title": "Trans-Mediterranean Renewable Energy Cooperation", "text": "La Trans-Mediterranean Renewable Energy Cooperation (TREC), in italiano: \"Cooperazione trans-mediterranea per le energie rinnovabili\" \u00e8 un'associazione volontaria nata nel 2003 su iniziativa dell'associazione tedesca del Club di Roma e della fondazione per la protezione del Clima di Amburgo.\nIl TREC promuove un incremento dell'approvvigionamento di energia dell'Europa e la riduzione delle emissioni di CO2 grazie alla trasmissione di energia elettrica ad alto voltaggio non inquinante da parchi solari ed eolici disposti in Nord Africa e Medio Oriente.\nIl TREC \u00e8 supportato da partito social-democratico e dal partito dei verdi tedesco, la societ\u00e0 di fisica tedesca, il consiglio tedesco sui cambiamenti climatici, Greenpeace, il principe di Giordania Hassan bin Al Talal"}
{"id": "2744826", "revid": "1318658", "url": "https://it.wikipedia.org/wiki?curid=2744826", "title": "Herminium", "text": "Herminium \u00e8 un genere di piante spermatofite monocotiledoni appartenenti alla famiglia delle Orchidacee, dall'aspetto di piccole erbacee perenni dalla tipica infiorescenza racemosa.\nEtimologia.\nIl nome di questo gruppo di orchidee (\"Herminium\") deriva da una parola greca il cui significato \u00e8 \"\u201d sostegno, appoggio\u201d\", e fa riferimento al fusto alla cui base c'\u00e8 un solo tubero a \u201csostenere\u201d la pianta (buona parte delle altre orchidee sono provviste di due tuberi sotterranei). Altre etimologie lo fanno derivare dal dio greco Hermes.\nDescrizione.\nLa forma biologica prevalente di questo genere \u00e8 geofita bulbosa (G bulb), ossia sono piante perenni che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. Sono orchidee terrestri in quanto contrariamente ad altre specie, non sono \u201cepifite\u201d, ossia non vivono a spese di altri vegetali di maggiori proporzioni.\nRadici.\nLe radici sono secondarie da bulbo (o rizotubero), e si trovano nella parte superiore dei bulbi.\nFoglie.\nQueste specie possiedono sia foglie basali che cauline; tutte di tipo amplessicaule. Quelle basali sono pi\u00f9 grandi, di colore verde ed hanno la lamina intera a forma lanceolato-ovata. Sulla pagina fogliare sono presenti delle nervature parallele disposte longitudinalmente (foglie di tipo parallelinervie). Quelle cauline molto ridotte sono di tipo bratteiforme. \nInfiorescenza.\nLe infiorescenze sono terminali e consistono in un racemo semplice, eretto con pochi/tanti fiori. Questi sono posti alle ascelle di brattee fogliacee (una o due) su un breve pedicello piuttosto spesso. Le brattee possono essere pi\u00f9 brevi o pi\u00f9 lunghe dell'ovario a seconda della specie. I fiori, nella maggioranza delle specie, sono inoltre resupinati, ruotati sottosopra tramite torsione dell'ovario; in questo caso il labello \u00e8 volto in basso. I fiori hanno un portamento eretto.\nFiori.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile\u00a0\u2013 essendo l'altro atrofizzato), 1 verticillo dello stilo). Il colore dei fiori varia dal verde-giallo al bianco.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di queste piante pu\u00f2 avvenire in due modi: \nDistribuzione e habitat.\nQuesto genere possiede circa una trentina di specie distribuite soprattutto in Eurasia, la maggioranza delle quali (una decina) sono endemiche in Cina. Di questo genere in Italia \u00e8 presente spontaneamente una sola specie (ed \u00e8 l'unica anche in Europa).\nL'habitat per questo genere \u00e8 vario: dalle superfici erbose sia umide che secche, ai boschi (non troppo fitti). Le sue specie evitano comunque ambienti decisamente aridi con substrati troppo acidi.\nTassonomia.\nQuesto genere appartiene alla trib\u00f9 Orchideae e alla sottotrib\u00f9 Orchidinae .\nComprende le seguenti specie:\nIbridi.\nLe specie di questo genere possono ibridarsi oltre che all'interno dello stesso genere anche con altri gruppi tassonomici. Uno di questi \u00e8 il genere \"Pseudorchis\"; insieme formano il genere-ibrido \"\u00d7 Pseudinium\" . Un altro \u00e8 il genere \"Orchis\" che insieme formano il genere-ibrido \"\u00d7 Hermorchis\" .\nSinonimi.\nIl genere \"Herminium\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:"}
{"id": "2744827", "revid": "122780648", "url": "https://it.wikipedia.org/wiki?curid=2744827", "title": "Pianeta della Guerra", "text": "Il Pianeta della Guerra (in lingua originale \"Warworld\") \u00e8 un pianeta artificiale presente in numerose storie della DC Comics. \u00c8 apparso per la prima volta in \"DC Comics Presents\" n. 27 (novembre 1980) e fu creato da Len Wein e Jim Starlin.\nStoria.\nIl Pianeta della Guerra fu creato da una razza aliena dedita alla guerra chiamata Warzoons, come loro ultima arma. Tuttavia, i Warzoons morirono misteriosamente, e l'ultimo di loro fu trovato morto sul trono di comando dai Largas, una razza aliena estremamente pacifica. I Largas lo seppellirono, e custodirono il dispositivo a forma di chiave che poteva attivare il Pianeta. Anche i Largas, col tempo, scomparvero, e l'ultimo di loro diede la chiave alla razza marziana, che una volta fu devastata dalla guerra, per la salvaguardia del Pianeta della Guerra prima di morire. \nIl criminale spaziale Mongul (introdotto per la prima volta in questa storia) rap\u00ec tre degli amici di Superman per costringerlo a ritrovare la chiave per lui. Nonostante l'aiuto di Martian Manhunter, Mongul riusc\u00ec a fuggire con la chiave. Attiv\u00f2 il Pianeta della Guerra e si sedette sul trono di comando, cui attraverso un collegamento mentale diretto permetteva di controllare la vasta gamma di armi. Superman si fece aiutare da Supergirl per attaccare il Pianeta della Guerra, ma il suo arsenale (inclusi missili nucleari alti come grattacieli) si dimostrarono troppo potenti. I due capirono che fu lo stesso trono a condannare la razza dei Warzoons, infatti lo stress neurologico era esaustivo fino alla morte per chi si sedeva sul trono di comando. Infine, i due eroi distrussero deliberatamente il sistema finch\u00e9 Mongul era incosciente.\nIl sistema automatizzato del Pianeta della Guerra rappresentava ancora una minaccia, per\u00f2, cos\u00ec Supergirl ne distrusse le difese volando verso il Pianeta ad una velocit\u00e0 superiore a quella della luce. Superman la segu\u00ec e fece s\u00ec che il Pianeta della Guerra si autodistruggesse. Tent\u00f2 di ritrovare Mongul per salvarlo, ma il criminale riusc\u00ec a fuggire con mezzi sconosciuti.\nDopo che la storia dell'Universo DC fu cambiato dopo la \"Crisi sulle Terre infinite\", il Pianeta della Guerra fu reintrodotto in una storia a multi parti del fumetto di \"Superman\". In questa versione, Mongul ottenne il Pianeta della Guerra da un trio di alieni che gli permisero di utilizzarlo per formare un suo impero spaziale (minacciando altre razze alla sottomissione). Superman, che all'epoca si era autoimposto un esilio dalla Terra (a causa di problemi mentali derivati dell'esecuzione di tre super criminali nella Zona fantasma), inciamp\u00f2 nell'impero di Mongul, e fin\u00ec per essere costretto a combattere nella sua arena dei Gladiatori. Superman sconfisse il campione corrente, Draaga, ma rifiut\u00f2 di ucciderlo. Infine, Superman sconfisse Mongul. Riusc\u00ec perfino a trovare l'Eradicatore durante questi eventi. Draaga fin\u00ec per divenire il nuovo padrone dell'impero, ma presto abbandon\u00f2 la sua posizione per cercare una rivincita contro Superman; mor\u00ec sulla Terra. \nIl Pianeta della Guerra fu successivamente visto anni dopo in un'altra storia a multi parti nei fumetti di \"Superman\", \"Panic in the Sky\", in cui Brainiac conquist\u00f2 il Pianeta e lo utilizz\u00f2 per attaccare la Terra. Con l'aiuto di molti altri supereroi, Superman sconfisse gli attacchi e distrusse il Pianeta della Guerra. \nNella storia \"Il Regno dei Supermen\", Mongul e Cyborg Superman vollero trasformare la Terra in un nuovo Pianeta della Guerra. Distrussero Coast City e danneggiarono Metropolis per costruirvi sopra una \"citt\u00e0-motore\". I loro piani furono sventati da un Superman resuscitato, Supergirl, Superboy, Acciaio, Eradicatore, ed Hal Jordan.\nAnni dopo, in un'altra storia in diverse parti di \"Superman\" (\"Our Worlds at War\") il criminale dello spazio Brainiac 13 trasform\u00f2 il pianeta Plutone in un nuovo Pianeta della Guerra, ma Superman, con i poteri incredibilmente incrementati dopo un tuffo nel sole, lo distrusse.\nIn \"Legion\" n. 5, ottobre 2001, che \u00e8 ambientato nel futuro, questo Plutone/Pianeta della Guerra, era il centro di una storia del passato; in questa continuit\u00e0 non fu mai distrutto da Superman.\nAbitanti.\nQuando il Pianeta della Guerra fu distrutto dopo l'invasione di Brainiac sulla Terra, i suoi abitanti (Warzoons) invasero Metropolis. Al fine di attivare nuovamente le loro macchine da guerra, andarono sotto terra e presero controllo del Mondo Sotterraneo di Metropolis, un sistema fognario dove risiedevano alcuni abitanti. Il loro leader, Clawster, fu sconfitto da Superman e furono catturati dal Progetto Cadmus. Un attacco da parte di Doomsday liber\u00f2 Clawster e alcuni suoi seguaci, che lo stesso Doomsday uccise.\nIn \"Adventures of Superman\" n. 512 molti pi\u00f9 abitanti del Mondo Sotterraneo furono visti morire sotto le mani del Parassita dopo che fu lasciato libero."}
{"id": "2744828", "revid": "3535", "url": "https://it.wikipedia.org/wiki?curid=2744828", "title": "Carlo di Carlis", "text": ""}
{"id": "2744829", "revid": "767487", "url": "https://it.wikipedia.org/wiki?curid=2744829", "title": "Gosia Andrzejewicz Plus", "text": "Gosia Andrzejewicz Plus \u00e8 il secondo album di studio della cantante pop polacca Gosia Andrzejewicz. Per aver venduto pi\u00f9 di 25.000 copie in Polonia, \u00e8 stato certificato disco d'oro.\nTracce.\nCD1 (Gosia Andrzejewicz)\nCD2 (Plus)"}
{"id": "2744830", "revid": "357738", "url": "https://it.wikipedia.org/wiki?curid=2744830", "title": "Organelli cellulari", "text": ""}
{"id": "2744834", "revid": "767487", "url": "https://it.wikipedia.org/wiki?curid=2744834", "title": "Nanuk l'esquimese", "text": "Nanuk l'esquimese (\"Nanook of the North: A Story of Life and Love in the Actual Arctic\") \u00e8 un film drammatico o documentario muto del 1922 di Robert J. Flaherty.\nRilevanza storica.\nIl film \u00e8 considerato il primo documentario lungometraggio, nonostante Flaherty sia stato criticato per alcune sequenze e per aver distorto la realt\u00e0 delle vite dei suoi soggetti.\nDal alcuni \u00e8 considerato il primo film etnografico. Nel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nEdizioni Home Video.\nSul mercato italiano sono uscite varie edizioni Home-Video del film in Dvd. La prime vennero distribuite da DCult/Cecchi Gori ed Ermitage video. Attualmente \u00e8 disponibile un dvd prodotto da DNA Srl (dal titolo \"L'UOMO DI ARAN ed altri film\"), che contiene anche altre due pellicole di Robert Flaherty (L'UOMO DI ARAN ed OMBRE BIANCHE). Questa versione, editata con il contributo dello studioso di Storia del Cinema Riccardo Cusin (che, nel dvd, presenta anche la pellicola), \u00e8 disponibile anche in streaming su alcune piattaforme."}
{"id": "2744835", "revid": "767487", "url": "https://it.wikipedia.org/wiki?curid=2744835", "title": "Lustro (album)", "text": "Lustro \u00e8 il terzo album di studio della cantante pop polacca Gosia Andrzejewicz. Ha venduto circa 15.000 copie in Polonia ed \u00e8 rimasto sulla classifica ufficiale polacca per 9 settimane."}
{"id": "2744841", "revid": "729019", "url": "https://it.wikipedia.org/wiki?curid=2744841", "title": "The Best of Gosia Andrzejewicz", "text": "Best of Gosia Andrzejewicz \u00e8 la prima compilation della cantante pop polacca Gosia Andrzejewicz. Include i singoli e alcune canzoni dai suoi precedenti album, oltre che degl'inediti. Oltre che al CD, c'\u00e8 anche un DVD contenente la realizzazione dell'album \"Lustro\" e i video musicali dei suoi singoli."}
{"id": "2744842", "revid": "62004", "url": "https://it.wikipedia.org/wiki?curid=2744842", "title": "Seur (ciclismo)", "text": ""}
{"id": "2744844", "revid": "3535", "url": "https://it.wikipedia.org/wiki?curid=2744844", "title": "Zibaldone di pensieri", "text": ""}
{"id": "2744851", "revid": "765341", "url": "https://it.wikipedia.org/wiki?curid=2744851", "title": "Complementi in latino", "text": "I complementi in latino sono espressi mediante i 6 casi (nominativo, genitivo, dativo, accusativo, vocativo e ablativo) e l'uso, in alcuni casi, di preposizioni con l'accusativo e l'ablativo.\nI complementi diretti.\nI complementi diretti sono quei complementi che si legano direttamente al verbo. Essi sono essenzialmente il soggetto, chi compie l'azione espressa dal verbo, e il complemento oggetto, chi riceve l'azione espressa dal verbo (quando il verbo \u00e8 predicativo).\nIl soggetto.\nIl soggetto della frase \u00e8 chi compie l'azione espressa dal verbo, oppure colui/ci\u00f2 di cui si predica un modo di essere; viene espresso in caso nominativo. Il soggetto in latino pu\u00f2 essere omesso se esso \u00e8 deducibile dal contesto, data la ricca coniugazione dei verbi. Vediamo un esempio, con il soggetto in grassetto.\nL'eccezione alla regola sta nelle proposizioni infinitive, dove il soggetto, che salvo rari casi deve sempre essere espresso, va in accusativo, e lo stesso vale per gli elementi ad esso correlati, come la parte nominale, il predicativo o eventuali attributi e apposizione. Questa eccezione non vale per\u00f2 per il verbo \"\" (sembrare), che vuole l'infinito con il nominativo di parti nominali e predicativi del soggetto (il soggetto dell'infinito di solito non \u00e8 espresso).\nIl soggetto Ego pu\u00f2 non essere espresso perch\u00e9 il verbo \"puto\" ci dice chiaramente che il soggetto \u00e8 la prima persona singolare.\nIl complemento oggetto.\nIl complemento oggetto \u00e8 chi subisce direttamente l'azione espressa da un verbo attivo; viene espresso in accusativo.\nSe nelle frasi infinitive, che vogliono, come abbiamo visto, il soggetto in accusativo, \u00e8 presente un complemento oggetto, \u00e8 preferibile volgere la frase al passivo qualora si possa ingenerare confusione tra gli accusativi del soggetto e dell'oggetto, e se la frase \u00e8 attiva \u00e8 meglio porre prima il soggetto e poi l'oggetto, in conformit\u00e0 con la tendenza SOV della lingua latina.\nComplemento predicativo del soggetto e nome del predicato.\nIl nome del predicato e il complemento predicativo del soggetto, in latino, si rendono con il caso nominativo. Questa costruzione \u00e8 chiamata \"doppio nominativo\".\n\"Claudia\" \u00e8 il soggetto, \"puella\" la parte nominale.\n\"Marcus\" \u00e8 il soggetto, \"consul\" il suo predicativo.\nComplemento predicativo dell'oggetto.\nIl complemento predicativo dell'oggetto, in latino, si rende con il caso accusativo. Questa costruzione \u00e8 chiamata \"doppio accusativo\".\n\"Aemilium\" \u00e8 il complemento oggetto, \"consulem\" il suo predicativo.\nIl complemento di vocazione.\nIl complemento di vocazione esprime l'invocazione a qualcosa o qualcuno, di solito espressa in un inciso. Il suo caso \u00e8 appunto il vocativo, che pu\u00f2 essere preceduto da \"o\" oppure \"oh\".\nSi noti che il complemento di vocazione \u00e8 staccato dal resto della frase, non ha legami grammaticali con essa. Anche per questo tante volte il vocativo non \u00e8 nemmeno considerato un vero e proprio caso.\nI pronomi (tranne i pronomi personali di 2\u00aa persona singolare e plurale) non hanno vocativo e perci\u00f2 non possono assumere la funzione di complemento di vocazione.\nI complementi indiretti.\nIl complemento di specificazione.\nIl complemento di specificazione esprime un possesso o una precisazione riguardo al nome a cui di riferisce; va espresso in genitivo.\nCon i pronomi personali di prima e seconda persona possono essere usati sia i genitivi (\"mei\", \"nostri\", \"tui\", \"vestri\") sia gli aggettivi possessivi correlati (\"meus\", -\"a\", -\"um\"; \"tuus\", -\"a\", -\"um\"; \"nostrer\", -\"tra\", -\"trum\"; \"vester\" (\"voster\"), -\"tra\", -\"trum\"). Per la terza persona si usa l'aggettivo possessivo (\"suus\", -\"a\", -\"um\") se la specificazione \u00e8 riferita al soggetto, il genitivo (\"eius\", \"eorum\", \"earum\") altrimenti.\nQuando si vuole indicare il dovere di qualcuno, si usa il genitivo della persona senza altri elementi.\nIl genitivo di pertinenza o convenienza indica la persona o la cosa cui conviene, si addice fare qualcosa.\nSe in unione con il sostantivo vi fosse un possessivo, questo si pone al neutro.\nIl pronome dimostrativo neutro (\"illud\", quello; \"hoc\", questo) seguito dal genitivo di specificazione con un nome proprio significa \"quel famoso detto di...\".\nIl complemento di specificazione epesegetico o genitivo epesegetico \u00e8 un sostantivo specifico aggiunto ad uno generico per fornire una determinazione particolare.\nIl complemento partitivo.\nIl complemento partitivo indica il tutto di cui viene considerata solo una parte. Si esprime con il genitivo o con \"e\", \"ex\" e l'ablativo o con \"inter\"/\"apud\" e l'accusativo. Questo complemento si trova sempre dopo i superlativi relativi.\nPi\u00f9 precisamente il complemento partitivo si trova con i sostantivi di quantit\u00e0 (\"copia\", \"multitudo\", \"numerus\", \"pars\", ecc.), con i numerali e con i pronomi. \nIl complemento di denominazione.\nMentre in italiano il complemento di denominazione \u00e8 un vero e proprio complemento, in latino esso appare come una semplice apposizione al nome a cui si riferisce e si traduce ponendolo al caso del nome a cui \u00e8 riferito. \nIl complemento di termine.\nIl complemento di termine, che esprime ci\u00f2 a cui \u00e8 destinata o a cui si rivolge l'azione, va in dativo.\nQuando si indica l'effetto a cui giunge l'azione espressa dal predicato si ha un dativo di effetto. Ci\u00f2 avviene con espressioni quali saluti esse (essere di salvezza), auxilio esse (essere di aiuto), ludibrio esse (essere oggetto di scherno) ecc.\nIl complemento di termine pu\u00f2 essere anche un dativo etico quando indica la persona che \u00e8 moralmente interessata al'azione espressa dal verbo.\nSi ha il dativo di interesse (\"dativus comm\u014fdi\" o \"incomm\u014fdi\") quando si vuole indicare la persona o la cosa a vantaggio o a svantaggio della quale si compie una data azione, e risponde alla domanda: \"per chi\"? (= a vantaggio di chi?).\nIl complemento di mezzo o strumento.\nIl complemento di mezzo esprime lo strumento, il mezzo attraverso cui viene compiuta l'azione; ha due forme.\nSe si riferisce a oggetti inanimati, va in ablativo semplice, cio\u00e8 senza preposizioni, residuo questo del caso indoeuropeo chiamato strumentale.\nSe si riferisce ad una persona o a un animale, si usa il costrutto \"per\" + accusativo.\nReggono l'ablativo strumentale i seguenti verbi deponenti: \"utor\" (mi servo, uso), \"fruor\" (fruisco di), \"fungor\" (eseguo, adempio), \"potior\" (mi impadronisco) e \"vescor\" (mi nutro di). Il verbo \"potior\" regge il genitivo nell'espressione \"potiri rerum\" (impadronirsi del potere).\nAlcune locuzioni particolari richiedono l'ablativo strumentale: accip\u0115re hospitio (accogliere in ospitalit\u00e0); affic\u0115re poena; laude ecc. (castigare, lodare, ecc.); can\u0115re fidibus, tibiis (suonare la cetra, il flauto); ire pedibus (andare a piedi); lacess\u0115re proelio (provocare a battaglia); lud\u0115re pil\u0101, ale\u0101 (giocare a palla, ai dadi, ecc.); ten\u0113re castris (trattenere nell'accampamento); ten\u0113re memori\u0101 (ritenere a memoria); vehi curru, equo (viaggiare in carrozza, a cavallo).\nL'espressione impersonale \"opus est\" (bisogna, occorre) regge l'ablativo strumentale della cosa di cui si ha bisogno e il dativo della persona che ha bisogno.\nIl complemento di modo o maniera.\nIl complemento di modo esprime la maniera con cui \u00e8 compiuta l'azione. Per esso va usato il costrutto \"cum\" + ablativo. Se per\u00f2 \u00e8 presente un aggettivo, o esso si pone prima del \"cum\" oppure quest'ultimo viene omesso lasciando il complemento in ablativo semplice.\nIl complemento di modo pu\u00f2 essere sostituito da un avverbio di modo.\nL'ablativo semplice \u00e8 usato sempre con i sostantivi che gi\u00e0 di per s\u00e9 indicano \"modo\", perci\u00f2 abbiamo le seguenti espressioni: ratione (sistematicamente); modo et ratione (con misura e ragione); more maiorum (secondo l'usanza degli avi); pecudum ritu (a guisa delle bestie), ecc.\nL'ablativo semplice \u00e8 usato anche con i sostantivi utilizzati in senso avverbiale: iure o iure meritoque (giustamente); iniuri\u0101 (a torto); vi (con prepotenza), consilio (di proposito), immerito (immeritatamente); silentio (in silenzio); ordine (con ordine); ratione et vi\u0101 (con rigore di metodo); vitio (illegalmente), ecc.\nI complementi di compagnia e unione.\nIl complemento di compagnia \u00e8 usato con le persone e gli animali, quello di unione con ci\u00f2 che \u00e8 inanimato. In ambedue i casi il costrutto usato \u00e8 \"cum\" + ablativo; possono essere usate le locuzioni prepositive \"simul cum\" e \"una cum\", cio\u00e8 \"insieme con\".\nCon i pronomi di persona, il \"cum\" diventa un'enclitica che si attacca all'ablativo. Un residuo di questa forma \u00e8 rimasto in italiano nelle parole \"meco\", \"teco\" e \"seco\".\nSe si vuole esprimere una \"non compagnia\" o una \"non unione\" si usa, al posto di cum, sine (\"senza\").\nI complementi di argomento.\nIl complemento di argomento \u00e8 utilizzato quando si vuole indicare l'oggetto di cui si parla o si scrive e in italiano risponde alle domande: di quale argomento? intorno a quale argomento?\nIn latino il complemento di argomento si trova espresso con \"de\" + ablativo.\nInoltre il complemento di argomento viene utilizzato per definire i titoli delle opere letterarie, dato che il titolo ha la funzione di specificare l'argomento del testo. In latino il titolo \u00e8 formulato con l'ablativo di argomento e/o il nominativo.\nI complementi di agente e causa efficiente.\nIl complemento di agente e quello di causa efficiente sono usati nelle frasi passive e rappresentano quello che sarebbe il soggetto se la frase fosse attiva (mentre il soggetto in quella passiva \u00e8 l'oggetto di quella attiva).\nIl complemento d'agente \u00e8 usato con persone e animali e usa il costrutto \"a\"/\"ab\" (o \"abs\") + ablativo (\"a\" \u00e8 usato con parole inizianti per consonante, \"ab\" e \"abs\" con quelle che cominciano per vocale).\nIl complemento di causa efficiente \u00e8 usato invece per ci\u00f2 che \u00e8 inanimato e va in ablativo semplice.\nAlcuni sostantivi di cose inanimate, quali \"natura\", \"fortuna\", \"voluptas\", \"terra\", \"lex\", \"Amor\" (inteso come divinit\u00e0), quando sono complementi di agente si trovano spesso con \"a\", \"ab\" e l'ablativo in quanto sono sentiti come personificati. \nIl complemento di limitazione.\nIl complemento di limitazione serve ad indicare entro quali limiti o sotto quale aspetto si deve intendere un'affermazione, e si traduce con l'ablativo.\nHa valore di limitazione l'ablativo natu, di et\u00e0, unito agli aggettivi \"grandis\", \"maior\", \"maximus\", ecc. \nHanno valore di complemento di limitazione le seguenti espressioni: eo consilio, meo iudicio, mea sententi\u0101, a mio parere; nomine (di nome); re (di fatto); specie (in apparenza); meo arbitratu (a piacer mio), ecc.\nVogliono pure l'ablativo di limitazione gli aggettivi \"dignus\", degno, e \"indignus\", indegno (se questi aggettivi sono invece seguiti da una proposizione, questa si svolge in proposizione relativa espressa da \"qui, quae, quod\" e il congiuntivo del verbo).\nIl complemento di causa.\nIl complemento di causa esprime il motivo dell'azione; in latino pu\u00f2 essere espresso in vari modi a seconda delle circostanze.\nCausa interna.\nQuando la causa proviene direttamente dal soggetto, si dice che \u00e8 una \"causa interna\" e per essa si usa l'ablativo semplice.\nCausa esterna.\nQuando la causa non proviene dal soggetto, \u00e8 detta \"causa esterna\" e in questo caso si usa il costrutto \"ob\"/\"propter\" + accusativo.\nCausa impediente.\nQuando la causa impedisce di compiere un'azione \u00e8 detta \"causa impediente\" e per essa va usato il costrutto \"prae\" + ablativo. La causa impediente si trova in frasi negative.\nCausa finale.\nQuando la causa dell'azione corrisponde al suo scopo, \u00e8 detta \"causa finale\" e per essa si usa il genitivo seguito da \"caus\u0101\" o \"grati\u0101\" (che erano in origine ablativi).\nCausa in senso d'origine.\nQuando la causa \u00e8 intesa come l'origine di qualcosa, essa diventa un complemento di origine o di provenienza e perci\u00f2 va espresso con \"a\"/\"ab\", \"e\"/\"ex\", \"de\" + ablativo. \nVedere I complementi d'origine e d'allontanamento.\nOsservazione.\nSono da ricordare alcuni ablativi di causa: iussu (per comando); iniussu (senza l'ordine), impulsu (per impulso); hortatu (per esortazione); rogatu (per richiesta), ecc.\nIl complemento di fine.\nIl complemento di fine indica lo scopo per cui si compie l'azione. In latino pu\u00f2 essere reso in tre modi.\nIl primo modo usa il costrutto \"ad\" /\"in\" + accusativo.\nIl secondo \u00e8 l'uso della causa finale gi\u00e0 vista, cio\u00e8 del genitivo seguito da \"causa\" o \"gratia\", e in questo caso ha appunto una sfumatura causale.\nInfine, \u00e8 possibile usare il dativo, che viene detto \"dativo di fine\".\nIl complemento di materia.\nIl complemento di materia indica la materia, la sostanza di cui \u00e8 fatto un oggetto, una cosa. In latino si pu\u00f2 rendere in due modi.\nIl primo modo usa il costrutto \"e, ex\" seguito dal caso ablativo. \nIl secondo modo usa l'aggettivo corrispondente al sostantivo. \nIl complemento di estensione.\nIl complemento di estensione indica quanto lunga, larga, alta \u00e8 una cosa.\nSi costruisce con l'accusativo semplice o con le espressioni \"pat\u0113re in longitudinem\" (= \"longus\") o \"pat\u0113re in latitudinem\" (= \"latus\").\nIl complemento di et\u00e0.\nIl complemento di et\u00e0 esprime l'et\u00e0 di una persona, di un animale o di una cosa.\nSi costruisce con l'accusativo plurale (con numerale cardinale) seguito dal participio \"natus\".\nSi costruisce con l'accusativo singolare (con numerale ordinale aumentato di un'unit\u00e0), seguito dal participio \"agens\"\nSi costruisce con il genitivo, preceduto dai sostantivi \"puer\", \"puella\", \"adulescens\", \"vir\", \"mulier\", \"senex\", ecc.\nIl complemento di qualit\u00e0.\nIl complemento di qualit\u00e0 indica le doti di una persona, un animale o una cosa.\nSi costruisce, sempre accompagnato da un aggettivo, con il genitivo o l'ablativo semplice quando indica qualit\u00e0 morali.\nSi costruisce con l'ablativo semplice quando indica qualit\u00e0 fisiche.\nI complementi di luogo.\nIl complemento di luogo indica lo spazio dell'azione, e come per l'italiano si divide in quattro tipi.\nLo stato in luogo.\nIl complemento di stato in luogo indica il luogo, reale o figurato, dove si svolge l'azione, rispondendo cio\u00e8 alla domanda Ubi?. Si esprime con \"in\" + ablativo.\nCon i nomi di citt\u00e0 e di isola contenente una sola citt\u00e0 o molto piccola, rimangono le tracce del caso indoeuropeo chiamato locativo. Se sono nomi singolari di prima e seconda declinazione, vanno in genitivo; se invece sono pluralia tantum o appartengono alla terza declinazione vanno in ablativo semplice. Inoltre, \"domus\" (\"la casa\") ha locativo domi, mentre \"rus\" (-ruris, n., \"la campagna\") fa ruri ed analogamente \"humus\" (\"la terra\") fa humi. Da ricordare anche le espressioni domi bellique e domi militiaeque che significano \"in pace e in guerra\".\nIl moto a luogo.\nIl complemento di moto a luogo indica verso dove si svolge l'azione, rispondendo cio\u00e8 alla domanda Quo?. Va espresso con l'accusativo preceduto da \"in\" se si indica un'entrata, da \"ad\" se si indica un avvicinamento.\nCon i nomi di citt\u00e0, villaggio e piccola isola il moto a luogo va in accusativo semplice, cos\u00ec come per \"domus\" e \"rus\".\nIl moto da luogo.\nIl complemento di moto da luogo indica da dove si svolge l'azione, rispondendo cio\u00e8 alla domanda Unde?. Si esprime con l'ablativo preceduto da \"a\"/\"ab\" se c'\u00e8 un allontanamento, \"e\"/\"ex\" se c'\u00e8 un'uscita, \"de\" se il moto avviene dall'alto verso il basso (\"a\" ed \"e\" si usano con parole che iniziano per consonante, \"ab\" ed \"ex\" con quelle per vocale).\nCon nomi di citt\u00e0, villaggio e piccola isola, oltre che con \"domus\" e \"rus\", il moto da luogo va in ablativo semplice.\nIl moto per luogo.\nIl complemento di moto per luogo indica per dove si svolge l'azione, rispondendo cio\u00e8 alla domanda Qua?. Si esprime con \"per\" + accusativo, anche con i nomi di citt\u00e0 e piccola isola, e con \"domus\" e \"rus\". Questo costrutto \u00e8 di solito usato anche per il moto in luogo circoscritto.\nCon nomi che indicano un passaggio obbligato, come quelli di una via, di una strada, di una porta, un ponte, un senitiero il moto per luogo va in ablativo semplice.\nOsservazioni.\nSe il complemento di luogo \u00e8 accompagnato da un appellativo e questo \u00e8 solo, tanto il nome proprio quanto l'appellativo, che gli fa da apposizione, seguono la regola generale.\nSe con l'appellativo vi \u00e8 un aggettivo, si formano due complementi: l'uno, che precede, \u00e8 del nome proprio di citt\u00e0, villaggio, isola piccola, per il quale si applica la regola che gli \u00e8 propria; l'altro, formato dall'appellativo e dall'aggettivo, segue la regola dei nomi comuni.\nAnche il sostantivo \"rus\", se accompagnato, segue la regola generale: in...rure (stato in luogo); in...rus (moto a luogo), e...rure (moto da luogo).\nI complementi d'origine e allontanamento.\nIl complemento d'origine indica l'origine di qualcosa, mentre quello d'allontanamento l'allontanarsi da qualcosa. Vengono resi allo stesso modo del moto da luogo, cio\u00e8 con \"a\"/\"ab\", \"e\"/\"ex\", \"de\" + ablativo.\nI complementi di tempo.\nIl complemento di tempo esprime il tempo dell'azione, e si distingue in \"determinato\" e \"continuato\".\nIl tempo determinato.\nEsprime il momento dell'azione, e si rende con l'ablativo semplice.\nNel latino ecclesiastico il tempo determinato \u00e8 generalmente reso con \"in\" e l'ablativo.\nIl tempo continuato.\nIndica che l'azione ha una certa durata. Si esprime con l'accusativo semplice o preceduto dalla preposizione per.\nAltre espressioni di tempo.\n\"Quanto tempo fa?\". Si traduce con \"abhinc\" e l'accusativo.\n\"Fra quanto tempo?\". Si traduce con \"post\" o \"ad\" e l'accusativo.\n\"Ogni quanto tempo?\". Si traduce con l'ablativo semplice singolare: si esprime col pronome \"quisque\", ogni, (ablativo \"quoque\", \"quaque\"), posposto al numerale ordinale aumentato di un'unit\u00e0. \n\"Per quando?\". Si traduce con \"in\" o, pi\u00f9 raramente, con \"ad\" e l'accusativo.\nIncontriamo quindi le seguenti espressioni: in crastinum diem (per domani); in annum (per l'anno seguente); ad diem dictam (per il giorno fissato); in multam noctem (fino a tarda notte); in posterum diem (per il giorno seguente), ecc.\nNel Calendario romano si usavano gli avverbi \"pridie\" e \"postridie\" seguiti dall'accusativo per indicare rispettivamente il giorno precedente e quello seguente le date fisse: \"Kalendae\" (Calende), \"Nonae\" (None), \"Idus\" (Idi).\nIl complemento di paragone.\nNelle comparazioni il secondo termine di paragone - il complemento di paragone- pu\u00f2 essere indifferentemente espresso con \"quam e il caso del primo termine\" o con l'ablativo:\n\u00c8 d'obbligo la costruzione con \"quam\":\nQuando si paragonano due verbi \nQuando il primo termine si trova in caso obliquo, cio\u00e8 genitivo, dativo e ablativo \nSi usa l'ablativo nei seguenti casi:\nSempre quando rappresentato da un pronome relativo\nDi preferenza in frasi negative o di senso negativo (interrogative retoriche) \nIn certe espressioni di significato generico: opinione, spe celerius [pi\u00f9 presto di quanto si poteva credere o sperare]; plus aequo, plus solito, ecc. [pi\u00f9 del giusto, pi\u00f9 del solito, ecc.]; exspectatione maior o minor [maggiore o minore di quanto ci si poteva aspettare]; ecc.\nIl complemento di colpa.\nIl complemento di colpa indica la colpa di cui uno \u00e8 accusato.\nEsempio: Miltiades proditionis accusatus est [Milziade fu accusato di tradimento])\nIl complemento di pena.\nIl complemento di pena \u00e8 retto da verbi che denotano la \"pena\" come \"damnare\", \"condemnare\", \"multare\" (condannare), \"absolvere\" e \"liberare\" (assolvere).\nSe la pena \u00e8 generica si usa il genitivo. \nSe la pena \u00e8 determinata si usa l'ablativo \nSono da ricordare le seguenti espressioni: damnare capite o capitis (condannare a morte); damnare ad metalla (condannare ai lavori forzati nelle miniere); damnare ad bestias (condannare ad essere sbranato dalle fiere).\nIl complemento di stima.\nIl complemento di stima si ha con i verbi che denotano stima, per lo pi\u00f9 morale, oppure valore commerciale, come \"aestimare\", \"fac\u011bre\", \"putare\", \"hab\u0113re\", \"duc\u011bre\", \"stimare\", come pure stare o esse nel senso di \"valere\". \nSi usa il genitivo quando il grado di stima \u00e8 espresso in forma indeterminata: tanti (tanto); quanti (quanto); tantidem (altrettanto); nihili (niente), minimi (pochissimo); plurimi (moltissimo); pluris (pi\u00f9); minoris (meno); magni (molto; errato: \"multi\"); parvi (poco; errato: \"pauci\"). In latino il grado di stima deve essere sempre espresso. \nSi usa l'ablativo quando la stima \u00e8 determinata.\nIl complemento di prezzo.\nIl complemento di prezzo indica il prezzo di una cosa e si ha con verbi di significato commerciale quali: \"vend\u0115re\" (vendere); \"venire\" (da \"veneo\" = essere venduto); \"stare\" o \"constare\" (costare); \"habitare\" (pagare di pigione); \"conduc\u0115re\" (prendere in affitto); \"locare\" (dare in affitto); \"redim\u0115re\" (riscattare);\" lic\u0113re\" (essere messo in vendita); \"lic\u0113ri\" (fare un'offerta all'asta per qualche cosa). Il complemento si rende sempre con l'ablativo tranne che con cinque aggettivi che richiedono il genitivo: tanti, tantidem, quanti, pluris, minoris.\nIl complemento di abbondanza e privazione.\nIl complemento di abbondanza ed il complemento di privazione si rende con l'ablativo della cosa di cui si abbonda o si \u00e8 privi.\nSi trova con vari verbi ed aggettivi, quali ad esempio: \"abundo\" (abbondo); \"careo\" (manco); \"compleo\" (riempio); \"cumulo\" (colmo); \"egeo\" (ho bisogno); \"fraudo\" (derubo); \"indigeo\" (ho bisogno); \"orbo\" (privo); \"privo\" (privo); \"repleo\" (riempio); \"spolio\" (spoglio); \"expers\" (privo); \"instructus\" (fornito); \"loc\u016dples\" (ricco); \"onustus\" (ricco); \"orbus\" (privo); \"plenus\" (pieno); \"praeditus\" (fornito); \"refertus\" (pieno zeppo); \"repl\u0113tus\" (pieno); \"uber\" (fertile).\nIl complemento di esclusione.\nIl complemento di esclusione indica la persona o la cosa senza la quale si compie l'azione espressa dal verbo.\nSi traduce con \"sine\" e l'ablativo, con \"praeter\" (eccetto) e l'accusativo o con il participio \"exceptus\" (eccettuato) accordato in ablativo assoluto con il sostantivo.\nIl complemento di distanza.\nIl complemento di distanza si esprime con i verbi \"absum\", sono lontano e \"disto\", sono distante, e si costruisce:\n- il termine da cui si determina la distanza si pone in accusativo o in genitivo dopo gli ablativi \"intervallo\" e \"spatio\";\n- il luogo da cui si calcola la distanza si esprime con \"a\", \"ab\" e l'ablativo, anche se si tratta di un nome proprio di citt\u00e0.\nSono da notare le seguenti espressioni: abesse septem, decem dierum iter [essere lontano sette, dieci giorni di cammino; letteralmente:\"un cammino di sette, dieci giorni,\" ecc.]; ad tertium (\"quartum\", \"quintum\", ecc.) lapidem castra habu\u0113re [si accamparono a tre, (quattro, cinque) miglia; propriamente: \"alla terza pietra miliare\"].\nIl complemento di sostituzione o scambio.\nIl complemento di sostituzione o scambio indica qualcosa o qualcuno che viene sostituito al posto di un altro. In latino si rende con \"pro\" e l'ablativo.\nIl complemento di misura.\nIl complemento di misura sta ad indicare di quanto differiscono tra loro i due termini di confronto. Si rende con l'ablativo. La misura pu\u00f2 essere indeterminata (biennio, triennio, decem annis, multis annis, dimidio, la met\u00e0, etc.) o determinata (multo, tanto, quanto, aliquanto, quo, di quanto, eo, di tanto, nihilo, di nulla).\nBibliografia.\nItalo Bartoli, \"Grammatica latina e sintassi dei casi\" (per la IV ginnasio), SEI, Torino, 1975."}
{"id": "2744860", "revid": "767487", "url": "https://it.wikipedia.org/wiki?curid=2744860", "title": "Wojowniczka", "text": "Wojowniczka \u00e8 il quarto album di studio della cantante pop polacca Gosia Andrzejewicz. Oltre che a 14 tracce inedite, include il video musicale del singolo antecedente la pubblicazione dell'album, \"Otw\u00f3rz oczy\"."}
{"id": "2744863", "revid": "486946", "url": "https://it.wikipedia.org/wiki?curid=2744863", "title": "Huldreich Zwingli", "text": ""}
{"id": "2744865", "revid": "339392", "url": "https://it.wikipedia.org/wiki?curid=2744865", "title": "Uldrico Zwingli", "text": ""}
{"id": "2744874", "revid": "76963", "url": "https://it.wikipedia.org/wiki?curid=2744874", "title": "Mariana Klaveno", "text": "Biografia.\nNata a Endicott, \u00e8 cresciuta per\u00f2 in una fattoria nei pressi dello stato di Washington, assieme ai tre fratelli. Dopo essersi laureata all'Universit\u00e0 di Washington a Seattle, dove ha studiato teatro, debutta nel 2004 nel film di fantascienza \"Gamebox 1.0 - Gioca o muori\", in seguito ottiene varie e brevi partecipazioni a serie televisive come \"Alias\", \"Standoff\" e \"E.R. - Medici in prima linea\".\nNel 2007 recita in due film TV, ovvero \"Il passato di una sconosciuta\" di Russell Mulcahy e \"Contatto finale\" di Armand Mastroianni. Nel 2009 ottiene una buona visibilit\u00e0 interpretando il ruolo della malvagia vampira Lorena nella serie televisiva della HBO \"True Blood\". L'attrice aveva gi\u00e0 interpretato il personaggio in un episodio della prima stagione, per poi diventare ricorrente nella seconda e terza stagione.\nNel 2013 entra a far parte del cast principale della serie televisiva \"Devious Maids - Panni sporchi a Beverly Hills\" nella quale interpreta il ruolo dell'attrice Peri Westmore.\nNel 2014 e nel 2015 fa parte del cast della serie televisiva \"Stalker\"."}
{"id": "2744875", "revid": "239439", "url": "https://it.wikipedia.org/wiki?curid=2744875", "title": "Ian Hainsworth", "text": ""}
{"id": "2744877", "revid": "131145", "url": "https://it.wikipedia.org/wiki?curid=2744877", "title": "Ahmed bey Zogu Zog I", "text": ""}
{"id": "2744879", "revid": "131145", "url": "https://it.wikipedia.org/wiki?curid=2744879", "title": "Ahmed Zogu", "text": ""}
{"id": "2744881", "revid": "76963", "url": "https://it.wikipedia.org/wiki?curid=2744881", "title": "Wes Brown (attore)", "text": "Biografia.\nNato a Fort Worth, Texas, e cresciuto a Baton Rouge, Louisiana, dove ha studiato presso la Louisiana State University. Inizia la sua carriera nel 2005 partecipando alla miniserie TV in sei puntate \"Beach Girls\", l'anno seguente prende parte a due film dalla tematiche sportive, \"We Are Marshall\" e \"Glory Road - Vincere cambia tutto\". \nDopo altri lavori televisivi, tra cui la partecipazione ad un episodio di \"\", nel 2009 prende parte a buona parte della seconda stagione della serie TV \"True Blood\", dove interpreta il ruolo di Luke McDonald."}
{"id": "2744886", "revid": "357738", "url": "https://it.wikipedia.org/wiki?curid=2744886", "title": "Microscopia a forza atomica", "text": ""}
{"id": "2744887", "revid": "29116132", "url": "https://it.wikipedia.org/wiki?curid=2744887", "title": "Pompa dell'aria", "text": ""}
{"id": "2744896", "revid": "365417", "url": "https://it.wikipedia.org/wiki?curid=2744896", "title": "Cosmo", "text": "Con il termine cosmo in filosofia s'intende un sistema ordinato o armonico. L'origine della parola \u00e8 il greco \u03ba\u03cc\u03c3\u03bc\u03bf\u03c2 (\"k\u00f3smos\") che significa \"ordine\" in particolare quello assunto dall'esercito schierato per la battaglia ed \u00e8 il concetto opposto a caos (la parola cosmetico deriva dalla stessa radice). Nel linguaggio scientifico \"cosmo\" \u00e8 considerato sinonimo di universo, in particolare in relazione al continuum spazio-temporale dentro l'ipotetico multiverso. In russo, la parola \u03ba\u043e\u0441\u043c\u043e\u0441 (\"kosmos\") significa semplicemente \"spazio\".\nCollegato al termine cosmo sono anche il cosmismo russo, una corrente di pensiero emersa in Russia all'inizio del XX secolo, che metteva la conquista del cosmo al centro della propria dottrina e l'antropocosmismo principio fondamentale del sistema olistico filosofico del filosofo-scienziato russo Valerij Sagatovskij.\nCosmologia.\nLa filosofia si occupa del cosmo nella branca chiamata cosmologia (dal greco antico \u03ba\u03cc\u03c3\u03bc\u03bf\u03c2 \"k\u00f3smos\", \"ordine\" e \u03bb\u03cc\u03b3\u03bf\u03c2 \"l\u00f3gos\", discorso) che studia la struttura e le leggi che regolano l'universo concepito come un insieme ordinato. La cosmologia filosofica si interessa dell'universo in riferimento allo spazio, al tempo e alla materia, mentre esclude dalla sua indagine le domande relative all'origine e al fine ultimo del cosmo, alle quali cerca di rispondere la cosmogonia oltre che le cosmologie intese in senso religioso o mitologico.\nLa moderna cosmologia astronomica \u00e8 invece la scienza che ha come oggetto di studio l'universo nel suo insieme, del quale tenta di spiegare in particolare origine ed evoluzione. In questo senso, \u00e8 strettamente collegata con la cosmologia filosofica. La cosmologia astronomica ha il compito di correggere o espungere la miriade di teorie metafisiche o religiose sulle origini del mondo.\nLa cosmologia ha le sue radici storiche nelle narrazioni religiose sull'origine di tutte le cose (cosmogonie) e nei grandi sistemi filosofico-scientifici pre-moderni (come il sistema tolemaico). Attualmente la cosmologia \u00e8 una scienza fisica nella quale convergono diverse discipline, quali l'astronomia, l'astrofisica, la fisica delle particelle, la relativit\u00e0 generale. Partendo dall'osservazione degli oggetti celesti pi\u00f9 vicini e pi\u00f9 conosciuti ed estendendo le ricerche a quelli lontani, le ricerche mirano a determinare il processo di formazione e l'et\u00e0 del pianeta Terra, la generazione del sistema solare, l'evoluzione del Sole e quella stellare, la formazione delle galassie ed il comportamento evolutivo dell'universo nel suo insieme.\nCosmogonia.\nIl termine \"cosmogonia\" appare per la prima volta nel V secolo a.C. da parte di Leucippo, che firma una \"Grande cosmogonia\" da cui Democrito ricaver\u00e0 la sua \"Piccola cosmogonia\". \nLa variante mitico-religiosa di \"cosmogonia\" si connota come \"narrazione della creazione\" (dal greco \"k\u00f3smos\", mondo e \"g\u00e9n\u00e9sthai\", nascere), a volte definito mito delle origini: \u00e8 la leggenda, il racconto, o lo studio di come si sia generato l'universo. Le variante cosmogoniche in senso mitico sono numerosissime, concernendo ogni cultura arcaica ed antica, ben documentate in etnologia e antropologia culturale. Nelle cosmogonia si pu\u00f2 osservare una distinzione tra quelle che si riferiscono a un essere supremo creatore come persona separata dal mondo e quelle che riportano la creazione a uno o pi\u00f9 principi. Tra le prime cosmogonie vanno annoverate quelle delle religioni monoteistiche, quali il mazdeismo, il giudaismo, l'islamismo, e delle religioni primitive che concepiscono la nozione di un essere supremo creatore. Nell'ambito delle cosmogonie creazionistiche una caratteristica propria di quelle pi\u00f9 antiche \u00e8 l'impossibilit\u00e0 di concepire una creazione dal nulla come invece accade nella cosmogonia occidentale. "}
{"id": "2744900", "revid": "1169970", "url": "https://it.wikipedia.org/wiki?curid=2744900", "title": "Chiesa russa ortodossa", "text": ""}
{"id": "2744905", "revid": "72396", "url": "https://it.wikipedia.org/wiki?curid=2744905", "title": "Larry Smith (musicista)", "text": "\u00c8 l'ex batterista della band satirica Bonzo Dog Doo-Dah Band.\nOriginariamente era stato invitato da Vivian Stanshall a suonare la tuba e a ballare il tip tap. Cominci\u00f2 a suonare la batteria dalla registrazione di \"I'm the Urban Spaceman\" in poi. La Bonzo Dog Doo-Dah Band apparve nel film \"Magical Mystery Tour\" e apparve nella serie televisiva \"Do Not Adjust Your Set\". Come solista Smith and\u00f2 in tour anche con Eric Clapton, Elton John e George Harrison. Smith era amico di Harrison e realizzarono la copertina per l'album \"Gone Troppo\". Harrison scrisse e registr\u00f2 anche una canzone su di lui intitolata \"His Name Is Legs (Ladies and Gentlemen)\" nell'album \"Extra Texture (Read All About It)\". La registrazione comprende anche la voce di \"Legs\" stesso, che ball\u00f2 anche il tip tap nella canzone \"I Think I'm Going To Kill Myself\" di Elton John dell'album \"Honky Ch\u00e2teau\". Partecip\u00f2 anche alla canzone \"Legs Larry at Television Centre\" di John Cale nell'album \"The Academy in Peril\".\nIl 28 gennaio 2006 partecip\u00f2 insieme agli altri membri sopravvissuti della Bonzo Dog Doo-Dah Band in un concerto/riunione al London Astoria.\nLa Smug Records pubblic\u00f2 l'EP digitale \"\"Legs\" Larry Smith's - Call Me, Adolf\", un'uscita digitale prodotto da Gus Dudgeon reperibile su iTunes dal 21 marzo 2009."}
{"id": "2744906", "revid": "54354", "url": "https://it.wikipedia.org/wiki?curid=2744906", "title": "TREC", "text": ""}
{"id": "2744910", "revid": "1603714", "url": "https://it.wikipedia.org/wiki?curid=2744910", "title": "Giovanni Venerucci", "text": "\u00c8 stato uno dei nove patrioti, tra cui Attilio ed Emilio Bandiera di Venezia, Giacomo Rocca di Lugo, Anacarsi Nardi di Modena, Nicola Ricciotti Comandante di battaglione nell'Esercito Spagnolo e Cavaliere dell'Ordine di San Ferdinando, Domenico Moro, Francesco Berti e Domenico Lupatelli che furono giustiziati in Cosenza il 25 luglio 1844 dalle troppe borboniche. Ad altri tre compagni di spedizione, Giuseppe Pacchioni di Bologna, Carlo Osmani di Ancona e Giovanni Vanessi di Venezia la pena fu tramutata in ergastolo. Giuseppe Pacchioni, superstite della spedizione e bravo incisore, durante le prigioni in Cosenza ritrasse i volti di sei dei suoi compagni di cella. Il Pacchioni non termin\u00f2 l'opera perch\u00e9, mentre stava ritraendo il settimo volto, suon\u00f2 l'ora fatale del supplizio. Il Pacchioni conserv\u00f2 quei disegni come reliquie e grazie ali stessi dopo cinque lustri fu realizzato in Cosenza il Monumento ai Fratelli Bandiera e compagni. Per tal motivo oggi noi tutti conosciamo i volti di quei patrioti che altrimenti sarebbero rimasti ignoti. In sua memoria \u00e8 presente una lapide a Rimini in piazza Cavour. Il giorno 17 marzo 2016, nella \u201cGiornata nazionale dell'Unit\u00e0\u201d, si \u00e8 svolta a Rimini la cerimonia di scoprimento di un busto di Giovanni Venerucci, nella via a lui dedicata. \"A Giovanni Venerucci \u2013 si legge nella targa che accompagna il busto del patriota riminese, realizzato dallo scultore Orazio Vitaliti e dono dell'omonima associazione culturale cittadina a lui intitolata alla citt\u00e0 \u2013 protomartire riminese del Risorgimento italiano, nell'impavida e grande azione dei fratelli Bandiera gett\u00f2 gloriosamente la vita per il bene della futura et\u00e0 e della divinata patria.\u201d "}
{"id": "2744924", "revid": "110157", "url": "https://it.wikipedia.org/wiki?curid=2744924", "title": "Betonicina", "text": "La betonicina \u00e8 un alcaloide presente nelle foglie della betonica comune."}
{"id": "2744928", "revid": "216401", "url": "https://it.wikipedia.org/wiki?curid=2744928", "title": "UCI Indoor Cycling World Championships", "text": ""}
{"id": "2744931", "revid": "2091899", "url": "https://it.wikipedia.org/wiki?curid=2744931", "title": "Chiesa russa", "text": ""}
{"id": "2744934", "revid": "1748167", "url": "https://it.wikipedia.org/wiki?curid=2744934", "title": "Draaga", "text": "Draaga \u00e8 un personaggio alieno immaginario nell'Universo DC. Comparve per la prima volta in \"Superman\" dal n. 28 al n. 32 nella storia del 1989 dal titolo \"Gladiatore\".\nStoria del personaggio.\nNella storia \"Gladiatore\", Superman, che si era autoimposto un esilio dalla Terra a causa di alcuni problemi mentali di cui soffriva all'epoca, fu costretto dal criminale spaziale Mongul a partecipare alle sue gare in veste di gladiatore. Draaga era il campione imbattuto della competizione, ma Superman lo sconfisse, rifiutando per\u00f2 di ucciderlo. Questo sconcert\u00f2 Draaga, il cui codice d'onore prevedeva per lui una rivincita contro Superman, sebbene successivamente fin\u00ec per rispettare il supereroe. Dopo che Mongul fu deposto da Superman, gli alieni che controllavano il Pianeta della Guerra scelsero Draaga come nuovo leader.\nInfine Draaga abbandon\u00f2 la sua nuova posizione per andare alla ricerca di Superman. Nel suo viaggio trov\u00f2 alcuni frammenti della tuta dell'eroe (fatti a brandelli durante la sua permanenza sul Pianeta della Guerra), che egli indoss\u00f2 come omaggio al guerriero che lo aveva sconfitto. Dopo aver preso un \"taxi spaziale\" arriv\u00f2 sulla Terra e si scontr\u00f2 con Superman in un combattimento mortale. Superman, all'epoca sotto l'influsso dell'Eradicatore (un artefatto kryptoniano), combatt\u00e9 Draaga a New York e sulla Luna, e stava per dargli il colpo finale quando fu teletrasportato via dal combattimento dal Professor Hamilton. Draaga fu trascinato via, incosciente, dall'autista del \"taxi spaziale\", che si preoccup\u00f2 di racimolare la sua tariffa.\nDraaga ritorn\u00f2 nella storia \"Panic in the Sky\" dove fu assoldato da Maxima per uccidere Superman. Il Superman che incontr\u00f2 era in realt\u00e0 la Supergirl Matrice con le sembianze di Superman, che perse contro Draaga su un asteroide. La seconda volta, Draaga perse sul Pianeta della Guerra in una competizione tenuta da Brainiac. Successivamente, Draaga si un\u00ec a Superman in un combattimento contro Brainiac per riavere il suo onore. Fu ucciso mentre saltava su un dispositivo anti-vita organico anti-materiale creato da Brainiac e seppellito sotto il Cleric, l'asteroide su cui si batt\u00e9 contro Supergirl. La mutaforma Matrice onor\u00f2 Draaga per il resto della battaglia contro Brainiac adottando le sue sembianze.\nPoteri e abilit\u00e0.\nDraaga possiede la super forza ed una super resistenza ai danni. La sua forza \u00e8 quasi pari a quella di Superman.\nComparse in altri media.\nDraaga comparve nell'episodio \"Il pianeta della guerra\", della serie animata \"Justice League\", adattamento animato della storia \"Gladiatore\"."}
{"id": "2744945", "revid": "1924342", "url": "https://it.wikipedia.org/wiki?curid=2744945", "title": "Ultratop 50 Singles (Fiandre)", "text": "La Ultratop 50 Singles \u00e8 la classifica dei singoli che vendono pi\u00f9 copie nelle Fiandre, in Belgio, stilata settimanalmente dall'organizzazione no-profit Ultratop. La classifica \u00e8 stata fondata il 31 marzo 1995.\nClassifica di tutti i tempi.\nLa seguente lista elenca i singoli musicali di maggior successo nella classifica delle Fiandre a partire dal 1954 (quindi anche precedenti alla divisione della classifica belga tra Fiandre e Vallonia avvenuta nel 1995) secondo i dati forniti dal sito ufficiale di Ultratop, rintracciabili sotto la voce \"Top aller tijden\"."}
{"id": "2744946", "revid": "62004", "url": "https://it.wikipedia.org/wiki?curid=2744946", "title": "Coppe del mondo UCI", "text": "Le Coppe del mondo UCI (en. \"UCI World Cup\") sono competizioni multiprova organizzate dall'Unione Ciclistica Internazionale nelle diverse specialit\u00e0 del ciclismo.\nLe Coppe del mondo organizzate dalla UCI nelle diverse specialit\u00e0 sono:\nAltre Coppe del mondo, organizzate in passato, sono state soppresse:"}
{"id": "2744950", "revid": "729019", "url": "https://it.wikipedia.org/wiki?curid=2744950", "title": "Loire-Nieuport LN 401", "text": "Il Loire-Nieuport LN-401 era un bombardiere in picchiata monomotore con configurazione ad ala di gabbiano rovesciata ad uso navale prodotto dal consorzio statale francese Soci\u00e9t\u00e9 nationale des constructions a\u00e9ronautiques de l'ouest (SNCAO) negli anni quaranta.\nCostruito in 15 esemplari, era la versione di serie imbarcata basata sull'originario Nieuport Ni-140, il cui sviluppo venne prima abbandonato e poi ripreso nel prototipo Loire-Nieuport LN-40, ed adottata dall'A\u00e9ronautique navale, la componente aerea della Marine nationale francese.\nStoria.\nNei primi anni trenta la Nieuport cominci\u00f2 a manifestare interesse verso le possibilit\u00e0 tattiche offerte dal bombardamento in picchiata per la maggior precisione offerta da un bombardiere di tale tipo nell'ambito di un conflitto aeronavale.\nDopo la realizzazione, nel 1935, del Nieuport Ni-140 restato per\u00f2 a livello di prototipo ed accantonato per problemi di giovent\u00f9, il gruppo di progettazione che faceva capo all'ingegner Pillon riprese l'idea un anno pi\u00f9 tardi e, convinti della bont\u00e0 del progetto, vollero riproporre un velivolo che si sviluppava, migliorandolo, dal progetto originale.\nSviluppo.\nLa designazione aziendale era nuovamente mutata in Loire-Nieuport a seguito della nazionalizzazione avviata in Francia dalla met\u00e0 degli anni trenta e che determin\u00f2 l'instaurazione di consorzi statali ma l'ufficio di progettazione dopo l'uscita di Gustave Delage era rimasto sostanzialmente lo stesso.\nIl nuovo progetto, designato Loire-Nieuport LN-40, riprendeva l'impostazione generale del precedente Ni-140, caratterizzato dall'ala a gabbiano rovesciata posizionata bassa, adottando per\u00f2 una nuova fusoliera con abitacolo monoposto derivata dal caccia sperimentale Ni-161, un nuovo carrello d'atterraggio semiretrattile ed un nuovo sistema di sgancio della bomba che, grazie ad un castello tubolare, veniva allontanata dalla parte inferiore scongiurando l'interferenza con il disco dell'elica. Anche in questo caso, come nel precedente Ni-140, l'aspetto e le soluzioni tecniche risultarono molto simili a quelle adottate sullo Ju 87 \"Stuka\", somiglianze che basteranno alla direzione commerciale della Junkers per segnalare alle autorit\u00e0 tedesche l'accusa verso Pillon di spionaggio durante l'occupazione tedesca nel corso della seconda guerra mondiale.\nLa costruzione del prototipo, avviata nel 1936 negli stabilimenti di Issy-les-Moulineaux, si concretizz\u00f2 in poco pi\u00f9 di un anno quindi, dopo le prove statiche, venne portato in volo per la prima volta nel giugno 1938 dall'aeroporto di V\u00e9lizy-Villacoublay ai comandi del pilota collaudatore SNCAO Pierre Nadot. Le prime prove in volo rivelarono un'ancora difficoltoso controllo di stabilit\u00e0 per cui venne deciso di porvi rimedio adottando un nuovo impennaggio cruciforme che, oltre alla deriva originale, ne integrava altre due, di minori dimensioni, posizionate sui piani orizzontali. Le prove ufficiali ebbero inizio il successivo settembre, dopo l'aggiornamento tecnico del prototipo, protrattesi in novembre presso il centro prove della Marine nationale situato a Saint Raphael dove venne testato in condizioni di picchiata.\nI modelli definitivi.\nIl modello era stato preventivamente ordinato in altri sei esemplari dalla Marine nationale i quali, dopo le modifiche introdotte, sono stati ridesignati LN-401. I buoni risultati in sede di prove convinsero la marina ad emettere, nel febbraio 1939, un ulteriore ordine per 36 apparecchi i quali cominciarono ad essere consegnati dalla met\u00e0 dell'anno. Nello stesso periodo anche l'Arm\u00e9e de l'air manifest\u00f2 interesse per il modello, riconoscendone l'efficacia per avere incontrato lo \"Stuka\" come avversario del gruppo di spedizione francese, l'Escuadrilla Espa\u00f1a, parte della Escuadrilla Internacional integrata nella Fuerzas A\u00e9reas de la Rep\u00fablica Espa\u00f1ola, impiegato dalla Legione Condor durante la Guerra di Spagna. Ne venne perci\u00f2 richiesta una variante, che assunse la designazione LN-411, dove si eliminava l'ala ripiegabile, non pi\u00f9 necessaria, ed il sistema di sgancio della bomba sostituito da un semplice attacco.\nImpiego operativo.\nNel novembre 1939 vennero consegnati i primi 16 esemplari, iniziando dalla escadrille AB1, la quale dopo l'iniziale coinvolgimento della Francia nella seconda guerra mondiale venne riequipaggiato con i Vought V-156-F, gli statunitensi SB2U Vindicator modificati sulle specifiche della Marine nationale. Gli esemplari vennero quindi trasferiti alle escadrille AB2 e AB4 ed impiegati inizialmente nel controllo del territorio costiero. Gli LN-401 era previsto fossero assegnati alla portaerei \"B\u00e9arn\", in sostituzione dell'oramai anziano aerosilurante/bombardiere biplano Levasseur PL 7 che la equipaggiava da circa un decennio, ma in realt\u00e0 non furono mai destinati all'unit\u00e0 navale venendo utilizzati solamente dalle basi costiere a terra.\nIl protrarsi della situazione di stallo durante la finta guerra consigli\u00f2 l'equipaggiamento da parte della AB4 con la variante terrestre destinata all'aeronautica militare, l'LN-411, spostando gli esemplari in suo possesso tra l'escadrille AB2, la base aeronavale di Lanv\u00e9oc-Poulmic ed un reparti di riservisti che presidiava l'aeroporto di Cherbourg-Maupertus.\nI primi scontri si ebbero in occasione dell'inizio della Campagna di Francia. Il 15 maggio 1940 una squadriglia di nove bombardieri tra V-156-F e LN-401 vennero inviati a supporto delle truppe dei Paesi Bassi, attaccando con successo le truppe tedesche sull'isola di Walcheren e bombardando il nemico senza subire perdite. La situazione favorevole iniziale si protrasse solo pochi giorni fino a che non ci fu uno scontro diretto con i reparti contraerei e la caccia della Luftwaffe. In occasione dell'avanzata tedesca che aveva raggiunto, solo cinque giorni pi\u00f9 tardi, il fiume Oise, i velivoli francesi vennero inviati a distruggere i ponti per ritardare l'avanzata dei carri armati della 7. Panzer-Division. Bench\u00e9 la presenza della FlaK tedesca risultava una minaccia, probabilmente per la somiglianza con lo \"Stuka\", la reazione non fu immediata permettendo al gruppo di centrare un ponte ma, anche per la presenza dei Messerschmitt Bf 109 che assicuravano la copertura aerea della zona, le perdite si attestarono su 5 V-156-F ed un LN-401. Successivamente gli esemplari basati a Hy\u00e8res vennero impiegati anche verso obiettivi italiani come nell'attacco a Genova del 14 giugno dove fornirono supporto aereo alle unit\u00e0 della Marine nationale.\nCon l'instaurazione del Regime di Vichy a seguito dell'armistizio firmato con i tedeschi, gli esemplari sopravvissuti vennero presi in carico dalla neofondata Arm\u00e9e de l'air de l'armistice, quindi messi a terra e, tranne quelli probabilmente sequestrati dalle autorit\u00e0 militari tedesche, trasferiti a Biserta nelle strutture dell'aeroporto ed idroscalo di Karouba, in Tunisia. A seguito delle vicende belliche nell'ambito dell'Operazione Torch il deposito dove erano stivati i velivoli venne distrutto."}
{"id": "2744961", "revid": "1543377", "url": "https://it.wikipedia.org/wiki?curid=2744961", "title": "Dutch Top 40", "text": "La Dutch Top 40 (Dutch: nederlandse) \u00e8 una classifica settimanale di musica, che in origine si chiamava \"Veronica Top 40\", perch\u00e9 introdotta per la prima volta dalla radio pirata olandese Radio Veronica. La trasmissione ha mantenuto il nome \"The Top Veronica 40\" fino al 1974, anno in cui la radio pirata fu costretta a chiudere. L'iniziatore della top 40 nei Paesi Bassi \u00e8 stato Joost den Draaijer . La classifica \u00e8 simile a quella della Billboard Hot 100 negli Stati Uniti.\nStoria.\nLa prima Top 40 fu presentata il 2 gennaio 1965, con al posto pi\u00f9 alto della classifica \"I Feel Fine\" dei Beatles. Nel 1974, la Top 40 fu acquistata dalla Stichting Nederlandse Top 40 che la chiam\u00f2 De Nederlandse Top 40. Si tratta di una delle tre hit-parade ufficiali dei Paesi Bassi: le altre due sono la Single Top 100 e la Mega Top 50. Contrariamente alla Single Top 100, la Top 40, come la Mega Top 50, include gli airplay, cio\u00e8 il numero di volte che un brano viene trasmesso in radio. Attualmente, Dutch Top 40 \u00e8 trasmessa dall'emittente olandese Radio 538. Jeroen Nieuwenhuize presenta il programma ogni venerd\u00ec pomeriggio dalle 14.00 alle 18.00. The Dutch Top 40 \u00e8 il programma col pi\u00f9 alto indice d'ascolto in quella fascia oraria."}
{"id": "2744964", "revid": "38120", "url": "https://it.wikipedia.org/wiki?curid=2744964", "title": "Kuma Jr.", "text": ""}
{"id": "2744968", "revid": "15756", "url": "https://it.wikipedia.org/wiki?curid=2744968", "title": "Syndicat national de l'\u00e9dition phonographique", "text": "La Syndicat national de l'\u00e9dition phonographique, tradotto come Sindacato Nazionale dell'Editoria Fonografica, (solitamente abbreviato in SNEP) \u00e8 la principale organizzazione sindacale professionale francese, affiliata del MEDEF (movimento di imprese francesi) che protegge gli interessi dell'industria musicale francese.\nViene fondata nel 1922 e ad oggi raggruppa 48 compagnie attive nel settore dell'industria musicale.\nClassifiche.\nSNEP compila anche le classifiche francesi e si occupa di assegnare le certificazioni dei dischi d'oro, di platino e di diamante.\nDa settembre 2002, le categorie delle diverse classifiche ufficiali sono le seguenti:\nIl termine \"nouveaut\u00e9\" indica che il primo giorno di uscita dell'album \u00e8 inferiore a due anni mentre il prezzo pieno indica che l'album viene venduto a un prezzo superiore o uguale a 10 euro. Pertanto questo implica che tutti i dischi in vendita da pi\u00f9 di due anni o che vengono venduti a meno di dieci euro sono automaticamente esclusi dalla classifiche \"nouveaut\u00e9\".\nI dischi venduti a met\u00e0 prezzo o a prezzo di bilancio vengono classificate in due classifiche distinte ed includono anche gli album venduti nei negozi a prezzi scontati."}
{"id": "2744969", "revid": "1851848", "url": "https://it.wikipedia.org/wiki?curid=2744969", "title": "Pasquale Traini", "text": "Carriera.\nGiocatore.\nCresciuto nel , esordisce con gli abruzzesi in Serie C2, prima di approdare al in serie cadetta. Trascorre molte stagioni in questa serie, anche con le maglie di , e con il quale conquista la Serie A dove rimane per poco pi\u00f9 di due stagioni.\nPassa in seguito al Pescara e al Messina in Serie B, per poi scendere ulteriormente di categoria al prima e al e al Baracca Lugo poi. Conclude la carriera con la maglia del Castel San Pietro.\nDopo il ritiro.\nDopo il ritiro, diventa direttore sportivo dello stesso Castel San Pietro fino al gennaio 1999. In seguito occupa incarichi dirigenziali anche allo Spezia occupandosi del settore giovanile dal 2000.\nIl primo incarico in panchina \u00e8 invece datato 2005 quando il Castel San Pietro lo assume come allenatore per coprire la carenza di patentino di Andrea Orecchia: nel corso della stagione diventa per\u00f2 unico allenatore della squadra per via delle dimissioni dello stesso Orecchia, per essere infine sostituito anch'egli a stagione in corso."}
{"id": "2744971", "revid": "83531", "url": "https://it.wikipedia.org/wiki?curid=2744971", "title": "L'isola dei leoni", "text": "L'isola dei leoni \u00e8 un album del 2006 di Leone Di Lernia."}
{"id": "2744972", "revid": "287204", "url": "https://it.wikipedia.org/wiki?curid=2744972", "title": "Fran Merida", "text": ""}
{"id": "2744976", "revid": "83531", "url": "https://it.wikipedia.org/wiki?curid=2744976", "title": "Classica di Amburgo 1999", "text": "La Classica di Amburgo 1999 (ufficialmente \"HEW Cyclassics\" per motivi di sponsorizzazione), quarta edizione della corsa, si svolse il 15 agosto 1999 su un percorso totale di 253\u00a0km. Fu vinta dall'italiano Mirko Celestino che termin\u00f2 la gara in 6h20'39\", imponedosi in solitaria seguito dal tedesco Raphael Schweda, mentre complet\u00f2 il podio il lettone Rom\u0101ns Vain\u0161teins.\nPartenza con 191 ciclisti, dei quali 118 completarono la gara.\nPercorso.\nLa HEW Cyclassics si corse su un circuito di 253\u00a0km attraverso la citt\u00e0 di Amburgo e la campagna circostante. Il percorso era prevalentemente pianeggiante e adatto ai velocisti."}
{"id": "2744982", "revid": "768068", "url": "https://it.wikipedia.org/wiki?curid=2744982", "title": "La mummia (franchise)", "text": "La mummia \u00e8 un media franchise multimiliardario composto da una trilogia cinematografica. I film, \"La mummia\", \"La mummia - Il ritorno\" e \"La mummia - La tomba dell'Imperatore Dragone\", sono usciti rispettivamente nel 1999, 2001 e 2008.\nLa trilogia \u00e8 considerata il remake di \"La mummia\" del 1932 diretto da Karl Freund, con Boris Karloff nel ruolo di Imhotep. Il franchise ha subito un riavvio nel 2017, con \"La mummia\" di Alex Kurtzman, che fa parte del \"Dark Universe\" della Universal Pictures.\nBotteghino.\nTabella sull'incasso cinematografico dei tre film, compreso il primo spin off (i seguiti del \"Re Scorpione\" non sono mai usciti al cinema ma solo in formato home video)\nReboot.\nNel 2015 viene annunciato dalla Universal Pictures un nuovo film dedicato alla Mummia, con alla regia Alex Kurtzman, tra i protagonisti figurano Tom Cruise, Annabelle Wallis, Jake Johnson e Russell Crowe, la data \u00e8 fissata al 8 giugno 2017."}
{"id": "2744989", "revid": "767487", "url": "https://it.wikipedia.org/wiki?curid=2744989", "title": "Delaney &amp; Bonnie", "text": "Delaney &amp; Bonnie (noti anche come Delaney &amp; Bonnie &amp; Friends) sono stati un gruppo rock attivo nella seconda met\u00e0 degli anni sessanta ed i primi anni del decennio successivo, formato dai due coniugi Delaney and Bonnie Bramlett e da altri musicisti che li hanno accompagnati nel corso degli anni.\nStoria del gruppo.\nDelaney Bramlett impar\u00f2 a suonare la chitarra da autodidatta nella sua citt\u00e0 natale, Pontotoc, nel Mississippi; si trasfer\u00ec poi a Los Angeles nel 1959, e divent\u00f2 un session man; suon\u00f2 tra gli altri per Leon Russell, Albert King ed Ike &amp; Tina Turner.\nNel 1968 Delaney spos\u00f2 la corista Bonnie Lynn O'Farrell, ed i due decisero di formare un gruppo, coinvolgendo anche Leon Russell.\nOttenuto un contratto con la Stax Records, incidono il loro primo album, \"Home\", pubblicato all'inizio del 1969, che non ebbe successo (anche per la scarsa promozione); decisero allora di passare all'Elektra Records per il loro secondo 33 giri, \"Accept No Substitute\" (pubblicato in autunno del 1969). Il disco riscosse un buon successo, attirando l'attenzione di George Harrison, che propose loro un contratto con l'etichetta dei Beatles, la Apple Records; la cosa non and\u00f2 in porto, ma la Elektra Records decise di rompere il contratto con il gruppo, che per\u00f2 venne contattato da Eric Clapton, anche lui colpito da \"Accept No Substitute\", per aprire i concerti del tour 1969-70 dei Blind Faith.\nIn realt\u00e0 Clapton spesso si esib\u00ec con il gruppo, apprezzandoli anche dal vivo, e da queste esibizioni nacque il terzo album, il live \"On Tour with Eric Clapton\", pubblicato dalla Atco e tratto dai concerti di dicembre in Inghilterra: il disco ottenne molto successo, diventando disco d'oro, ed il gruppo venne anche chiamato da Clapton per registrare il suo primo album da solista, prodotto da Delaney.\nPer la Atco pubblicarono altri due LP, \"To Bonnie from Delaney\" (1970) e \"Motel Shot\" (1971), acustico, da cui fu tratto il 45 giri \"Never Ending Song of Love\", che entr\u00f2 in classifica risultando alla fine dell'anno al 67\u00ba posto.\nNello stesso anno il gruppo apparve nel film \"Punto zero\" di Richard C. Sarafian, contribuendo alla colonna sonora con la canzone \"You Got to Believe\"; passarono poi alla Columbia Records, per cui a marzo 1972 pubblicarono \"D&amp;B Together\", che fu il loro ultimo album, poich\u00e9 l'anno successivo il gruppo si sciolse a causa del divorzio di Delaney e Bonnie."}
{"id": "2744991", "revid": "1647404", "url": "https://it.wikipedia.org/wiki?curid=2744991", "title": "Schweizer Hitparade", "text": "La Schweizer Hitparade \u00e8 la classifica musicale ufficiale settimanale della Svizzera. Regolata dalla sezione elvetica dell'IFPI e compilata dalla GfK Entertainment, la \"Hitparade\" svizzera si articola in varie classifiche, le cui principali sono la \"Singles Top 100\" e la \"Alben Top 100\". Le classifiche considerano il successo di brani, album e DVD musicali in tutte e quattro le aree linguistiche della Confederazione, tuttavia per la Svizzera romanda esistono una classifica singoli e una classifica album dedicate. Dal 1968, la classifica singoli \u00e8 presentata ogni domenica sulla radio pubblica tedescofona Radio SRF 3, inizialmente come una top 10 e con l'aggiunta progressiva di posizioni nel corso dei decenni seguenti. Dal 9 ottobre 2016 \u00e8 costituita da cento posizioni. La classifica album \u00e8 stata introdotta in Svizzera il 6 novembre 1983.\nLe classifiche attuali sono:\nClassifica singoli di tutti i tempi.\nLa seguente lista stila i singoli musicali di maggior successo nella classifica della Svizzera a partire dal 1968 secondo i dati forniti dal sito ufficiale di Hitparade.ch, rintracciabili sotto la voce \"Ewige Bestenliste\".\nInterpreti di singoli di maggior successo.\nClassifica interpreti di singoli di maggior successo.\nLa seguente lista stila gli artisti e i gruppi musicali secondo il successo complessivo dei loro singoli nella classifica della Svizzera a partire dal 1968 secondo i dati forniti dal sito ufficiale di Hitparade.ch, rintracciabili sotto la voce \"Ewige Bestenliste\".\nClassifica album di tutti i tempi.\nLa seguente lista stila gli album discografici di maggior successo nella classifica della Svizzera a partire dal 1983 secondo i dati forniti dal sito ufficiale di Hitparade.ch, rintracciabili sotto la voce \"Ewige Bestenliste\". La classifica \u00e8 basata sulle posizioni in classifica raggiunte dagli album e dal numero di settimane passate tra i pi\u00f9 venduti, e non \u00e8 una classifica dei dischi \"effettivamente\" pi\u00f9 venduti in Svizzera, basata cio\u00e8 sul numero di copie vendute.\nClassifica interpreti di album di maggior successo.\nLa seguente lista stila gli artisti e i gruppi musicali secondo il successo complessivo dei loro album nella classifica della Svizzera a partire dal 1968 secondo i dati forniti dal sito ufficiale di Hitparade.ch, rintracciabili sotto la voce \"Ewige Bestenliste\"."}
{"id": "2745002", "revid": "226458", "url": "https://it.wikipedia.org/wiki?curid=2745002", "title": "Episodi di American Dreams (terza stagione)", "text": "La terza stagione di \"American Dreams\" viene trasmessa su Mya di Mediaset Premium dal 7 dicembre 2009 alle ore 21:00, con due episodi per sera. In realt\u00e0 non si tratta di una prima visione, in quanto la stagione \u00e8 andata in onda qualche anno fa sul satellite. La terza stagione \u00e8 in onda per la prima volta in chiaro dall'8 agosto 2011 su Raidue, alle ore 9:30, per la prima volta in Italia in formato 16:9 (letterboxed)."}
{"id": "2745004", "revid": "339392", "url": "https://it.wikipedia.org/wiki?curid=2745004", "title": "Rita Cecchi Gori", "text": ""}
{"id": "2745009", "revid": "83531", "url": "https://it.wikipedia.org/wiki?curid=2745009", "title": "Leone 2000", "text": "Leone 2000 \u00e8 un album del 2000 di Leone Di Lernia."}
{"id": "2745015", "revid": "767487", "url": "https://it.wikipedia.org/wiki?curid=2745015", "title": "Mbej\u00fa", "text": "Con il termine di mbej\u00fa si indica un piatto tipico del Paraguay e del nord-est dell'Argentina (Misiones, Corrientes, Formosa, e parte del Chaco). \u00c8 una torta salata composta per lo pi\u00f9 di amido di manioca, anche se la sua preparazione pu\u00f2 ammettere anche altri ingredienti base, come la farina di mais.\nIl piatto \u00e8 un chiaro esempio della cucina paraguayana, di solito ipercalorica. Secondo alcuni studiosi della storia sociale del Paraguay tutta la cucina tipica del paese contempla piatti ricchi di calorie in seguito alla Guerra della Triplice Alleanza, che caus\u00f2 un vero genocidio nella popolazione e una marcata penuria di cibo; l'apporto di un numero elevato di calorie avrebbe cos\u00ec aiutato la sopravvivenza anche a chi non fosse stato in grado di mangiare ogni giorno.\nOrigine del nome.\nIl termine \u201cmbej\u00fa\u201d (che si pu\u00f2 anche scrivere in accordo con una delle grafie della lingua guaran\u00ed \u201cmbey\u00fa\u201d) significa semplicemente \u201ctorta\u201d nella lingua della popolazione originaria della zona. Il piatto costituisce una delle ricette pi\u00f9 antiche della cultura guaran\u00ed: assieme alla chipa ed alla sopa paraguaya (zuppa paraguayana) compone il \u201cTyra\u201d, termine che designa ogni alimento che possa accompagnare il mate cocido, il latte o il caff\u00e8, oppure che funge da complemento ad altri alimenti.\nIngredienti.\nPer preparare un tradizionale \u201cmbej\u00fa\u201d occorrono amido di manioca, farina di mais, uova, grasso di maiale, sale, formaggio fresco e latte. Per preparare una delle varianti pi\u00f9 diffuse, chiamata \u201cmbej\u00fa de fari\u00f1a\u201d, occorre sostituire l'amido con la farina di manioca.\nPreparazione.\nDopo aver sminuzzato l'amido ci si aggiunge il grasso di maiale e il formaggio sminuzzato, battendo tutto a mano fino a che si raggiunge la consistenza di una crema. Si uniscono in seguito uova, sale e latte continuando a battere il composto. Alla fine si incorporano ancora amido e farina di mais, mescolando con le mani fino a quando il composto arriva alla consistenza del pane grattato.\nDopo aver posto una padella ingrassata sul fuoco in modo da portarla ad una temperatura elevata, ci si versa circa un centimetro e mezzo della mescola preparata, appiattendo i bordi con il dorso di un cucchiaio. Si lascia cuocere il tutto per qualche minuto, muovendo la padella perch\u00e9 non si bruci al centro, e poi si gira il \u201cmbej\u00fa\u201d per farlo cuocere anche dall'altra parte."}
{"id": "2745021", "revid": "1543377", "url": "https://it.wikipedia.org/wiki?curid=2745021", "title": "Stephen Thomas Erlewine", "text": "Biografia.\n\u00c8 da alcuni considerato il Roger Ebert della critica musicale. Erlewine \u00e8 anche frontman di una band chiamata \"Who Dat?\"\n\u00c8 il nipote di Michael Erlewine, ex-musicista e fondatore di AllMusic."}
{"id": "2745024", "revid": "729019", "url": "https://it.wikipedia.org/wiki?curid=2745024", "title": "Vincenzo Arbarello", "text": "Fu un capitano degli Alpini, conosciuto come \"il conquistatore del Monte Nero, in riferimento ad un episodio della Prima guerra mondiale, e soprannominato \"el pare\" (il padre) dai suoi sottoposti.\nBiografia.\nNato a Torino il 22 febbraio 1874, da Domenico e MAJAT Giuseppa Maria, fu ammesso a frequentare la Regia Accademia Militare di Modena, dalla quale il 30 ottobre 1896 usc\u00ec con il grado di sottotenente, assegnato in forza al 2\u00ba Reggimento alpini. Con questo partecip\u00f2 alle operazioni di soccorso alle popolazioni colpite dal sisma del settembre 1905 in Campania, operando nei pressi di Salerno. Per le capacit\u00e0 dimostrate nella pianificazione delle operazioni di soccorso, il 24 ottobre 1906 gli fu attribuito un attestato di benemerenza dal Ministro dell'interno.\nPromosso capitano il 30 ottobre del 1911, pass\u00f2 in forza al Battaglione alpini \"Exilles\" del 3\u00ba Reggimento alpini, con il quale part\u00ec per la Campagna di Libia nel corso dello stesso anno. Si distinse particolarmente a Derna nei combattimenti del 17 gennaio e del 3 marzo 1912, per i quali fu decorato con una Medaglia di bronzo al valor militare A causa di una malattia rientr\u00f2 in Italia, il 31 marzo del 1914 assunse l'incarico di comandante della scorta che aveva il compito di proteggere la Commissione Confini incaricata di definire i confini del nascente stato dell'Albania. Tale missione venne anticipatamente interrotta per lo scoppio della prima guerra mondiale nell'agosto dello stesso anno.\nAll'ingresso in guerra del Regno d'Italia, il 24 maggio 1915, comandava la 84\u00aa Compagnia del Battaglione alpino \"Exilles\", inquadrato nella Brigata Modena appartenente all'8\u00aa Divisione. Il suo battaglione era schierato nella zona di Montemaggiore, e dopo l'inizio delle operazioni belliche occup\u00f2 in pochi giorni quota 1450 del Monte Stol.\nIl giorno 26 il battaglione occup\u00f2 il Monte Kozliak, e per il suo comportamento durante questa azione fu proposto per la concessione della Medaglia d'argento al valor militare.\nQuasi subito assunse il comando del neocostituito \"Gruppo alpino B\", che comprendeva le forze dei due battaglioni e che insieme al corrispondente \"Gruppo alpino A\" era agli ordini del generale Donato Etna. Il 30 maggio esegu\u00ec al comando dei suoi uomini, il primo attacco contro le posizioni austro-ungariche a nord-nord ovest del Monte Nero.\nIl Monte Nero.\nNella notte fra il 15 ed il 16 giugno del 1915, al comando di 130 uomini guid\u00f2 l'attacco notturno al Monte Nero, in condizioni di visibilit\u00e0 quasi assente per la notte senza luna e la nebbia. Poco prima dell'alba gli italiani attaccarono l'avamposto presidiato dal Nagyv\u00e1rader Infanterieregiment 4 del Regio esercito ungherese appena giuntovi dai Carpazi, dovendo necessariamente scoprirsi nell'ultima fase dell'avanzata e presentandosi al fuoco nemico a distanza ravvicinata. \nIl combattimento si svolse praticamente corpo a corpo, egli rest\u00f2 ferito gravemente e molte furono le perdite italiane, tuttavia alle 4:45 antimeridiane del giorno 16 la posizione era stata guadagnata e le truppe ungheresi sconfitte.\nL'episodio ebbe particolare rilievo poich\u00e9 si trattava del primo trionfo italiano durante la Grande Guerra ed egli fu decorato con la Croce di Cavaliere dell'Ordine militare di Savoia, e il governo francese gli concesse la Croce di guerra con palma di bronzo.\nDopo la presa di Monte Nero.\nIl 16 agosto, mentre si trovava nella zona di operazioni di Tolmino, rest\u00f2 ferito da una scheggia di granata venendo ricoverato presso l'ospedale di Torino. Il 15 febbraio 1916 fu promosso al grado di maggiore, ed assunse il comando del Battaglione alpini \"Monte Granero\", con il quale si distinse in Cadore ed in Carnia.\nIl motto del Battaglione \"Exilles\" era \"o roch, o valanga\" (o masso, o valanga), e cos\u00ec fu per il suo ufficiale: accampato a Casera Turri\u00e8 (Val Chiars\u00f2 di Carnia), sulle Alpi Carniche. Il 2 aprile 1917 rimase vittima di una valanga che invest\u00ec il baraccamento nel quale era alloggiato insieme al suo Aiutante maggiore tenente Emilio Botasso, ed a altri 14 militari, restandovi imprigionato e perdendo la vita. Vicino al cadavere fu reperito un foglietto nel quale aveva scritto, secondo la versione ufficiale, \n\"Credevo di morire diversamente: ho cercato di aiutare il mio tenente Botasso in tutti i modi ma inutilmente: muoio asfissiato nel nome d'Italia\" e per questo fu decorato con una seconda Medaglia d'argento, stavolta alla memoria.\nPer tale ultimo atto di paterno affetto, gli fu concessa una seconda Medaglia d'argento al valor militare (B.U.1917, pag. 7264). Nel luglio del 1929 venne inaugurata una caserma a Lui intitolata a Bardonecchia."}
{"id": "2745025", "revid": "1057320", "url": "https://it.wikipedia.org/wiki?curid=2745025", "title": "John Randy Taraborrelli", "text": "Taraborrelli \u00e8 famoso per essere l'autore di biografie di artisti e politici, molte delle quali divenute best seller.\nCarriera.\nTaraborrelli ha scritto diverse biografie di artisti e personaggi pubblici, perlopi\u00f9 statunitensi, tra le quali molte edizioni aggiornate e ampliate, e ha visto quattordici di loro apparire sulla lista dei best seller del New York Times tra i quali il suo libro del 2014, \"\"The Hiltons - The True Story of an American Dynasty\".\" Il suo primo best seller \u00e8 stato \"Call Her Miss Ross\" nel 1989.\nNel novembre 2012 \u00e8 stato annunciato che il canale via cavo \"Reelz\" aveva opzionato il suo best seller, \"After Camelot\", come una miniserie, ed \u00e8 stato annunciato che Katie Holmes sarebbe stata la protagonista. Sar\u00e0 la sua seconda miniserie televisiva, la prima fu messa in onda sulla NBC nel 2000 ed era basata sul suo libro \"\"Jackie, Ethel, Joan: Women of Camelot\".\"\nJ. Randy Taraborrelli \u00e8 conosciuto in USA come la principale autorit\u00e0 sulla vita di Michael Jackson grazie al suo libro best seller \"\"Michael Jackson -\" \"The Magic and the Madness\"\". Lavorando per la CBS News, \u00e8 stato inoltre inviato al processo a Jackson nel 2005 ed era l'unico giornalista della rete in aula il giorno in cui Jackson \u00e8 stato prosciolto da tutte le accuse nel giugno dello stesso anno. Ha anche co-condotto il funerale pubblico di Jackson, assieme alla giornalista Katie Couric, per la stessa rete nel luglio del 2009.\nNel 2014 \u00e8 stato annunciato che Kelli Garner e Susan Sarandon sarebbero state le protagoniste nella miniserie-adattamento del suo libro \"\"The Secret Life of Marilyn Monroe\" per il canale Lifetime.\nAttraverso la sua casa di produzione, la \"John Randy Taraborrelli Productions\", Taraborrelli ha sviluppato e prodotto una serie di progetti televisivi.\nTra gli ultimi libri di Taraborrelli figurano la prima biografia di Beyonc\u00e9, intitolata \"Becoming Beyonc\u00e9: The Untold Story\"\" e pubblicata nel 2015 e il suo 15\u00b0 best seller, \"Jackie, Janet &amp; Lee\" uscito nel 2017.\nVita privata.\nNel suo tempo libero, J. Randy Taraborrelli si allena nelle arti marziali. Ha conseguito una cintura nera in Tangsudo americano e una cintura blu in Jiu jitsu brasiliano."}
{"id": "2745026", "revid": "1522738", "url": "https://it.wikipedia.org/wiki?curid=2745026", "title": "Episodi di Due fantagenitori (quinta stagione)", "text": "La quinta stagione di \"Due fantagenitori\" \u00e8 composta da 19 episodi, pi\u00f9 quelli crossover con la serie \"Le avventure di Jimmy Neutron\". \u00c8 andata in onda negli USA dal 2 luglio 2004 al 25 novembre 2006.\nDiabolicamente Timmy.\nTimmy \u00e8 arrabbiato, in quanto i suoi genitori sono inflessibili; per cui per reazione desidera fare il contrario di quello che loro gli ordinano. Il risultato \u00e8 che, all'ordine di suo padre di fare il bravo, Timmy diventa malvagio e si appresta a distruggere la fabbrica di cosmetici di Dimmsdale: i suoi genitori, Cosmo e Wanda devono fermarlo.\nAl parco dei divertimenti.\nTimmy, per poter andare sulle montagne russe del Luna Park, desidera avere l'aspetto di un sedicenne, come l'et\u00e0 di Vicky. Sfortunatamente finisce nel vagoncino insieme a Vicky che, credendolo un modello norvegese, si innamora di lui, costringendolo a fuggire.\nBambole pericolose.\nDopo aver scoperto l'esistenza delle bamboline fai-tu, bamboline che hanno le sembianze di persone reali e possono controllare a distanza le persone a cui assomigliano, Timmy desidera averne alcune. Tutto sembra andare bene finch\u00e9 la bambolina fai-tu di Timmy rischia di essere tagliata da un taglia-rami elettrico, fortunatamente Timmy riesce a recuperarla in tempo.\nEnergia dolce.\nTimmy non mangia dolciumi da molto tempo, per cui desidera che gli unici alimenti esistenti siano i dolci. I primi giorni tutti sono contenti e pieni di energia, ma dopo 28 giorni sono tutti ingrassati a tal punto che la Terra inizia a rotolare verso il Sole.\nCatman torna bambino.\nTimmy, dispiaciuto perch\u00e9 Catman ha avuto un'infanzia triste, desidera che il supereroe ritorni bambino. I problemi sorgono quando l'ispettore scolastico, il signor Shallowgrave, vede Timmy e il piccolo Catman marinare la scuola e si lancia al loro inseguimento.\nIl compleanno di Tootie.\nTimmy si sente in colpa per non aver partecipato al compleanno di Tootie, che \u00e8 stato interamente rovinato da Vicky. Esprime quindi il desiderio che Cosmo e Wanda diventino temporaneamente i fantagenitori di Tootie, la quale desidera una festa con partecipanti tutti gli abitanti di Dimmsdale. Timmy dovr\u00e0 evitare che Tootie riveli a Crocker e a tutta Dimmsdale l'esistenza dei fantagenitori.\nFanta Gemelle.\nDopo essere stata sgridata da Jorgen per dei desideri pericolosi di Timmy, Wanda vede alla televisione sua sorella gemella Blonda, la quale sostiene che la sorella abbia la vita pi\u00f9 facile. Siccome Wanda pensa che sia Blonda ad avere la vita pi\u00f9 facile, la va a trovare. Qui le due sorelle si scambiano i corpi per vedere quale delle due ha la vita pi\u00f9 dura, ma ben presto si accorgeranno che entrambe hanno la vita dura.\nUna festa... indimenticabile.\nTimmy desidera che Mark Chang abbia un'autentica festa di F.L.A.R.G.; la festa si svolge in cinque giorni e ogni lettera corrisponde a un diverso modo di festeggiare. Nei primi quattro giorni accadono guai, senza comunque nulla di letale; all'ultimo giorno, il giorno G, il cui significato \u00e8 \"Good-bye\", Mark sta per distruggere la Terra: Timmy deve fermarlo.\nIncubo a tre dimensioni.\nTimmy \u00e8 annoiato dal film \"Il vulcano fantasma in 3-D\" e desidera che la lava del vulcano sia vera, arrivando a distruggere la casa di Vicky. Sperava che finalmente Vicky se ne andasse, invece finisce col peggiorare le cose, perch\u00e9 Vicky e la sua famiglia vengono ad abitare da lui. Timmy, per cacciarli, sfrutter\u00e0 allora gli occhiali 3-D.\nIl mondo senza Timmy Turner.\nSentendosi disprezzato, Timmy desidera non essere mai nato. Jorgen Von Strangle lo vuole pertanto portare nella dimensione di quelli che desiderano non essere mai nati. Timmy allora chiede una proroga: se riuscir\u00e0 a trovare qualcuno che senza di lui \u00e8 pi\u00f9 triste riavr\u00e0 la sua vita, altrimenti seguir\u00e0 Jorgen senza discutere. Tutti a Dimmsdale sono pi\u00f9 felici senza Timmy, il quale rischia di dover seguire Jorgen. Alla fine, Jorgen dice a Timmy che era solo una prova e gli concede di esprimere un desiderio, con il quale riporta tutto come prima.\nUniti contro Timmy.\nChester, A.J., Sanjay, Elmer e i genitori di Timmy vengono rapiti dai desideri negati di quest'ultimo (Gary, Dark Laser, Zucchinator, La sfinge, Super Bici e Super Water) su un'isola del Triangolo delle bermuda. Timmy dovr\u00e0 salvarli e, facendo leva sull'unico punto in comune che hanno i desideri negati, salver\u00e0 anche se stesso.\nLa fantastighiandola.\nCosmo ha problemi con la sua fantastighiandola, uno speciale organo magico che permette alle fate di cambiare aspetto. Purtroppo esiste un solo rimedio a questa malattia: un trapianto. L'unica soluzione \u00e8, quindi, trovare Anti-Cosmo.\nCrocker e la lampada magica.\nCrocker riceve in regalo da zio Albert la lampada di Norm il genio, scoprendo che anche Norm odia Timmy. All'inizio sembrano amici, ma alla fine Norm sar\u00e0 costretto a fuggire proprio da Timmy, perch\u00e9 i piani inutili di Crocker lo stanno facendo impazzire.\nI nuovi denti di Timmy.\nI denti da latte di Timmy finalmente si muovono. Il pi\u00f9 felice di tutti \u00e8 Jorgen Von Strangle, che vuole donarli alla Fatina dei denti per chiederle di diventare sua moglie. Ma i denti di Timmy non cadono, per cui Jorgen tenta di strapparglieli con le sue mani. La Fatina dei denti lo scopre e lo lascia; Timmy \u00e8 costretto a rimettere le cose a posto.\nAssalto al castello.\nCosmo e Wanda proibiscono a Timmy di entrare nel loro castello. Timmy disubbidisce e, utilizzando il transformer riduttore, si introduce nella casa dei Fantagenitori. Visitando il castello trova la Sala della fama; \u00e8 arrabbiato, perch\u00e9 fra tutti i ritratti non c'\u00e8 il suo. Timmy decide di impugnare la bacchetta magica di Cosmo per far uscire delle persone dai quadri e chiedere perch\u00e9 si sono meritati quel luogo. Sfortunatamente sbaglia sala ed entra nella Sala dell'infamia. Cos\u00ec, facendo uscire dai quadri tre cattivi ragazzi, si rende indirettamente responsabile delle cattiverie compiute dalla pi\u00f9 malvagia di loro, Mary Ann, colpevole di aver causato la Prima guerra mondiale, la quale vuole vendicarsi nei confronti di Cosmo e Wanda per essere prigioniera in un quadro.\nLa vendetta di Remy.\nRemy Buxaplenty \u00e8 tornato e diventa, per vendetta, il miglior amico di Timmy. Alla fine, proprio perch\u00e9 Timmy ha una vita fin troppo fortunata, rischia di perdere Cosmo e Wanda, perch\u00e9 non pensa pi\u00f9 a loro, e Remy confessa che lo ha fatto per vendetta.\nLa spazzatura magica.\nTimmy chiama Big Daddy, il padre di Wanda, per risolvere un problema di rifiuti magici creati da Cosmo. Purtroppo Big Daddy \u00e8 molto autoritario e si offende per i modi con cui Timmy lo approccia, quindi, insieme a Wanda, \u00e8 sul punto di andarsene.\nTimmy Fanta-star.\nTimmy scopre di essere la star principale del Fantamondo: \u00e8 stato sempre ripreso da telecamere nascoste. A questo punto Simon Sparklefield, il direttore dello show, gli propone alcuni cambiamenti nel suo tenore di vita. Ma diventano cos\u00ec marcati che Timmy sar\u00e0 costretto a rinunciare alla sua fama per non perdere Cosmo e Wanda.\nLe parole magiche.\nDurante una festa, i genitori di Timmy ingaggiano un prestigiatore scarso: il signor Pickles. Timmy esprime pertanto il desiderio di diventare un prestigiatore bravissimo, ma inizia a credere di essere anche un supereroe. Nel frattempo, il signor Pickles vuole vendicarsi di Timmy e si appresta a far scomparire Dimmsdale; il bambino, per fermarlo, \u00e8 costretto a rinunciare ai poteri magici.\nCaccia al tesoro.\nCosmo, Wanda e Timmy sono stati invitati a una caccia al tesoro indetta da Cupido, in cui il vincitore avr\u00e0 diritto a 30 secondi di desideri senza vincoli. Purtroppo alla gara partecipa anche Remy Buxaplenty, che riferisce a Timmy che, se vincer\u00e0, user\u00e0 i desideri per liberarsi di Cosmo e Wanda. A complicare le cose, Cosmo e Juandissimo ingaggiano una scommessa, in cui il fantagenitore del vincitore della gara avr\u00e0 come \"premio\" Wanda.\nLa Fanta accademia.\nTimmy vuole vedere un episodio speciale di Crash Nebula, solo che Cosmo e Wanda lo disturbano. Intanto l'episodio inizia: Sprig Speevak \u00e8 il primo terrestre ad essere stato ammesso alla Fanta accademia, un'accademia situata nello spazio, come premio per aver salvato la principessa Galaxala, direttrice della scuola. Nell'accademia, Sprig vorrebbe utilizzare l\"'Hyperdrive-enabled nebula V\", una speciale tuta che funziona con il pensiero, ma la sua insegnante \u00e8 assolutamente contraria. Il terrestre si innamora inoltre di una sua compagna, un'aliena di nome Ani, che per\u00f2 non ricambia i sentimenti. Ani rischia poi di finire dentro un buco nero, ma fortunatamente Sprig riesce a salvarla in tempo indossando, di nascosto dalla sua insegnante, la tuta. Da quel momento Sprig Speevak si ribattezza in Crash Nebula.\nIl giorno del trasloco.\nLa madre di Timmy si lamenta perch\u00e9 non riesce pi\u00f9 a vendere tante case come una volta. Timmy cerca di aiutarla facendole ritornare il suo \"tocco magico\" nel venderle, ma il bambino esagera nella magia, per cui sua madre finisce col vendere tutte le case di Dimmsdale, compresa la sua. Timmy e i suoi genitori decidono quindi di traslocare in una casa appartenente a una comunit\u00e0 gestita da Doug Dimmadome. In quel luogo tutti gli abitanti, bevendo il latte delle fattorie Dimmadome, entrano in una sorta di trance e cercano di far bere il latte anche a Timmy, ma lui rifiuta. Il bambino scopre poi che sotto tutto ci\u00f2 c'\u00e8 un piano diabolico di Doug Dimmadome, che verr\u00e0 sventato dallo stesso Timmy.\nLa grande Wanda.\nIl padre di Wanda, Big Daddy, viene rapito. A questo punto Wanda deve continuare a gestire l'azienda del padre. Intanto Timmy e Cosmo cercano di capire chi \u00e8 stato a rapirlo e dov'\u00e8 stato nascosto. Gli indizi li portano a casa di mamma Cosma.\nUn fratello maggiore per Timmy.\nTimmy si rende conto che sarebbe bello avere un fratello maggiore: ne desidera uno perfetto e lo chiama Tommy. Tutto va bene finch\u00e9 Tommy non decide di portarlo in Tibecuador, un Paese immaginario, a svolgere lavori massacranti. A peggiorare le cose, Timmy deve riconquistare Tootie, visto che quest'ultima si \u00e8 innamorata di Tommy.\nLa biblioteca magica.\nA Mark Chang si guasta la cintura magica che gli permette di trasformarsi in qualsiasi cosa, e Mandie, sua promessa sposa, ritorna per portarselo via. Timmy, caduto nel panico, desidera che la sua scuola diventi un libro di attivit\u00e0 per bambini di tre anni. Ma le cose peggiorano quando Mandie trova Timmy e vuole ucciderlo e le bacchette di Cosmo e Wanda sono andate perse.\nAttacco di intelligenza.\nTimmy desidera che suo padre diventi intelligente, ma lo diventa cos\u00ec tanto che comincia a sospettare di Cosmo e Wanda nel momento in cui li sente parlare. Il signor Turner decide di portarli ad una conferenza di scienziati per mostrare le loro corde vocali: Timmy \u00e8 costretto a fermarlo.\nUn'accademia speciale.\nTimmy, Chester e A.J. tornano a scuola dopo le vacanze e incontrano Remy Buxaplenty, il quale racconta di un posto chiamato F.U.N. dove ci si diverte soltanto. Allora Timmy e i suoi amici si trasferiscono l\u00ec, ma scoprono che in realt\u00e0 quel posto \u00e8 un'accademia militare. Timmy Chester e A.J. devono darsi da fare per andarsene.\nNelle profondit\u00e0 degli abissi.\nTimmy desidera avere dei poteri acquatici per poter nuotare e respirare sott'acqua. Cos\u00ec con Cosmo e Wanda si dirige ad Atlantide, dove Cosmo \u00e8 conosciuto per essere colui che ha sprofondato l'isola (come rivelato negli episodi \"Questo \u00e8 il tuo desiderio\" e \"Attacco al Fantamondo\").\nDetto-fatto.\nCosmo e Wanda vanno a visitare mamma Cosma che sta male. Intanto Timmy desidera avere un congegno che scambia i corpi delle persone; inizialmente lo usa per passare una verifica, ma poi ne approfitta e finisce per combinare guai.\nI bei vecchi tempi.\nPer una sera, il nonno paterno di Timmy fa da babysitter a Timmy. Per legare con lui cerca di trovare qualcosa che piace ad entrambi, ma questo si rivela difficile. Ad un certo punto si scopre che al nonno piacciono tantissimo i cartoni animati, cos\u00ec Timmy esprime il desiderio di entrare in un cartone animato degli anni trenta.\nPerduti nel futuro.\nIl signor Turner trova un vecchio fumetto su un bambino che abita nel futuro e lo regala a Timmy, che appena lo vede ne rimane incantato. Senza neanche leggerlo, Timmy desidera andare nel futuro, dove tutto \u00e8 pi\u00f9 tecnologico e i robot si prendono cura degli umani. Ma poi si accorge che il fumetto diceva anche che i robot conquisteranno il mondo, e cos\u00ec accade: toccher\u00e0 a Timmy salvare la Terra dai robot.\nL'idolo delle fate.\nIl Genio Norm viene liberato dal sindaco di Dimmsdale. In attesa che il sindaco esprima i suoi desideri, Norm legge una copia del manuale delle regole delle fate e apprende che qualsiasi creatura magica pu\u00f2 diventare un fantagenitore. Dopo aver deciso che questo \u00e8 il modo per sfuggire dalla sua lampada una volta per tutte, Norm fa s\u00ec che il sindaco lo trasporti a casa di Chester. Quest'ultimo trova la lampada e desidera che Timmy abbia pi\u00f9 tempo per stare fuori a giocare con lui. Norm esaudisce il desiderio, fornendo un clone a Timmy per marinare la scuola. Timmy, che ha avuto dei litigi con Cosmo e Wanda, trascorre tutto il giorno con l'amico, non sapendo che il clone lo sta mettendo in cattiva luce. I fantagenitori di Timmy danno le dimissioni, dopodich\u00e9 Jorgen sta per cancellare la memoria a Timmy, che fortunatamente riesce a mettere il clone al posto suo. Grazie al portale di Crocker, Timmy travestito raggiunge il Fantamondo e assiste al concorso Fairy Idol (Idolo delle fate), che \u00e8 stato messo in scena per scegliere se Cosmo e Wanda dovranno tornare a essere fantagenitori o saranno sostituiti. A questo concorso partecipano numerose creature magiche, tra cui Norm, Cosmo e Wanda. Timmy travestito avverte Cosmo e Wanda del complotto di Norm, i quali sono molto arrabbiati con lui. Cosmo e Wanda riescono a vincere la sfida (pur non potendo tornare suoi fantagenitori), ma vengono messi fuori gioco da Norm, che diventa la fata di Chester, talmente povero da non possedere nemmeno un'abitazione. Cosmo e Wanda finiscono all'ospedale, ma Timmy, piangendo sui loro corpi feriti, li riporta in vita. Come segno di riconoscimento, perdonano Timmy e lo accompagnano a casa. Dopo aver causato molti danni al mondo con i suoi desideri, Chester \u00e8 dispiaciuto vedendo Timmy in lacrime e impone a Norm di diventare la sua fata. Timmy per\u00f2 non esprime desideri per due settimane, provocando a Norm un eccesso di magia e facendolo esplodere in una moltitudine di coriandoli e stelle filanti. Dopo essere stato riportato come prima, Norm dice ad alta voce di non essere pi\u00f9 un fantagenitore, cos\u00ec Jorgen svuota la memoria a Timmy. Interviene per\u00f2 Chester, che desidera che tutto torni come era prima della venuta della lampada magica di Norm.\nTimmy il barbaro.\nBinky sta male, cos\u00ec Jorgen lo va a trovare e gli racconta una storia in cui Timmy il barbaro, Sgradercole e Cosmobius vanno alla ricerca del calice di mom e, per averlo, devono battere i cattivi Francios il troll, Vickuies l'aquila arpia e lo stregone Karaptus. Timmy d\u00e0 il calice alla madre, che per\u00f2 non \u00e8 molto felice, ma in fin dei conti Timmy lo ha preso ed \u00e8 felice e Binky dorme.\nLa cacciatrice di fate.\nCrocker si fa male al lavoro e come supplente viene la maestra Sunshine, molto dolce e gentile che regala stelline dorate a tutti i suoi alunni. A fine giornata, Timmy desidera che lei diventi la nuova maestra, ma si rivela essere una cacciatrice di fate chiamata Miss Doombringer.\n\u00c8 venerd\u00ec 13 e Jimmy decide di organizzare un ballo, per dimostrare il fatto quella data \u00e8 solo una superstizione; Jimmy cerca di invitare Cindy al ballo ma all'improvviso il Dr. Calamitoso rapina la banca di Retroville. Allora Jimmy va a fermarlo lasciando Cindy arrabbiata. Nel frattempo a Dimmsdale, anche Timmy sta organizzando il ballo del venerd\u00ec 13, essendo l'unico giorno libero dai desideri, ma ha perso cos\u00ec tanto tempo nel decorare la palestra per il ballo, che si \u00e8 dimenticato di trovare una ragazza con cui andare al ballo; non trovando nessuna si ricorda di Cindy per cui decide di andare a Retroville. Nello stesso tempo, Anti-Cosmo scappa dalla prigione di massima sicurezza in cui si trova, ma, essendo stato scoperto, Jorgen rende Anti-Cosmo e le anti-fate visibili sulla Terra e non permette a nessuno di quell'universo di entrare; Anti-Cosmo riflette su quello che ha detto Jorgen e comprende di dover cercare un alleato proveniente da un altro universo. Jimmy sconfigge il Dr. Calamitoso, che nel frattempo era in cerca di un alleato, e incontra Timmy, appena arrivato, che cerca Cindy; Timmy va a casa di Cindy accompagnato da Carl e Shin grazie ad un jet pack fornito da Cosmo e Wanda e, quando sta per chiedere a Cindy di venire al ballo di venerd\u00ec 13, arriva Jimmy che cerca di spiegare a Cindy che in realt\u00e0 Timmy fa finta di essere un genio solo per farle piacere, allora Timmy sfida Jimmy ad una gara di invenzioni. Jimmy perde, cos\u00ec Timmy porta Cindy a Dimmsdale; nel frattempo il Dr. Calamitoso, avendo ascoltato tutta la conversazione, decide di seguire Jimmy perch\u00e9 crede che Timmy possa essere un alleato perfetto per eliminarlo. Jimmy crea un portale inter-dimensionale per raggiungere l'universo di Timmy accompagnato da Carl, Shin e Libby, ma lascia il laboratorio aperto, cos\u00ec il Dr. Calamitoso ne approfitta per rubare qualche utile invenzione. Timmy ruba il diario di Cindy per farle credere che Timmy sia il fidanzato ideale. Cindy, convinta cerca un posto adatto per permettere a Timmy di chiederlo ma, continuamente disturbato da Carl, Shin e Libby, decide di prestargli Cosmo e Wanda per poter restare in pace. Il Dr. Calamitoso arriva a Dimmsdale e incontra Anti-Cosmo che lo convince a liberare le anti-fate e lo mette in una cella con Jorgen stordito. Quando Timmy sta per chiedere a Cindy di venire al ballo con lui, arriva Jimmy che le racconta cosa \u00e8 successo, quando all'improvviso si apre un varco temporale da cui escono le anti-fate che cercano di fermare la rotazione della Terra, in modo che ogni giorno sia venerd\u00ec 13. Timmy si fa restituire Cosmo e Wanda e cos\u00ec riesce a intrappolare le anti-fate. Jimmy cerca di fermare il Dr. Calamitoso, ma Timmy, non volendo lasciare il merito della vittoria a Jimmy, prende la congiungente di geni di Jimmy e fonde Jorgen e il Dr. Calamitoso; il Dr. Calamitoso, essendo dotato di una mente pi\u00f9 forte, prende il controllo del corpo di Jorgen, rapisce Cindy e la porta a Retroville. Il Dr. Calamitoso cerca di distruggere il mondo; Timmy per fermarlo induce Jorgen a riprendere il controllo del corpo per poterli poi separare \"trasgredendo alle regole\". Dopo averli separati, Jorgen ringrazia Timmy e Jimmy risolvendo il problema del ballo di venerd\u00ec 13, permettendo a Cindy di andare al ballo con entrambi e rendendo possibili agli altri di ballare in due dimensioni diverse.\nJimmy ripara il suo portale interdimensionale e osserva le altre dimensioni tra le quali quella di Timmy. Timmy cerca di giocare con Chester, ma lui \u00e8 impegnato a costruire per suo padre un gabinetto. Allora va da A.J. che per\u00f2 in quel momento si sta ibernando, perch\u00e9 stanco di essere l'unico genio della citt\u00e0, cos\u00ec decide di risvegliarsi nel XIV Secolo allo scopo di trovarsi con persone intelligenti quanto lui. Timmy allora decide di andare a Retroville per trovare Cindy ma, essendo in vacanza, ripiega su Jimmy. Timmy propone a Jimmy di andare nella sua dimensione per combattere alcuni nemici di Timmy dove Jimmy diventa Brain Boy; dopo avere sconfitto tutti i nemici del fumetto di Crimson Mentone, i ragazzi si annoiano per cui decidono di creare un nemico che possa dare loro filo da torcere. Jimmy diventa il migliore amico di Timmy, cos\u00ec Chester, sentendosi rifiutato da Timmy, avvisa A.J., che crede di essere nel futuro, e grazie al portale portatile di Jimmy, tornano a Retrovile seguiti da Chester ed A.J.. Timmy e Jimmy si barricano nel laboratorio, ma Cindy, tornata in anticipo, non accetta di essere rifiutata e cerca di convincere Timmy e Jimmy a iniziare un'altra guerra per conquistarla, ma loro la mandano via. Sentendosi disturbati, Timmy e Jimmy tornano a Dimmsdale dove creano \"il Cattivone\". Dopo avere seguito il consiglio di Wanda di renderlo adottabile, cos\u00ec avrebbe trovato una nuova casa, dopo che i ragazzi avessero finito di giocarci. Timmy scrive per sbaglio \"adattabile\" e non adottabile; Timmy e Jimmy si accorgono che si sono dimenticati di renderlo malvagio cos\u00ec, con una scusa, si sbarazzano di lui e decidono di creare un altro Cattivone. Il Cattivone si intristisce e, con l'abilit\u00e0 dell'adattabilit\u00e0, sostituisce \"tristezza\" con \"rabbia\" e cerca di distruggere veramente Timmy e Jimmy. Il Cattivone ruba l'intelligenza di Jimmy e i poteri magici di Cosmo e Wanda; Cindy, Libby, Carl, Shin, A.J., Chester, Cosmo e Wanda si rifiutano di aiutare Timmy e Jimmy, cos\u00ec il Cattivone li porta nella sua dimensione natale insieme a tutti gli abitanti di Dimmsdale e Retroville, lasciando agli amici rifiutati un portale per la sua dimensione per scappare dalle dimensioni ormai quasi distrutte. Cindy cerca di convincere il Cattivone a non distruggere le loro dimensioni ma senza successo. Timmy, Jimmy e i loro amici capiscono che se vogliono sconfiggere il Cattivone devono renderlo vulnerabile facendogli perdere tutte le sue armi, la sua statura e la magia. Cosmo e Wanda, cos\u00ec, riacquistano i loro poteri, Jimmy riacquista la sua intelligenza e il Cattivone diventa il proprietario di una pizzeria."}
{"id": "2745029", "revid": "921573", "url": "https://it.wikipedia.org/wiki?curid=2745029", "title": "Wayne Isham", "text": ""}
{"id": "2745034", "revid": "69794", "url": "https://it.wikipedia.org/wiki?curid=2745034", "title": "I Samsonadze", "text": ""}
{"id": "2745041", "revid": "392357", "url": "https://it.wikipedia.org/wiki?curid=2745041", "title": "Mondonio San Domenico Savio", "text": "Mondonio San Domenico Savio \u00e8 una frazione del comune di Castelnuovo Don Bosco in provincia di Asti che al 31 dicembre 2005 aveva 149 abitanti.\nIl paese \u00e8 un borgo antico d'impianto medievale al centro dell'areale di valenza naturalistica denominato i \"Boschi di Muscandia\" come da inserimento nel Piano Territoriale della provincia di Asti. Ha una superficie di 4 chilometri quadrati ed \u00e8 alto 293 metri sul livello del mare.\nManifestazioni religiose.\nIl patrono del paese \u00e8 san Giacomo il Maggiore, festeggiato il 25 luglio quando si tiene la processione con la statua del santo, lungo il percorso del recinto del castello.\nLa parrocchia \u00e8 intitolata a Santa Maria del Rosario e a San Domenico Savio, ed appartiene alla Diocesi di Asti. La festa della Madonna del Rosario si festeggia la seconda domenica di ottobre, quando si tiene la processione con la statua della Madonna del Rosario lungo il percorso del recinto del castello.\nIl primo sabato di maggio, si celebra la festivit\u00e0 di San Domenico Savio, morto proprio a Mondonio il 9 marzo 1857; in questa data si tiene una processione con fiaccole alle ore 21, partendo dalla casetta del Santo fino al pilone votivo a lui dedicato, che si trova nel centro storico in fondo a via Turco, percorrendo via San Sebastiano e piazza Balbo. Nel 2017, il 9 marzo, ricorre il 160\u00b0 anniversario della morte di San Domenico Savio, mentre il 2 aprile, il 175\u00b0 anniversario della nascita, avvenuta in San Giovanni di Riva presso Chieri.\nMonumenti.\nLa Biblioteca \u00e8 dedicata a san Domenico Savio e si trova presso la legnaia dell'Antico Forno Comunale del 1746 in via Municipale . Vi si trovano volumi di storia e cultura del Monferrato e del Piemonte e le pubblicazioni del territorio.\nLa frazione Mondonio \u00e8 inserita nella proposta di candidatura all'Unesco nell'ambito dei Paesaggi culturali vitivinicoli del Piemonte (sezione Freisa), come promossa dal Ministero dei Beni Culturali e Ambientali, dalla Regione Piemonte e dalle Province di Asti, Alessandria e Cuneo."}
{"id": "2745052", "revid": "80339", "url": "https://it.wikipedia.org/wiki?curid=2745052", "title": "Laterizzazione", "text": ""}
{"id": "2745057", "revid": "1318658", "url": "https://it.wikipedia.org/wiki?curid=2745057", "title": "Automotrice Fiat M4", "text": "L'automotrice Fiat M \u00e8 un'automotrice Diesel a carrelli in dotazione alle Ferrovie della Calabria e alle Ferrovie Appulo Lucane, costruita in quattro serie derivate dalle ALn 663 FS, di cui una adatta all'impiego su linee a cremagliera e una a composizione bloccata.\nLa storia.\nAlla fine degli anni ottanta le ferrovie a scartamento ridotto del Sud Italia, di cui era prevista la scissione da Ferrovie Calabro Lucane in Ferrovie della Calabria (FC) e Ferrovie Appulo-Lucane (FAL), iniziarono a necessitare di un rotabile che andasse a sostituire, o almeno ad affiancare, le ormai antiquate automotrici M di fabbricazione Breda. A essere coinvolta fu la Fiat Ferroviaria che decise di avviare il progetto M, derivato concettualmente dalla diffusa ALn 668, affidandolo agli stabilimenti della Ferrosud di Matera.\nPer la cassa di tali veicoli si utilizzarono le medesime soluzioni tecniche previste per le allora costruende 15 rimorchiate in costruzione da parte della stessa Ferrosud per le FCL, classificate RA 4001-4015. La consegna di tali veicoli avvenne nell'aprile del 1983; per allora era stata formalizzata l'ordinazione di 4 automotrici M4, con un'opzione per altre 2, ed era in esame la possibilit\u00e0 di un'ulteriore ordinativo di 4 unit\u00e0 idonee all'esercizio sulla tratta a cremagliera Catanzaro-Catanzaro Lido.\nNel 1986 fu stipulato con la Ferrosud un contratto per la fornitura di 4 automotrici (con opzione per altre 3) in aggiunta alle 6 nel frattempo in costruzione (in aggiunta alle 4 originarie era stata nel frattempo confermata l'opzione per le altre 2); a tale ordine si aggiungeva quello per 2 automotrici analoghe (pi\u00f9 4 in opzione) atte al servizio sulla cremagliera di Catanzaro.\nLa prima serie, numerata 300, fu consegnata nel 1987 e assegnata al deposito FCL di Bari, dove entr\u00f2 in servizio nel novembre dello stesso anno per l'utilizzo accoppiato con le rimorchiate RA 4000; tale dislocamento fece s\u00ec che, dopo la scissione del parco FCL, queste entrassero a far parte del parco rotabili delle FAL.\nLe M ebbero subito successo, raccogliendo ottimamente il testimone delle M, che intanto sulle FC stavano passando al motore Man-Voith.\nPer le FAL, nel 1993 fu realizzato a cura dell'officina Fiore di Caserta un prototipo binato ricostruendo le automotrici M 137R e 144R, ricostruite nella cassa con una sola cabina, per essere permanentemente accoppiate in un complesso binato classificato AMS 801. Da tale prototipo scatur\u00ec l'ordinazione di 11 automotrici di nuova costruzione (poi portate a 12), anch'esse monocabina, che sarebbero state classificate presso le FAL come M 351-362; il numero di esemplari fu determinato in funzione della possibilit\u00e0 di formare composizioni bloccate di 3 o 4 elementi utilizzando le rimorchiate gi\u00e0 disponibili. Tali automotrici entrarono in servizio regolare a partire dal 1999.\nIl binato 351+352 fu il primo a rivestire, nel 2009, la nuova livrea sociale FAL basata sul bianco, blu e verde, successivamente estesa agli altri rotabili del parco.\nPer quanto riguarda le destinate alle Ferrovie della Calabria, le prime automotrici in consegna vennero classificate nel gruppo M 350c (la \"c\" stava ad indicare la possibilit\u00e0 di esercizio su linee a cremagliera), necessarie per sostituire gli spintori che permettevano alle M, automotrici ad aderenza naturale, di arrivare da Catanzaro Pratica alla stazione di Catanzaro Sala e viceversa, ovviando a continui problemi di affidabilit\u00e0 degli spintori e, allo stesso tempo, riducendo notevolmente i tempi di percorrenza allungati dalle operazioni di aggancio e sgancio degli stessi.\nLa prima unit\u00e0 (M 351c) fu consegnata nel novembre 1991 ed assegnata al deposito di Cosenza dove entr\u00f2 in servizio pochi mesi dopo seguita dalla gemella 352. Dopo il breve periodo a Cosenza, e le numerose corse sulla difficile linea per San Giovanni in Fiore, entrambe le automotrici vennero inviate a Catanzaro dove cominciarono a effettuare i primi servizi commerciali sulla linea a cremagliera tra Catanzaro Lido e Catanzaro Citt\u00e0. Tra la fine del 1996 e i primi mesi del 1997 giunsero in Calabria le unit\u00e0 353-360 la cui classificazione mut\u00f2 in \"M\".\nSempre nel 1997 iniziarono le consegne alle FC del nuovo gruppo costituito dalle automotrici ad aderenza naturale M 401-408, in una livrea blu/azzurro con filetti gialli, ispirato alle carrozze tipo Z1 allora in consegna presso le FS, che le distingueva dalle gemelle M 351-360 in rosso/crema.\nA partire dal 2004 le prime tre macchine del gruppo (351, 352, 353) delle FC furono attrezzate con impianti di climatizzazione, ovviando ai problemi di surriscaldamento dell'ambiente passeggeri che si erano evidenziati a causa delle velocit\u00e0 relativamente basse e delle lunghe soste cui i veicoli in servizio erano sottoposti.\nA distanza di anni dalla loro costruzione si rileva uno stato di servizio ancora buono per queste automotrici, che sulle reti di entrambe le amministrazioni hanno registrato pochissimi guasti nonostante un servizio anche sulle impervie linee montane delle FC, ricche di curve, gallerie e tratti in forte pendenza. \nLe serie - sintesi.\nIl progetto M \u00e8 suddiviso in quattro serie:\nSerie 300.\n\u00c8 il primo gruppo di automotrici M, costruite esplicitamente per le linee baresi delle FCL, che poi di l\u00ec a breve sarebbero diventate FAL.\nFin dall'inizio assegnate al deposito di Bari, questi rotabili prestano servizio in modo particolare sulla relazione Bari - Altamura - Matera a favore dei pendolari, presentandosi spesso anche in composizioni di oltre quattro tra automotrici e rimorchi. Le automotrici della serie 300 (tipo FIAT 7299) vennero costruite in un totale di 15 esemplari nel 1987 (6), 1988 (4) e 1991, con numerazione progressiva da M 301 a M 315. Nel 2015, furono trasferite dal deposito di Bari scalo le automotrici 302 (in vecchia livrea), la 304 (in livrea crema-blu) , la 312 (in livrea crema blu) e la 315 (livrea vecchia) , per portarle presso il deposito delle ferrovie della Calabria di Cosenza vegliolise, dove poi le unit\u00e0 302 e 312 furono smistate e messe in esercizio sulla linea Catanzaro citt\u00e0- Soveria Mannelli\nSerie 350.\nIl gruppo M 350, prodotto esclusivamente per le FAL, costituisce cronologicamente l'ultima realizzazione della famiglia M e presenta un cambiamento sostanziale rispetto al gruppo M 300 da cui deriva: le automotrici si differenziano infatti per la cassa monocabina con intercomunicante all'estremit\u00e0 opposta e per essere dotate di un solo motore Diesel, configurazione che prevede l'uso di due motrici in composizione bloccata accoppiate lato intercomunicante; la predisposizione per l'installazione di un secondo motore consente inoltre l'eventuale formazione di convogli bloccati di tre o quattro elementi con interposizione di rimorchiate intermedie.\nIntercomunicante a parte, le M 350 presentano esternamente poche differenze estetiche rispetto alle M 300, come la forma rettangolare dei fanali con fanalino rosso di coda e la livrea, passata dapprima dal beige-rosso al bianco-blu-rosso suddiviso in senso orizzontale e poi al bianco-verde-azzurro. Le M 350 differiscono invece notevolmente nell'allestimento interno appositamente studiato per il traffico pendolare, molto intenso specialmente sulla Bari-Matera. Infatti sono presenti numerosi corrimano e pochi sedili, a vantaggio di pi\u00f9 spazio nel corridoio, garantendo a queste automotrici l'alta capacit\u00e0 indispensabile nelle ore di punta.\nCiascuna unit\u00e0 di trazione del complesso binato M 350 \u00e8 in grado di muoversi autonomamente in caso di necessit\u00e0, ma l'esercizio commerciale in composizione singola non \u00e8 possibile per la mancanza della cabina di guida a una delle estremit\u00e0.\n, nell'ambito del processo di rinnovamento dal vetusto stato dei mezzi FAL, oltre a nuovi sedili foderati e vetri esterni oscurati. Non \u00e8 cambiato nulla, tuttavia, sia come meccanica che come disposizione degli interni.\nLa costruzione risale agli anni 2000 e 2001 e la numerazione adottata va da M 351 a M 362.\nSerie 350c.\nQuesta serie, commissionata per quelle che sarebbero diventate Ferrovie della Calabria, assume la lettera \"c\" nella sigla M, cambiando il nome in M a sottolineare la trazione a cremagliera per effettuare i servizi nel tratto Catanzaro Pratica - Catanzaro Sala, armata di cremagliera Strub necessaria per superare tratti che raggiungono la pendenza massima del 102 per mille.\nLa Fiat Ferroviaria adatt\u00f2 allo scopo il disegno della 300 FAL, modificando i carrelli e qualche aspetto del telaio. Queste automotrici svolgono tuttora il servizio urbano di Catanzaro, nel quale affiancano le nuove automotrici di fabbricazione Stadler, oltre a garantire efficacemente servizi sul resto della rete FC.\nLe automotrici della serie 350c (tipo FIAT 72340) vennero costruite in un totale di 10 esemplari nel 1991 (2) e nel 1996 (8). La numerazione va da M351 a M 360.\nTutte le unit\u00e0 appartengono al deposito di Catanzaro. Le unit\u00e0 352, 353 e 356 sono state ridipinte nei nuovi colori sociali bianco/azzurro. Nell'aprile 2013 l'unit\u00e0 351 risultava in corso di ristrutturazione presso le officine TCC di Piano Lago. Il 25 aprile 2018 l'automotrice fu portata a Catanzaro e ricomincio a fare servizio ordinario. Nel dicembre 2018, le uniche automotrici a svolgere servizio del gruppo erano le unit\u00e0 351, 352 e 353, il resto erano accantonate a Catanzaro citt\u00e0\nSerie 400.\nConsiderata l'affidabilit\u00e0 delle Mc.351 e 352, e la necessit\u00e0 generale di ammodernare un parco rotabili nel quale ancora si annoveravano le automotrici gruppo 120, accanto a un'altra fornitura di automotrici a cremagliera serie 350c le Ferrovie della Calabria ordinarono alla Fiat Ferroviaria anche una versione della Mc.350 ad aderenza naturale.\nTali automotrici trovarono immediato impiego sulle relazioni Catanzaro-Soveria Mannelli-Cosenza e Cosenza-Camigliatello. Queste automotrici sono inoltre provviste di un posto per disabili con sedile speciale e cintura di sicurezza.\nA livello meccanico \u00e8 stato ripreso, con la sola eccezione di una leggera differenza in eccesso del diametro ruote e ovviamente dell'assenza del dispositivo a cremagliera, il layout delle Mc.350. Tale scelta ha comportato l'unico neo di conservare la possibilit\u00e0 di viaggiare in comando multiplo con sole due unit\u00e0, contrariamente a quanto le esigenze di servizio hanno dimostrato richiedere nel corso degli anni (non sono state per nulla rare composizioni triple o quadruple di queste automotrici, rendendo necessario l'impiego di due macchinisti).\nLa produzione della serie 400 (tipo FIAT 7299) \u00e8 avvenuta nel 1996 per un totale di 8 unit\u00e0, numerate M 401-408 e assegnate al deposito di Cosenza. L'unit\u00e0 406 ha ricevuto la nuova colorazione sociale e vi \u00e8 stato applicato sperimentalmente un sistema di diffusione sonora a bordo. Nel 2016 \u00e8 stata ristrutturata anche l'unit\u00e0 407, attiva del 5 gennaio 2018 sulla linea cosentina. Dopo la divisione della linea Catanzaro Cosenza le automotrici furono smistate. La 401e 402 a Catanzaro, la 403 a Cosenza, la 404 \u00e8 stata demolita dopo un incidente, la 405 a Catanzaro e le altre a cosenza\nLa tecnica.\nLe M prendono per molti aspetti alcune caratteristiche delle ALn 663, sia in fatto estetico (forma spigolosa, quasi \"quadrata\", interni identici a quelli originari delle 663) che tecnico (evidente la somiglianza del banco di guida), e non \u00e8 difficile trovare componenti marchiati FS a bordo di queste automotrici. \u00c8 una scelta dovuta alla facilit\u00e0 nel trovare pezzi di ricambio (fatto che sta letteralmente soffocando il gruppo M, per il quale si \u00e8 reso necessario cambiare i motori proprio per aumentare, seppur di poco, la reperibilit\u00e0 dei ricambi).\nL'automotrice, predisposta per lo scartamento ridotto 950mm, dispone di un rodiggio B-B che le consente di filare agevolmente nei punti pi\u00f9 ardui del tracciato. L'energia \u00e8 fornita da due motori Iveco a 6 cilindri, posizionati tra i perni delle ruote e collegati ognuno a un carrello, mentre nelle 350c, dotate di sistema per la trazione a cremagliera, la ruota dentata \u00e8 posta in corrispondenza degli assi estremi 1 e 4. La trasmissione \u00e8 meccanica con cambio a 5 marce e giunto idraulico, proprio come nelle automotrici FS. Gli organi di trazione e repulsione invece sono quelli caratteristici delle FC e dello scartamento ridotto in generale, cio\u00e8 con un solo respingente per lato abbinato a un gancio con tenditore a vite.\nRimorchiate e Prestazioni.\nLe M possono essere accoppiate per un numero massimo di 2 automotrici (M + M), perci\u00f2 in caso di composizioni con un numero di automotrici superiore (ad esempio 3 o 4), \u00e8 necessario un ulteriore macchinista per comandare la terza e la quarta motrice, unite alla prima accoppiata solo dal tenditore e dalle tubazioni dell'aria. Le M non dispongono di intercomunicante, cosa che non permette il passaggio da un'automotrice all'altra per i passeggeri e il personale viaggiante. Ogni motrice, se la pendenza della linea lo consente, pu\u00f2 trainare massimo 2 rimorchi (R).\nQueste sono le composizioni effettuabili dalle M4 senza rimorchio:\nIn breve, un macchinista pu\u00f2 comandare un numero massimo di 2 motrici, mentre non \u00e8 rilevante il numero di rimorchi ad essa collegati. Questa \u00e8 la massima composizione controllabile da un solo macchinista: M + R + R + R + R + M\nPer le M.350 FAL il discorso \u00e8 leggermente diverso: da un singolo macchinista sono disponibili sotto controllo 4 unit\u00e0 di trazione complessive (2 binati accoppiati), ma ci\u00f2 non equivale a 4 automotrici M4 \"tradizionali\": difatti, il numero di motori controllati \u00e8 sempre pari a 4 dato che, come gi\u00e0 indicato nella sezione dedicata alle 350 FAL, tali complessi possiedono la differenza di avere un solo motore per unit\u00e0 di trazione anzich\u00e9 i due classici presenti sulle altre serie.\nUna M pu\u00f2 raggiungere una velocit\u00e0 massima, in condizioni di ruote nuove, di 100\u00a0km/h, mentre nel tratto a cremagliera le 350c solitamente non superano i 22\u00a0km/h. La potenza dei motori \u00e8 di 280 Cv, anche se in servizio sono limitati a 250 Cv a regime di 1850 giri/min, mentre il rapporto peso/potenza (con l'automotrice a massa utile normale, uguale a 35 t) \u00e8 di 8,2\u00a0kw/tonn.\nRevamping delle M.350c e 400.\n Il rinnovamento del parco rotabili delle FC in seguito all'arrivo dei nuovi complessi Stadler, \u00e8 supportato da un consistente revamping per le automotrici M del gruppo 350c e 400 ed anche per le M.200. Le capostipiti di questo intervento di rinnovamento del materiale rotabile sono state la Mc.353 del deposito di Catanzaro e la M.406 del deposito di Cosenza, rispettivamente con e senza cremagliera. Gli interventi della ditta TCC di Mangone(CS) sulle automotrici nell'impianto di Piano Lago sono stati molteplici: cambia totalmente la livrea, che passa a un bianco/azzurro con dettagli in nero e in rosso, e soprattutto protetta da una pellicola anti-graffito, applicata sia esternamente che internamente, la quale dovrebbe scongiurare il serio problema dei graffiti sui treni FC. Per quanto riguarda gli interni, modificato il tessuto dei sedili, che passa dalla similpelle verdastra a un finto tessuto azzurro, il cui colore \u00e8 molto simile a quello presente nelle carrozze FS. Inseriti anche dei sensori di movimento in corrispondenza dei vestiboli e rinnovate le cappelliere; in cabina il banco di guida \u00e8 stato totalmente dipinto di nero ed \u00e8 stato asportato l'interruttore relativo all'accensione delle luci di coda, mentre lo scrittoio lato Capo Treno \u00e8 stato completamente rivestito di moquette nera. Oltre a ci\u00f2, le differenze in quanto a cassa si riducono a delle minuterie, come ad esempio l'inserimento delle due luci rosse di coda sopra i fanali ordinari (che cos\u00ec eliminano la necessit\u00e0 di \"invertire i segnali\", cio\u00e8 spostare gli schermi rossi da un capo all'altro del treno, una volta arrivati al capolinea). La livrea presenta anche una differenza di disegno tra le M serie 350c e 400: le prime portano una fascia rossa frontale antinfortunistica con bordo superiore leggermente concavo, che segue cos\u00ec il bordo inferiore, mentre nelle seconde il bordo superiore di tale fascia appare lineare; nelle M.400 inoltre \u00e8 presente una sottile striscia grigio scuro tra la parte superiore della cassa (di colore azzurro) e quella inferiore (bianca), assente invece sulle Mc.350. Il revamping \u00e8 stato effettuato anche sulla M.232 e sulla Mc.352 e verr\u00e0 a breve esteso a tutte le altre automotrici."}
{"id": "2745058", "revid": "135491", "url": "https://it.wikipedia.org/wiki?curid=2745058", "title": "The Wisdom of Crocodiles", "text": ""}
{"id": "2745060", "revid": "339392", "url": "https://it.wikipedia.org/wiki?curid=2745060", "title": "40/56", "text": ""}
{"id": "2745061", "revid": "228587", "url": "https://it.wikipedia.org/wiki?curid=2745061", "title": "HMS Vanguard (23)", "text": "La HMS \"Vanguard\" (Pennant number 23), nona nave da guerra britannica a portare questo nome, \u00e8 stata una \"corazzata veloce\" della Royal Navy. Venne impostata nei cantieri John Brown il 2 ottobre 1941, in pieno secondo conflitto mondiale, varata il 30 novembre 1944 ed entr\u00f2 in servizio a guerra conclusa, il 9 agosto 1946. Fu l'unica nave della sua classe e la pi\u00f9 grande e veloce corazzata mai costruita per la marina britannica, oltre ad essere l'ultima corazzata della storia, visto il rapido modificarsi delle dottrine militari navali, legate allo sviluppo dell'arma aerea, ed al conseguente affermarsi della portaerei come \"capital ship\". La \"Vanguard\" partecip\u00f2 a varie missioni di addestramento della NATO negli anni '50, venne trasferita in riserva nel 1955 e demolita nel 1960, senza aver mai partecipato ad azioni belliche.\nFu l'ultima corazzata costruita nella storia della marina.\nProgetto.\nLa \"Vanguard\" fu l'unica corazzata britannica equipaggiata con un sistema di controllo remoto del movimento delle armi primarie, secondarie e terziarie, unito alla Admiralty Fire Control Table Mk X, un computer analogico per il controllo del fuoco di superficie dei pezzi principali. Erano presenti due torri di controllo fuoco (DCT) per i pezzi da 381\u00a0mm, ognuna equipaggiata con un radar Type 274 per la definizione della gittata e l'individuazione del punto di caduta del proiettile. Vi erano quindi quattro posti di controllo tipo Mark VI per i cannoni da 133\u00a0mm, ognuno con le cupole gemelle del radar Type 275. Inoltre ogni installazione di Bofors sestupli da 40\u00a0mm aveva la sua apparecchiatura di controllo fuoco CRBF (\"close range blind fire\") con radar Type 262, capace di agganciare e seguire un bersaglio. Gli affusti STAAG Mk I, sempre per i pezzi da 40\u00a0mm, avevano il proprio radar Type 262 sull'affusto dei pezzi, ma vista la quantit\u00e0 eccessiva di vibrazioni l'antenna venne spostata in alto rispetto alle bocche da fuoco. Erano inoltre presenti un radar Type 960 per l'avvistamento aereo, un Type 293 per l'indicazione dei bersagli e un Type 277 per la definizione dell'altitudine.\nLa \"Vanguard\" venne sempre indicata come una buona nave, capace di tenere il mare anche molto agitato. Questa caratteristica era dovuta alla forma allargata della prua, sperimentata dopo i problemi avuti con le precedenti unit\u00e0 classe King George V. Durante le esercitazioni NATO nei primi anni '50 si rivel\u00f2 pi\u00f9 stabile anche rispetto alle navi da battaglia americane classe Iowa. Un'altra caratteristica della Vanguard, unica per quanto riguarda le corazzate ma largamente adottata nelle unit\u00e0 navali militari dopo la II guerra mondiale, fu la poppa con sagoma troncata.\nCostruzione.\nAllo scoppio della seconda guerra mondiale l'Ammiragliato decise di concentrare le limitate risorse nella costruzione di navi che potessero entrare in servizio rapidamente piuttosto che in progetti pi\u00f9 impegnativi di navi pi\u00f9 potenti che non potessero essere completate entro poco tempo. Vista la quantit\u00e0 di risorse necessaria per costruire le 12 torrette trinate da 406\u00a0mm necessarie per le quattro navi da battaglia classe Lion, la difficolt\u00e0 di conciliare la produzione di corazze per le navi con le necessit\u00e0 di carri armati e le infrastrutture cantieristiche necessarie, la costruzione delle unit\u00e0 di questa classe venne cancellata.\nNel 1940 venne proposto un piano alternativo che prevedeva di usare le torrette da 381\u00a0mm gi\u00e0 disponibili utilizzate in precedenza dalla \"Courageous\" e dalla \"Glorious\" durante la prima guerra mondiale, prima della riconversione dei due incrociatori in portaerei, durante gli anni '20. Si pens\u00f2 quindi di utilizzare queste armi per una nave tipo Lion modificata per renderne pi\u00f9 rapida la costruzione. Da qui venne il soprannome di \"corazzata con i denti della sua bisnonna\".\nL'Ammiragliato ordin\u00f2 quindi una nave da pi\u00f9 di 45.000 tonnellate, pensata per essere la chiave di volta della Far East Fleet, dove sarebbe stata in grado di contrastare efficacemente le corazzate giapponesi con le sue caratteristiche di velocit\u00e0 e armamento. La \"Vanguard\" venne quindi impostata nel 1941 nei cantieri John Brown e venne varata nel novembre 1944. In seguito alla fine del conflitto la costruzione venne rallentata e la nave entr\u00f2 in servizio solo nell'estate del 1946.\nLa nave si trov\u00f2 quindi a utilizzare cannoni in gran parte gi\u00e0 utilizzati da altre unit\u00e0 della Royal Navy andate in disarmo. Mentre le torrette e gli affusti erano della \"Courageous\" e della \"Glorious\", i cannoni provenivano dalla \"Queen Elizabeth\", dalla \"Royal Sovereign\" ed altre. Solo un cannone proveniva direttamente dalle prime due navi, ma giunse alla \"Vanguard\" dopo essere stato riutilizzato una prima volta nella \"Warspite\". Due degli affusti erano stati costruiti invece per la \"Renown\" e la \"Repulse\", prima che il progetto venisse ridotto a tre torrette.\nServizio.\nLa \"Vanguard\", entrata in servizio troppo tardi per partecipare alle ultime fasi del conflitto, ebbe numerosi ruoli durante il suo servizio attivo. Oper\u00f2 come nave ammiraglia, nave addestramento e come \"Yacht Reale\" trasportando nel 1947 la famiglia reale di Giorgio VI in Sudafrica\n. Questa fu anche la prima volta in cui Elisabetta II, sua figlia allora principessa, lasci\u00f2 le isole britanniche. La nave impieg\u00f2 17 giorni a compiere la traversata.\nTra il 1949 ed il 1951 serv\u00ec nella \"Mediterranean Fleet\", venendo utilizzata principalmente come nave addestramento. In seguito partecip\u00f2 a operazioni di esercitazione congiunta nell'ambito della NATO nei primi anni 50, entrando a far parte della flotta di riserva dell'Alleanza Atlantica. Tra il 1951 ed il 1954 serv\u00ec come Ammiraglia della \"Home Fleet\". Il 14 giugno 1953 partecip\u00f2 alla rivista navale tenutasi a Spithead in occasione dell'incoronazione della Regina Elisabetta II.\nAlla fine del 1954 venne designata per un ciclo di lavori presso la base navale di Devonport, dopo il quale non torn\u00f2 in servizio attivo con la \"Home Fleet\" ma venne trasferita nella riserva, diventandone la nave ammiraglia. Mentre si trovava ormeggiata a Fareham venne utilizzata per girare alcune scene del film Affondate la Bismarck!. In questo periodo si svilupp\u00f2 anche una polemica riguardo al futuro della nave, dopo l'annuncio dato nell'ottobre 1959 riguardo alla demolizione della \"Vanguard\" nel 1960. Il tentativo di trasformare la nave da battaglia in un museo non ebbe successo.\nIl 4 agosto 1960 mentre veniva trainata da Portsmouth a Faslane, in Scozia, per la demolizione, una grande folla assistette alla sua uscita dal porto. Mentre veniva rimorchiata all'imboccatura del porto la nave si travers\u00f2, arenandosi poco lontano. Venne quindi rimessa in mare da diversi rimorchiatori, lasciando definitivamente la baia. Cinque giorni dopo giunse a destinazione, ed i lavori di demolizione durarono fino alla primavera del 1962."}
{"id": "2745064", "revid": "1573940", "url": "https://it.wikipedia.org/wiki?curid=2745064", "title": "Chiesa di Sant'Antonio Abate (Pescocostanzo)", "text": "La chiesa di Sant'Antonio Abate si trova a Pescocostanzo, in provincia dell'Aquila, sulla vetta dello sperone roccioso in cui sorse il primo nucleo cittadino col nome di \"Pesco\" o \"Peschio\".\nDi origine duecentesca, possiede una torre campanaria angolare con campanile a vela, ristrutturato dopo i danni provocati dagli eventi bellici del 1943-44. Come ricordato da un'iscrizione che sovrasta il portale, la chiesa appartenne fino al 1777 all'Ordine degli Antoniani. All'interno, sull'altare, vi \u00e8 una tela seicentesca con effigie di Sant'Antonio Abate e scene della sua vita.\nAl santo viene dedicata una festa che ha luogo il 17 gennaio."}
{"id": "2745065", "revid": "123935150", "url": "https://it.wikipedia.org/wiki?curid=2745065", "title": "Ed Quinn", "text": "Biografia.\nNato in California effettua gli studi presso la St. Mary's College High School, successivamente ottiene il titolo di bachelor in storia presso l'Universit\u00e0 della California, Berkeley. Dopo gli studi inizia a lavorare come modello a Parigi, Barcellona e Milano e partecipa a pi\u00f9 di 35 spot televisivi internazionali. Tornato negli Stati Uniti inizia la sua carriera come attore, prima come uno dei protagonisti della serie televisiva di breve vita \"Young Americans\" e poi partecipando ad alcuni episodi della serie \"Jack &amp; Jill\".\nNel 2004 recita nel film di fantascienza \"Starship Troopers 2 - Eroi della federazione\", sequel di \"Starship Troopers - Fanteria dello spazio\", mentre nel 2005 \u00e8 uno dei protagonisti del film \"Cacciatori di zombi\", sequel televisivo di \"House of the Dead\". Nel corso degli anni ha partecipato come guest star a numerose serie televisive, tra cui \"JAG - Avvocati in divisa\", \"La vita secondo Jim\", \"Le cose che amo di te\", \"\" e \"2 Broke Girls\". \nPrima di recitare Quinn \u00e8 stato un musicista, ha studiato musica con Joe Satriani e ha fatto parte di gruppi musicali chiamati Mad Theory e Scattergood, in quest'ultima \u00e8 stato il cantante e ha suonato la chitarra. Ed Quinn ha realizzato un CD demo da solista intitolato semplicemente \"quinn\", contenente tre tracce; \"Because of You\", \"Cause I Do\" e \"We Had It Made\".\nDiviene noto per aver interpretato, dal 2006 al 2008, Nathan Stark nella serie televisiva \"Eureka\". Nel 2009 prende parte a tre episodi della seconda stagione di \"True Blood\", nel ruolo del vampiro Stan Davis."}
{"id": "2745066", "revid": "4175", "url": "https://it.wikipedia.org/wiki?curid=2745066", "title": "Commissione agricoltura", "text": ""}
{"id": "2745073", "revid": "123478790", "url": "https://it.wikipedia.org/wiki?curid=2745073", "title": "Magda Schneider", "text": "Recit\u00f2 in oltre 70 film e godette di molta popolarit\u00e0 in Austria, paese nel quale si trasfer\u00ec dalla nativa Germania dopo il primo matrimonio.\nBiografia.\nNata ad Augusta, figlia dell'idraulico Xaverius Schneider (1878\u20131959) e di sua moglie Maria Meier-H\u00f6rmann (1879\u20131951), inizi\u00f2 la sua carriera in film muti. \nMadre dell'attrice Romy Schneider, recit\u00f2 con lei in diversi film in cui impersonava la madre, la zia oppure la sua dama di compagnia. Cos\u00ec fu nei primi film della carriera di Romy, come \"La principessa Sissi\", la celebre trilogia sulla vita di Elisabetta di Baviera, \"Sissi\", ma anche in film non a soggetto storico, come \"Eva. Confidenze di una minorenne\" (1959).\nNel 1941 venne presentata ad Adolf Hitler durante un soggiorno del Fuhrer a Berchtesgaden, il Nido dell'Aquila, mentre la figlioletta Romy giocava nel prato con altri bambini.\nSi spos\u00f2 due volte, la prima con l'attore austriaco Wolf Albach-Retty, da cui ebbe la figlia Romy e un figlio maschio, poi con un imprenditore di Colonia, Herbert Blatzheim, proprietario di 40 tra ristoranti, alberghi, cabaret, night etc.\nDoppiatrici italiane (parziale).\nNelle versioni in italiano dei suoi film, Magda Schneider \u00e8 stata doppiata da:"}
{"id": "2745074", "revid": "181699", "url": "https://it.wikipedia.org/wiki?curid=2745074", "title": "Delegazione (Stato Pontificio)", "text": ""}
{"id": "2745075", "revid": "71433", "url": "https://it.wikipedia.org/wiki?curid=2745075", "title": "Whatever Works - Basta che funzioni", "text": ""}
{"id": "2745082", "revid": "68290836", "url": "https://it.wikipedia.org/wiki?curid=2745082", "title": "Presidenti della Repubblica di Spagna", "text": ""}
{"id": "2745084", "revid": "1728", "url": "https://it.wikipedia.org/wiki?curid=2745084", "title": "Ligue catholique (France)", "text": ""}
{"id": "2745088", "revid": "287204", "url": "https://it.wikipedia.org/wiki?curid=2745088", "title": "William Herbert Sheldon", "text": "Biografia.\nNel 1926 Sheldon ha conseguito presso l'Universit\u00e0 di Chicago il dottorato in psicologia e nel 1933 in medicina. Successivamente ha lavorato presso diverse universit\u00e0, fino alla nomina, nel 1951, a professore della Facolt\u00e0 di Medicina nell'Universit\u00e0 dell'Oregon e direttore del Policlinico Universitario. Nello stesso anno ha ottenuto l'incarico di direttore di ricerca della \"Biological Humanics Foundation\" di Cambridge.\nOltre ai suoi studi di antropometria e psicologia, Sheldon si \u00e8 distinto anche nello studio della numismatica, componendo un noto catalogo e sviluppando la scala \"Sheldon\" per la classificazione delle monete.\nRimase al lavoro presso l'Universit\u00e0 fino al 1970.\nIl pensiero.\nIl pensiero e l'opera di Sheldon si pongono alla convergenza di tre differenti ambiti disciplinari: l'embriologia, la sociologia e l'antropometria.\nOgni embrione animale, a un dato livello di sviluppo, presenta tre strati distinti: l'endoderma, il mesoderma e l'ectoderma, ciascuno con specifiche modalit\u00e0 di sviluppo, e che daranno in seguito origine a tutti i tessuti del corpo umano. \nSecondo le ipotesi di Sheldon, il presunto \"grado di predominanza\" di un foglietto embrionale sugli altri determinerebbe lo sviluppo di individui con specifici tratti psico-fisici.\nAttraverso l'analisi e misurazione di numerosi soggetti fotografati nudi (soprattutto studenti universitari dell'Ivy League), nel 1942 Sheldon espose la sua teoria sui tre tipi costituzionali secondo la predominanza dei rispettivi tratti: endomorfo, mesomorfo, e ectomorfo.\nI riscontri.\nL'ipotesi di Sheldon \u00e8 attualmente contestata nella parte relativa alla correlazione tra tipologia corporea e tipologia psicologica. La correlazione di 0,80 dichiarata da Sheldon nelle sue opere \u00e8 basata su un campione di soli 33 soggetti e, a tutt'oggi, non ha trovato ulteriori conferme in ambito accademico.\nLa tripartizione di Sheldon sembra anticipata nel passato dal poeta latino Lucrezio, che nel \"De rerum natura\" distingue, in base alle modalit\u00e0 di respirazione, tra tipi focosi ansiosi e calmi, paragonati rispettivamente a un leone un cervo e un bue. In ambito storico e sociologico, questa generica suddivisione troverebbe riscontro per analogia nell'ipotesi trifunzionale formulata da Georges Dum\u00e9zil nel 1929. Possiamo trovare esempi analogici di questa tripartizione nella strutturazione dell'antica societ\u00e0 indiana nelle tre caste dei brahmini, kshatriya e vaishya (a cui vanno aggiunti i servi, o shudra), o nelle funzioni medievali di \"oratores\", \"bellatores\" e \"laboratores\". Similmente Aldous Huxley collega i tre tipi umani di Sheldon con le tre vie di salvezza previste dall'induismo: la via della devozione, dell'azione e della conoscenza, adatte rispettivamente ai caratteri viscerotonico, somatotonico e cerebrotonico.\nDal punto di vista psicologico esisterebbe un forte parallelismo fra i tre tipi di soluzioni nevrotiche proposte dalla psicoanalista tedesca Karen Horney e i tipi costituzionali di Sheldon. Nel suo scritto del 1937 \"La personalit\u00e0 nevrotica del nostro tempo\", la Horney individua tre tipi di uomini sulla base di come questi reagiscono ai conflitti della vita: quello compiacente che va incontro agli altri, quello aggressivo che va contro gli altri e, infine, il distaccato che si separa dagli altri.\nAttualmente le tipologie di Sheldon trovano applicazione limitatamente agli aspetti somatici in medicina dello sport per la creazione dei programmi di allenamento."}
{"id": "2745091", "revid": "77594", "url": "https://it.wikipedia.org/wiki?curid=2745091", "title": "HMS Vanguard (1944)", "text": ""}
{"id": "2745100", "revid": "29119114", "url": "https://it.wikipedia.org/wiki?curid=2745100", "title": "Romanzo noir", "text": ""}
{"id": "2745102", "revid": "1318658", "url": "https://it.wikipedia.org/wiki?curid=2745102", "title": "Marco Spoletini", "text": "\u00c8 collaboratore abituale di registi quali Gianluca Maria Tavarelli, Riccardo Milani, Francesco Bruni e soprattutto Matteo Garrone, per il quale ha curato il montaggio di ogni film."}
{"id": "2745103", "revid": "38275", "url": "https://it.wikipedia.org/wiki?curid=2745103", "title": "Autocannone 102/35", "text": ""}
{"id": "2745114", "revid": "72396", "url": "https://it.wikipedia.org/wiki?curid=2745114", "title": "SD Cinematografica", "text": "La SD Cinematografica \u00e8 una societ\u00e0 di produzione televisiva nata nel 1981.\nAttivit\u00e0.\nDalla sua costituzione collabora prevalentemente con RAI e con le principali televisioni del mondo per la produzione di film, variet\u00e0, documentari scientifici e culturali. Si occupa, inoltre, di post-produzione audio/video e di doppiaggio (film, cartoni animati e documentari).\nDa alcuni anni ha focalizzato la sua produzione sui documentari (naturalistici, scientifici e storici) per clienti quali National Geographic Channel, Discovery Channel, TF1, ARTE, NHK, RTSI, ARD, PBS, ZDF oltre che RAI e Mediaset.\nDal 2006 l'azienda ha aperto una divisione per la distribuzione sul mercato internazionale di documentari italiani.\nIl 27 novembre 2013 SD Cinematografica ha creato YouDoc, una Web TV che trasmette gratuitamente documentari. Le tematiche principali sono Natura e Storia, ma c'\u00e8 spazio anche per l'avventura, il sociale, le ricerche etnografiche e il patrimonio artistico e culturale. Per l'impegno nella diffusione della conoscenza della natura, del patrimonio e delle tradizioni, YouDoc fin dalla nascita ha ottenuto il patrocinio di LIPU. Prerogativa di YouDOC sono i contenuti extra associati a ogni documentario. Si tratta di collegamenti ipertestuali o a ulteriori video attraverso i quali \u00e8 possibile approfondire alcuni aspetti trattati dal documentario. Un'apposita icona segnala la presenza di un contenuto extra. Al momento del lancio, l'offerta \u00e8 un palinsesto di 4 ore, ripetuto nella giornata a partire dalle 16, e una library on demand settimanalmente aggiornata. Il palinsesto prevede una fascia di un'ora sempre dedicata alla Natura. YouDoc trasmette documentari di produzione italiana dai pi\u00f9 recenti a quelli che hanno segnato la storia del genere.\nPartecipazioni azionarie.\nNel 2008 la SD Cinematografica ha acquisito una partecipazione del 30% nella societ\u00e0 Panda Film.\nRiconoscimenti.\nMolti documentari hanno vinto importanti premi internazionali ai maggiori festival, tra cui una nomination all'Oscar, una agli Emmy ed una al Festival di Banff."}
{"id": "2745120", "revid": "119674356", "url": "https://it.wikipedia.org/wiki?curid=2745120", "title": "Alfonso Chac\u00f3n", "text": "Biografia.\nNacque a Baeza, in Andalusia, verso il 1540. Entr\u00f2 nell'ordine di domenicani e si dedic\u00f2 all'insegnamento raggiungendo una grande reputazione. Fu inviato a Roma nel 1575 e fu nominato Patriarca titolare di Alessandria e penitenziere.\nCompose molti lavori, in alcuni dei quali tuttavia sono date per vere ingenue e inverosimili credenze prive di fondamento storico (per es., l\"'Historia ceu verissima a calumnijs multorum vindicata\" \u00e8 intesa a confermare la storia della liberazione dell'anima di Traiano dall'inferno grazie alle preghiere di papa Gregorio I; in \"De signis sanctissimae crucis\" afferma che Sofronio Eusebio Girolamo rivest\u00ec la dignit\u00e0 di cardinale e che effettivamente una croce sarebbe apparsa a Costantino I e ai suoi soldati prima dello scontro con le truppe di Massenzio, ecc.).\nIl suo principale lavoro \u00e8 intitolato \"Vita et res gestae Romanorum pontificum et cardinalium\" che non fece in tempo tuttavia a terminare prima della morte; l'opera pertanto fu completata da un suo nipote e pubblicata nel 1601 in due volumi \"in folio\". A causa dei numerosi errori, ne fu affidata una revisione a Girolamo Aleandro il giovane, Francisco Cabrera Morales e Andrea Vittorelli, ai quali si un\u00ec successivamente Ferdinando Ughelli; l'edizione emendata apparve nel 1630. \nL'opera fu inoltre continuata da altri ecclesiastici e offerta a Clemente IX in una edizione in quattro volumi \"in folio\" pubblicata da Agostino Oldoini nel 1677. Chac\u00f3n lasci\u00f2 inoltre in manoscritto una \"Biblioteca Universale degli Autori\" che fu rinvenuta da Fran\u00e7ois-Denis Camusat il quale la pubblic\u00f2 a Parigi nel 1732 integrata con numerose note; \u00e8 un lavoro bibliografico abbastanza utile, ma assolutamente inadeguato alle promesse del titolo, anche perch\u00e9 si arresta alla lettera \"E\".\nPossedeva una nutrita collezione di autoritratti di personalit\u00e0 del suo tempo. Tra questi, \"Autoritratto nello studio\" di Lavinia Fontana."}
{"id": "2745121", "revid": "486946", "url": "https://it.wikipedia.org/wiki?curid=2745121", "title": "Loire-Nieuport LN.401", "text": ""}
{"id": "2745123", "revid": "486946", "url": "https://it.wikipedia.org/wiki?curid=2745123", "title": "Loire-Nieuport LN-40", "text": ""}
{"id": "2745128", "revid": "709565", "url": "https://it.wikipedia.org/wiki?curid=2745128", "title": "Salim Sdiri", "text": "Biografia.\nInfortunio.\nIl 13 luglio 2007, durante la IAAF Golden League all'Olimpico di Roma, l'atleta francese \u00e8 stato colpito da un giavellotto lanciato da Tero Pitk\u00e4m\u00e4ki. Salim \u00e8 stato subito ricoverato, non riportava ferite mortali, ma piuttosto gravi.\nRitorno in pista.\nNonostante l'infortunio e il lungo stop, Salim ha deciso di ricominciare ad allenarsi in vista delle Olimpiadi a Pechino nel 2008. \u00c8 riuscito a qualificarsi, non ottenendo per\u00f2 grandi risultati. Il 12 giugno 2009, per\u00f2, batte il record nazionale francese di Kader Klouche con 8,42 metri."}
{"id": "2745139", "revid": "307923", "url": "https://it.wikipedia.org/wiki?curid=2745139", "title": "Nel bianco", "text": ""}
{"id": "2745143", "revid": "785863", "url": "https://it.wikipedia.org/wiki?curid=2745143", "title": "Milo (Disney)", "text": ""}
{"id": "2745144", "revid": "125328267", "url": "https://it.wikipedia.org/wiki?curid=2745144", "title": "Mulan (Disney)", "text": "Fa Mulan \u00e8 la protagonista del film Disney \"Mulan\" e del suo seguito \"Mulan II\", basato sul personaggio di Hua Mulan. La differenza del cognome dipende da una lettura diversa degli ideogrammi che lo compongono.\nFa parte delle Principesse Disney, inserita nell'elenco ufficiale all'ottavo posto, nonostante non venga da una famiglia reale e non sposi un principe (Il marito Li Shang, come capitano delle guardie, fa comunque parte di un'el\u00ecte alla stregua della nobilt\u00e0 di palazzo ma al di sotto della nobilt\u00e0 di corte).\nAnche se non \u00e8 una vera principessa \u00e8 tra le poche, insieme ad Aurora, Rapunzel e Merida, ad avere entrambi i genitori in vita e, insieme a Tiana e Merida, a non cantare canzoni d'amore. Tra l'altro \u00e8 l'unica, insieme a Merida, a saper combattere ed \u00e8 la sola ad aver ucciso direttamente qualcuno, avendo sparato un razzo contro una montagna distruggendo quasi tutta l'armata unna.\nCaratteristiche.\nAll'inizio del film, quando deve superare la prova della mezzana, ha uno chignon e indossa un kimono con il corpetto salmone chiaro con maniche lunghe, separato dalla gonna prugna con un obi viola. Non indossa le scarpe; porta, invece, lunghi calzettoni bianchi. Dalle braccia partono nastri pervinca. In guerra, invece, ha i capelli tagliati e legati alla nuca per sembrare un maschio e indossa una divisa verde smeraldo (ma di una tonalit\u00e0 molto pi\u00f9 chiara) con un elmo. Alla fine del lungometraggio ha i capelli sciolti, indossa un corpetto verde con strisce di altri colori, separato dalla gonna gialla con una fascia petrolio.\nMulan \u00e8 una ragazza molto dolce e sensibile, come dimostra durante la canzone \"Riflesso\", in cui esprime il dispiacere per il fatto di non essere riuscita a portare onore alla famiglia. \u00c8 anche autosufficiente, tenace e coraggiosa.\n\u00c8 molto forte ed agile, il che le consente di compiere esercizi difficili senza risentire di alcuna fatica, oltre che intelligente, astuta e piena di risorse, avendo dimostrato diverse volte di compiere strategie e tattiche efficaci attraverso il pensiero veloce e l'osservazione. Grazie all'addestramento militare di Li Shang, \u00e8 diventata abile in diverse arti marziali (in particolare Kung fu, B\u014djutsu e Tessenjutsu), una tiratrice precisa con armi a distanza e una spadaccina. \u00c8 anche un'eccellente equestre.\nBiografia.\n\"Mulan\".\n\u00c8 una cinese che finge di essere un guerriero per suo padre che non ha tante forze essendo ormai anziano. Allora entra nell'esercito sotto il falso nome di Ping, dov'\u00e8 vittima di alcuni scherzetti da parte dei suoi compagni: l'irritabile Yao, il gracile ed ebete Ling e il calmo Chien Po. Dopo varie prove e la sconfitta degli Unni, si scopre il suo segreto. Li Shang, figlio del generale e capitano dell'esercito, rinuncia all'uccisione, ma comunque la bandisce dal gruppo di soldati. Successivamente li mette in guardia dicendo loro che i nemici vogliono la rivincita e vogliono attuarla proprio durante la festa in loro onore organizzata dall'imperatore. Allora traveste i suoi compagni da ragazza in modo che passino inosservati e, con un razzo pieno di fuochi di artificio, riesce a eliminare definitivamente Shan Yu (capitano degli Unni) e i suoi soldati.\n\"Mulan II\".\nL'eroina cinese nel suo sequel deve affrontare con Li Shang i matrimoni combinati delle principesse del Regno di Mezzo con i principi del regno del Qui Gong entro tre giorni per formare un'alleanza contro i Mongoli. Esse vengono scortate da Yao, Ling e Chien Po, che si innamorano di loro e grazie a Mulan riescono a dire quello che provano. Intanto, Mushu provoca litigi tra quest'ultima e Shang, ormai diventato Generale e suo promesso sposo. Per quale scopo? Per non perdere il piedistallo che hanno tutti gli antenati, visto che, a seguito del matrimonio, subentreranno per importanza quelli dello sposo. Alla fine, travestito dal grande dragone dorato, il draghetto riuscir\u00e0 a disdire l'accordo dei matrimoni combinati, sia quelli delle principesse che di Mulan (che aveva deciso di prendere il loro sposo.) Alla fine Mulan si sposa e con l'aiuto di suo marito, unisce tutti gli avi, comprendendo anche Mushu.\n\"Ralph Spacca Internet\".\nNel sequel del film di Ralph Spaccatutto Vanellope incontra diverse principesse Disney all'interno del sito Oh My Disney, tra cui Mulan. Qui Mulan ha fatto amicizia con le altre principesse Disney. Le principesse faranno amicizia con Vanellope facendole capire che deve cercare la sua felicit\u00e0. Con le loro abilit\u00e0 salveranno Ralph mentre sta precipitando nel vuoto.\n\"Mulan\".\nRemake live action del Classico Disney.\n\"Kingdom Hearts II\".\nMulan appare nel videogioco \"Kingdom Hearts II\" dove i protagonisti visiteranno il suo mondo.\nSora, Paperino e Pippo giungono nella Terra dei Dragoni, vedendo che un'enorme ombra si muove tra le rocce, credono che un Heartless voglia attaccare un soldato, Ping; ma appena Sora e Paperino si avvicinano, essa si riduce mostrando Mushu che fugge terrorizzato tra le braccia di Ping. Il trio conosce Mushu perch\u00e9 li ha aiutati nel loro precedente viaggio (Kingdom Hearts). Dopo le dovute presentazioni, Pippo capisce che in realt\u00e0 Ping \u00e8 una donna che si traveste da uomo per arruolarsi nell'esercito. Ping si presenta allora per ci\u00f2 che in realt\u00e0 e Mushu chiede al trio di aiutare Mulan a inserirsi nell'esercito cinese. L'arrivo non \u00e8 dei migliori perch\u00e9 Sora e Paperino litigano con Yao, Chien-Po e Ling. Il trio si dimostra all'altezza, mentre Ping viene scartato pi\u00f9 volte dal capitano e solo in seguito considerato all'altezza del compito. Durante un'esercitazione scoprono Shan Yu alleato con gli Heartless che tenta un attacco ma viene fermato da Mulan che provoca una valanga utilizzando un razzo diretto verso una montagna. Mulan viene smascherata e il capitano Shang congeda sia Mulan che il trio. Percorrendo la strada del ritorno scoprono che Shan Yu \u00e8 ancora vivono, e decidono di avvisare l'esercito. Giungono al palazzo dell'imperatore e il trio con l'aiuto di Mulan batte Shan Yu. Mulan diventa l'eroina della Cina e ringrazia il gruppo per il supporto che le hanno dato durante quest'avventura.\nIl gruppo ritorna nella Terra dei Dragoni, e incontra Mulan che \u00e8 sulle tracce di un uomo incappucciato con un soprabito nero. L'inseguimento termina sulla montagne e Sora affronta questo nemico. Al termine del duello, Sora afferma che gli sembra di aver gi\u00e0 lottato contro costui e si chiede se possa essere Riku. Improvvisamente compare uno strano essere che si dirige verso il palazzo dell'imperatore e il trio e Mulan si dirigono l\u00ec. Al loro arrivo, l'imperatore comunica al trio che un uomo \u00e8 stato l\u00ec per avvisarlo di una nova minaccia, un pericoloso Heartless che \u00e8 nato dall'oscurit\u00e0 di una divinit\u00e0 terrena. Il gruppo e Mulan affrontano il mostro e hanno la meglio. Prima di partire Sora, Paperino e Pippo chiedono informazioni sull'uomo che ha avvisato l'imperatore, mentre Mulan chiede all'imperatore di dare qualche giorno di riposo al capitano Shang; l'imperatore rifiuta ma le chiede se vuole restare ad aiutarlo nel suo compito e la ragazza accetta.\nAccoglienza.\nRicezione critica.\nLa personalit\u00e0 e la caratterizzazione di Mulan sono state accolte positivamente. Ken Fox di \"TV Guide\" l'ha definita \"intelligente e ferocemente indipendente\". Bridget Byrne di Boxoffice ha scritto che \"Mulan ha orgoglio, fascino e spirito\". Todd McCarthy di \"Variety\" ha elogiato il personaggio per aver iniziato \" un cambiamento nei classici Disney... in cui eroine passive venivano salvate da principi blandamente nobili\", aggiungendo che \"qui \u00e8 la ragazza che salva, salvando non solo il principe ma l'imperatore stesso dall'oblio, e questo accade in una cultura lontana in cui ci si aspettava che le donne obbedissero a regole rigorosamente prescritte\". Allo stesso modo, Margaret A. McGurk di \"The Cincinnati Enquirer\" ha elogiato Mulan per \"aver risolto il suo dilemma di \"Soldato Jane\" dimostrando che il cervello pu\u00f2 fare pi\u00f9 dei muscoli\". Ian Freer di \"Empire\" ha chiamato il personaggio come \"tra le pi\u00f9 forti eroine Disney\". Hollis Chacona di \"The Austin Chronicle\" ha definito Mulan una \"protagonista vincente\". Kenneth Turan del \"Los Angeles Times\" ha scritto che \"Mulan \u00e8 un'eccellente eroina, perfetta per le giovani donne\", definendola inoltre un \"modello pi\u00f9 simpatico e intraprendente di Pocahontas \".\nSebbene ampiamente apprezzata, la caratterizzazione di Mulan ha suscitato alcune lievi critiche e speculazioni. Owen Gleiberman di \"Entertainment Weekly\" ha scritto: \"Mulan mette in mostra una ragazza che riesce a usare il suo ingegno... una testimonianza che il potere della mente prevale sul muscolo\". Tuttavia, Gleiberman ha continuato, \"Mulan alla fine non \u00e8 all'altezza del meglio della Disney ... perch\u00e9 il potenziamento dell'eroina rimane ... una ricerca emotivamente isolata\". Allo stesso modo, Moira Macdonald del \"Seattle Times\" ha chiamato Mulan \"un forte personaggio accattivante che, a differenza di molte delle sue controparti Disney, non ha bisogno di nessuno per essere salvata dal pericolo\", pur mettendo in discussione la sua personalit\u00e0, chiedendosi \"era davvero necessario far avere a Mulan problemi di autostima? Perch\u00e9 sembra cos\u00ec sicura e intelligente, la sua triste affermazione che vuole \"vedere qualcosa di utile\" allo specchio \u00e8 un po' scioccante\".\nI critici non sono stati unanimi nelle loro lodi. Jeffrey Gantz di \"Phoenix\" ha ritenuto che il personaggio fosse non originale, impreciso e occidentalizzato. Allo stesso modo, James Berardinelli di \"ReelViews\" ha ritenuto che la rappresentazione del personaggio fosse troppo \"familiare\", continuando \"sebbene sembri diversa da Ariel, Belle, Jasmine e Pocahontas, Mulan \u00e8 praticamente lo stesso tipo di individuo: una donna con una vena forte e indipendente che non \u00e8 disposta a piegarsi ai costumi della sua cultura, che decretano che il ruolo della donna debba essere ornamentale. Il film non \u00e8 molto sottile nel rafforzare l'idea di uguaglianza tra i sessi\". Inoltre, alcuni critici, come Alex von Tunzelmann del \"The Guardian\", hanno criticato Mulan per la sua eccessiva violenza, ma von Tunzelmann ha concluso in modo pi\u00f9 positivo, definendo il personaggio un miglioramento rispetto alle vecchie principesse.\nRelazione con Li Shang.\nA differenza delle recensioni generalmente positive ricevute da Mulan, la sua relazione romantica con Li Shang \u00e8 stata accolta negativamente. Roger Ebert del \"Chicago Sun-Times\" ha osservato: \"Il film rompe la tradizione in cui l'eroe maschio salva l'eroina, ma \u00e8 ancora totalmente guidato dall'idea occidentale dell'amore\". Janet Maslin del \"The New York Times\" ha scritto: \"Nonostante tutto il coraggio e l'indipendenza di Mulan, questa \u00e8 ancora una favola che ha bisogno di un interesse amoroso\". Betsy Wallace di \"Common Sense Media\" ha osservato che Mulan \"non si adatta allo stereotipo di principessa, e la maggior parte degli spettatori non ne aveva mai sentito parlare\". In conclusione, Wallace ha scritto, \"\u00e8 un peccato che alla fine abbia ancora bisogno di sposarsi con un Principe Azzurro che salva la situazione\".\nImportanza culturale.\nMulan \u00e8 culturalmente riconosciuta per il suo unico ruolo in \"Mulan\", in particolare per quanto riguarda l'eroismo, l'etnia e il disinteresse del personaggio per il romanticismo, sfidando gli stereotipi di genere e offerto un'esperienza Disney animata diversa. Secondo Sara Veal del \"The Jakarta Post\", Mulan \"promuove l'autosufficienza, la determinazione e non \u00e8 interessata al matrimonio o al romanticismo ... il film finisce per salvare il suo paese, piuttosto che una risoluzione romantica\". Jesse Hassenger di \"PopMatters\" ha scritto che, a differenza di altri film della Disney, \" \"Mulan\" ha il vantaggio di un\u2019intelligente, forte eroina - non solo una figura da principessa\".\nNel 2012, Stephanie Goldberg della \"CNN\" ha riconosciuto Mulan come una delle eroine animate pi\u00f9 coraggiose ed eroiche della Disney. Il \"Georgia Institute of Technology\" ha classificato Mulan come il quattordicesimo pi\u00f9 grande personaggio Disney di tutti i tempi. Nel 2013, Mulan \u00e8 stata definita la pi\u00f9 grande eroina Disney animata secondo un sondaggio condotto da Jim Vejvoda di \"IGN\"."}
{"id": "2745145", "revid": "297745", "url": "https://it.wikipedia.org/wiki?curid=2745145", "title": "Canale del Bosco", "text": ""}
{"id": "2745148", "revid": "767487", "url": "https://it.wikipedia.org/wiki?curid=2745148", "title": "Orchestra filarmonica d'Israele", "text": "L'Orchestra filarmonica d'Israele (in ebraico: \u05d4\u05ea\u05d6\u05de\u05d5\u05e8\u05ea \u05d4\u05e4\u05d9\u05dc\u05d4\u05e8\u05de\u05d5\u05e0\u05d9\u05ea \u05d4\u05d9\u05e9\u05e8\u05d0\u05dc\u05d9\u05ea, \"ha-Tizmoret ha-Filharmonit ha-Yisre'elit\"; in inglese: Israel Philharmonic Orchestra, abbreviata IPO) \u00e8 la principale orchestra sinfonica israeliana.\nStoria.\nL'Orchestra \u00e8 stata fondata nel 1936 dal violinista ebreo di origine polacca Bronis\u0142aw Huberman col nome di Palestine Orchestra. L'obiettivo era quello di riunire musicisti ebrei cacciati dalle orchestre europee a causa del nazismo. Nello stesso anno si tenne il concerto inaugurale a Tel Aviv, diretto da Arturo Toscanini.\nQuando, nel 1948, fu fondato lo stato d'Israele, l'orchestra suon\u00f2 l'Hatikvah (l'inno nazionale israeliano) alla cerimonia ufficiale della dichiarazione d'indipendenza e il nome mut\u00f2 in quello attuale.\nNel 1958, \u00e8 stato assegnato all'IPO l'Israel Prize per la musica, un premio mai assegnato prima ad un'organizzazione.\nAttivit\u00e0.\nLa IPO sostiene spesso tourn\u00e9e in tutto il mondo vantando grandi direttori come Leonard Bernstein, Zubin Mehta o Daniel Barenboim e grandi solisti come Itzhak Perlman, Joshua Bell, Pnina Salzman o Maxim Vengerov. Nonostante l'evidente difficolt\u00e0 di teatri in alcune parti del mondo ad ospitarla per motivi di sicurezza, si sono raggiunti grandi traguardi sotto il punto di vista umano, come la tourn\u00e9e in Russia nel 1990 durante la quale per la prima volta \u00e8 stato suonato in teatro l'inno israeliano. Attualmente, l'IPO \u00e8 considerata fra le migliori orchestre al mondo, contraddistinta da una sonorit\u00e0 sempre calda paragonabile a quella delle migliori orchestre europee. L'orchestra ha sede stabile a Tel Aviv, nell'auditorium Mann."}
{"id": "2745150", "revid": "282094", "url": "https://it.wikipedia.org/wiki?curid=2745150", "title": "Caterina Cibo", "text": ""}
{"id": "2745152", "revid": "287204", "url": "https://it.wikipedia.org/wiki?curid=2745152", "title": "Uomo di Kennewick", "text": "Luomo di Kennewick \u00e8 lo scheletro umano fossile di un nativo americano vissuto 8500 anni fa, ritrovato negli Stati Uniti d'America, nel letto del fiume Columbia, presso Kennewick, nello Stato di Washington, il 28 luglio 1996.\nScoperta.\nI reperti vennero alla luce durante una gara di idroplano, grazie alla scoperta accidentale fatta da Will Thomas e David Deacy, due spettatori che assistevano all'evento. Il ritrovamento provoc\u00f2 una discussione sulla relazione tra i diritti religiosi dei nativi americani e il diritto alla ricerca archeologica: un gruppo di nativi americani, basandosi sulla protezione accordata alle loro sepolture dalla legge statunitense (il \"Native American Graves Protection and Repatriation Act\"), reclam\u00f2 il diritto di propriet\u00e0 su quei resti. Nel febbraio del 2004 la corte si pronunci\u00f2 sul caso affermando che, in assenza di una relazione culturale tra i nativi viventi e i resti ritrovati, non ci sarebbe stato alcun vincolo per lo studio scientifico. \nIl 17 febbraio 2017 i resti dell'Uomo di Kennewick, noto anche come 'Vecchio Uomo', sono stati restituiti alle trib\u00f9 del popolo Shwoyelpi, anche detto popolo Colville, che ne rivendicano l'appartenenza.\nStudi.\nNel luglio 2005 diversi scienziati studiarono il ritrovamento e individuarono il cranio come appartenente a un caucasoide ma nel 2015 venne comprovata l'ipotesi dell'origine americana. La datazione, effettuata col metodo del carbonio-14, ipotizzava che fosse vissuto tra 8430 e 9200 anni fa a.e.v.. I risultati, in un primo momento, esclusero che potesse trattarsi di un nativo americano, ipotizzarono un'origine europea per quei resti, appartenuti a qualcuno giunto nel continente a seguito di una migrazione che aveva attraversato lo Stretto di Bering nell'ultimo periodo della Glaciazione W\u00fcrm. \nLe pubblicazioni pi\u00f9 recenti hanno dapprima ipotizzato un'origine circumpacifica, tra cui le popolazioni Ainu e polinesiane, e poi hanno evidenziato la pi\u00f9 probabile origine americana. \nGli studi effettuati hanno permesso di individuarne la dieta nei 20 anni che avevano preceduto la morte: oltre a nutrirsi in prevalenza di mammiferi marini, l'uomo aveva bevuto acqua derivante dal discioglimento di ghiacciai. Poich\u00e9, all'epoca, il pi\u00f9 vicino ambiente costiero dell'estensione glaciale cadeva in Alaska, questi elementi permettevano di dedurre uno stile di vita ad alta mobilit\u00e0 in vicinanza di ambienti marini delle coste settentrionali."}
{"id": "2745155", "revid": "767487", "url": "https://it.wikipedia.org/wiki?curid=2745155", "title": "The Adventures", "text": "The Adventures sono stati un gruppo musicale pop rock britannico attivo negli anni 1980 formatosi a Belfast nel 1984.\nStoria.\nLa storia pu\u00f2 essere fatta risalire al 1978 quando il cantante Terry Sharpe e il chitarrista Pat Gribben hanno lavorato insieme nella band punk The Starjets. La band ha sperimentato un successo limitato e si sciolse nei primi anni 1980.\nAll'inizio del 1984 il duo ha formato The Adventures con la moglie di Pat Gribben, Eileen, alla voce, Gerard 'Spud' Murphy (chitarra), Tony Ayre (basso) e Paul Crowder (batteria). Si trasferirono a Londra e dopo aver firmato il loro primo contratto con Chrysalis Records, assunti direttamente dal manager Simon Fuller, hanno visto raggiungere molta pubblicit\u00e0 e promozione sulla stampa musicale. Nonostante questo inizio promettente, il loro singolo di debutto, \"Another Silent Day\", uscito nell'estate del 1984, ha appena sfiorato le charts. Ulteriori singoli sono usciti, \"Send My Heart\", \"Feel the Raindrops\", e \"Two Rivers \", che sono stati tutti successi minori nella classifica britannica, ma non hanno raggiunto nessun passo avanti importante.\nNel 1985 \u00e8 stato rilasciato il loro album di debutto \"Theodore and Friends\". L'album conteneva quattro minori hits di classifica: \"Another Silent Day\", \"Feel The Raindrops\", \"Two Rivers\", e \"Send My Heart\" che \u00e8 stato un successo in Germania e anche parte della colonna sonora del film horror D\u00e8moni, dello stesso anno. L'album ha raggiunto il #65 in Germania, ma non \u00e8 entrato nella chart del Regno Unito. Negli Stati Uniti, l'album \u00e8 stato pubblicato con il titolo 'The Adventures' con una lista dei brani modificata e diverso materiale illustrativo della copertina. \nL'album \u00e8 stato promosso in un tour mondiale come slot di supporto per i giganti Tears for Fears, ma dopo l'album non ebbe il successo sperato ricevendo grande successo di critica, ma senza vendite significative.\nLa band ebbe un periodo di prostrazione nei due anni seguenti ma durante questo periodo il principale compositore Pat Gribben compose alcune nuove canzoni per un secondo album. La band sciolse il contratto con Chrysalis Records firmando poi con Elektra Records. Con un altro scoppio di promozione e fairplay pesante, il loro nuovo singolo \"Broken Land\" divenne il loro primo successo significativo, raggiungendo il numero 20 nella UK Singles Chart rimanendo 10 settimane nelle charts, salendo ancora di pi\u00f9 nelle classifiche dei singoli in altre nazioni. \u00c8 stato anche il Top 1 nella classifica di Radio One di Londra come il pi\u00f9 suonato nel 1988 nel Regno Unito. Il singolo \u00e8 stato rapidamente seguito dall'album, \"The Sea of Love\", che ha raggiunto il n\u00b0 30 ed \u00e8 rimasto in classifica per 10 settimane. I singoli di follow-up, \"Drowning in the Sea of Love\" e \"One Step From Heaven\", sono riusciti a raggiungere il n\u00b0 44 e n\u00b0 82, rispettivamente, anche se l'album \u00e8 stato certificato Silver (per 60.000 copie vendute) da parte della BPI nel 1989, un anno dopo la sua uscita. Sul retro di questo \u00e8 venuto un altro tour, questa volta con Fleetwood Mac. Il tour includeva spettacoli in tutta Europa ed \u00e8 culminato in un concerto nello stadio di Wembley.\nLa band pubblic\u00f2 il terzo album \"Trading Secrets with the Moon\" all'inizio del 1990 inserendo lo stile folk al loro pop/rock. \u00c8 stato probabilmente l'album migliore agli occhi dei fans. Non \u00e8 riuscito a capitalizzare il successo del precedente album. Non conteneva singoli di successo a differenza di The Sea of Love dove \"Broken Land\", \"One Step From Heaven\" e \"Drowning In The Sea Of Love\" sono stati i suoi capisaldi. Conseguenza di ci\u00f2 \u00e8 apparso brevemente in stallo al n \u00b064 nelle UK Album Charts e a differenza delle versioni precedenti della band l'album \u00e8 stato stroncato dalla critica, con Allmusic, dando all'album 1,5 stelle su 5. Successivamente hanno diviso con Elektra per firmare con la Polydor Records.\nNel 1993, ridotti a un quartetto, erano da poco passati alla Polydor e si erano anche spostati di nuovo a Belfast, The Adventures hanno pubblicato il loro ultimo album, \"Lions and Tigers and Bears\", prodotto dal bassista ex-The Vibrators Pat Collier al Greenhouse Recording Studios di Londra. L'album contiene la hit minore \"Raining All Over the World\", segnalando la fine della loro attivit\u00e0 nelle classifiche. Il titolo dell'album \u00e8 stato adottato dalla band su suggerimento della figlia di Pat &amp; Eileen Gribben (in accordo con il giornalista Malcolm Dome, che ha scritto le note di copertina per la versione ristampata). Nonostante la presenza di una rielaborazione contemporanea del 1960, \"Monday Monday\" dei The Mamas &amp; the Papas, l'album \u00e8 stato stroncato dalla critica e da Allmusic che l'ha classificato 1.5 su 5 stelle, subendo una risposta tiepida e non riuscendo nelle charts. Il gruppo \u00e8 stato poi lasciato cadere dalla Polydor, ed essenzialmente si sciolse poco dopo. L'album \u00e8 stato rimasterizzato e ristampato nel maggio 2011 dalla Cherry Red Records, che aveva precedentemente ripubblicato l'album di debutto della band Theodore and Friends nel luglio 2009. Questa versione comprende quattro bonus tracks, che erano B-Sides verso le tre tracce rilasciate come singoli.\nIl chitarrista Pat Gribben continua a scrivere canzoni e sta attualmente lavorando con il cantante Ryan Molloy, mentre Terry Sharpe ha trascorso alcuni anni esibendosi in una cover band, The Dead Handsomes. The Adventures si sono raggruppati brevemente nel 2007 per alcuni concerti a Belfast, ma nessuna reunion importante \u00e8 stata mai organizzata. Si sono raggruppati di nuovo nel 2009 per eseguire ulteriori concerti di piccola scala a Belfast, nonch\u00e9 apparizioni al Time To Be Proud e F\u00e9ile un Phobail fastivals durante l'estate.\nIl bassista della band, Tony Ayre, \u00e8 deceduto il 20 dicembre 2009."}
{"id": "2745163", "revid": "114385", "url": "https://it.wikipedia.org/wiki?curid=2745163", "title": "Comunit\u00e0 montana Mugello", "text": "La Comunit\u00e0 montana Mugello \u00e8 stato un comprensorio parte del territorio toscano.\nStoria.\nLa nascita della Comunit\u00e0 montana Mugello (poi Unione Montana dei Comuni del Mugello) risale al Novembre 1999 in contemporanea alla Comunit\u00e0 montana Montagna Fiorentina. La nascita \u00e8 dovuta alla contemporanea soppressione della Comunit\u00e0 Montana Mugello-Alto Mugello-Val di Sieve i cui comuni sono confluiti nelle due comunit\u00e0 citate. \nDicomano, appartenente in un primo tempo alla Comunit\u00e0 montana Montagna Fiorentina, a fine 2008 decide di aderire alla Comunit\u00e0 Montana Mugello.\nSar\u00e0 sostituita nel 2011 dalla Unione montana dei comuni del Mugello con gli stessi Comuni.\nElenco dei comuni.\nI comuni appartenenti alla Comunit\u00e0 Montana Mugello sono stati i seguenti:\nIl comune di Dicomano, da sempre facente parte geograficamente della Valdisieve, a settembre 2008 ha chiesto alla Regione Toscana di uscire dalla Comunit\u00e0 montana Montagna Fiorentina per aderire alla Comunit\u00e0 Montana Mugello."}
{"id": "2745164", "revid": "767487", "url": "https://it.wikipedia.org/wiki?curid=2745164", "title": "Musica da un'altra stanza", "text": "Musica da un'altra stanza (\"Music from Another Room\") \u00e8 un film del 1998 scritto e diretto da Charlie Peters.\nTrama.\nNella famiglia Swan, Grace d\u00e0 alla luce Anna; il piccolo Danny assiste al parto ed esclama \"Da grande me la sposer\u00f2\". Vent'anni dopo, Danny fa ritorno negli Stati Uniti dopo un lungo periodo vissuto in Inghilterra. Il ragazzo trova lavoro come fattorino in una pastificio e un giorno bussa proprio a casa Swan, ora molto numerosa: Billy \u00e8 un dottore sposato con una donna sull'orlo di una crisi di nervi, la madre \u00e8 ammalata, il padre terribilmente cinico; e poi le tre sorelle: Nina, cieca e iperprotetta da tutti, Karen, intraprendente imprenditrice teatrale, e soprattutto, Anna, bella, rigida e tradizionalista, alla continua ricerca della stabilit\u00e0, per giunta fidanzata con Eric, un noioso avvocato.\nCuriosit\u00e0.\nIl titolo si riferisce alla definizione che il protagonista d\u00e0 dell'innamoramento: \u00ab\u00c8 come quando ascolti una musica che arriva da un'altra camera e tu ci canti sopra perch\u00e9 \u00e8 una melodia che ti piace e poi la porta si chiude, oppure c'\u00e8 un treno che passa e tu non senti pi\u00f9 la musica, ma continui a cantare lo stesso. Poi... non importa quanto tempo \u00e8 passato... ricominci a sentirla e sei perfettamente a tempo con lei. L'amore \u00e8 questo\u00bb.\nColonna sonora.\nLa colonna sonora del film comprende le seguenti canzoni:"}
{"id": "2745168", "revid": "561821", "url": "https://it.wikipedia.org/wiki?curid=2745168", "title": "Hercules Seghers", "text": "Biografia.\nFiglio di un mercante di stoffe battista mennonita, originario delle Fiandre, si trasfer\u00ec con la famiglia ad Amsterdam nel 1596, dove studi\u00f2 alla scuola del paesaggista olandese di spicco del periodo Gillis van Coninxloo, ma il suo apprendistato non dur\u00f2 a lungo per la morte del maestro avvenuta nel 1606. Seghers e suo padre acquistarono un certo numero dei lavori di Coninxloo, all'asta di quanto contenuto nel suo studio.\nAlla morte del padre nel 1612, ritorn\u00f2 ad Haarlem, dove ader\u00ec alla corporazione di San Luca a cui apparteneva anche Esaias van de Velde. Nel 1614 si trasfer\u00ec di nuovo ad Amsterdam per ottenere la custodia di una figlia illegittima e l'anno seguente spos\u00f2 Anneke van der Brugghen da Anversa, pi\u00f9 vecchia di lui di sedici anni. Nel 1619 o 1620, acquist\u00f2 una grande casa sulla Lindengracht nel quartiere Jordaan, che nel 1631 dovette vendere a causa di debiti. Dal suo studio al piano superiore della casa, aveva una bella vista sulla Noorderkerk, una cattedrale allora in costruzione, che \u00e8 visibile in una delle sue incisioni.\nNel 1633 si trasfer\u00ec ad Utrecht dove tenne una bottega d'arte. Dopo poco, ritorn\u00f2 a L'Aia, dove mor\u00ec presumibilmente nel 1638, per una caduta dalle scale dovuta all'alcool di cui pare abusasse verso la fine della sua vita. Nonostante l'eccellenza da lui raggiunta, non aveva lavoro costante ed era assillato dalla mancanza di denaro. Questo fatto lo port\u00f2 alla depressione.\nOltre ad essere stato un brillante pittore paesaggista, \u00e8 stato un incisore estremamente abile ed innovativo. Purtroppo le sue capacit\u00e0 non furono del tutto riconosciute dai contemporanei e i suoi lavori furono rivalutati ed apprezzati dopo la sua morte, nonostante la stima e l'ammirazione per le sue opere di svariati artisti, tra cui Rembrandt, che possedeva parecchi suoi lavori e fu influenzato dai suoi paesaggi. Gi\u00e0 nel 1678, Samuel van Hoogstraten nel suo \"Inleyding tot de hooge schoole der schilderkonst\" (Introduzione all'accademia di pittura), lo presenta come un esempio tipico di genio misconosciuto.\nLe sue composizioni sono arricchite da un buon utilizzo delle sfumature di colore e dalla maestria nel gioco di ombre e luci, le distanze appaiono remote e i paesaggi particolarmente estesi, l'uso di vecchi temi \u00e8 reso in modo originale, in particolare la combinazione del paesaggio piatto olandese con paesaggi montuosi fantastici.\n\u00c8 noto per aver inventato un metodo per stampare paesaggi su stoffa in modo che ogni oggetto appaia del suo colore naturale e per l'utilizzo combinato di svariate tecniche di incisione.\nIl suo lavoro rivela l'influenza del pittore Adam Elsheimer."}
{"id": "2745169", "revid": "44876", "url": "https://it.wikipedia.org/wiki?curid=2745169", "title": "Edy Gratton", "text": "Carriera.\nCalciatore.\nTerzino (difensore \"di carattere\", come lo ha definito la critica) ambidestro, ha debuttato in Serie A all'et\u00e0 di 17 anni, dopo due campionati in Serie C nel CRDA Monfalcone, paese dove era cresciuto.\nPrima del debutto in Serie A si dedica anche all'attivit\u00e0 di giocatore di basket con buoni risultati.\nIn carriera ha disputato 11 campionati di Serie A (9 a girone unico pi\u00f9 l'anomalo Campionato 1945-1946 e il Campionato Alta Italia del 1943-44) con le maglie di , Milan e , totalizzando complessivamente 275 presenze e 5 reti in Serie A\nHa inoltre disputato tre campionati di Serie B con il Messina, totalizzando 60 presenze.\nAllenatore.\nA fine carriera si \u00e8 stabilito a Seregno, dove ha intrapreso per alcuni anni l'attivit\u00e0 di allenatore dilettante nelle serie minori lombarde, ottenendo il premio \"Seminatore d'oro\" con la Vimercatese nel 1964 e portando in Serie D la Caratese.In seguito si \u00e8 dedicato al settore giovanile, principalmente nella Caratese.\n\u00c8 morto a Seregno nel gennaio del 2008 all'et\u00e0 di 83 anni."}
{"id": "2745172", "revid": "37401", "url": "https://it.wikipedia.org/wiki?curid=2745172", "title": "Ollie Halsall", "text": "\u00c8 conosciuto per il suo lavoro con i Rutles, con i Patto, con i Timebox, con i Tempest e con i Boxer e per la sua collaborazione con Kevin Ayers. \u00c8 conosciuto anche per essere stato uno dei pochi suonatori di vibrafono nel rock.\nHalsall \u00e8 scomparso a Madrid nel 1992 all'et\u00e0 di 43 anni a causa di un'overdose di eroina."}
{"id": "2745175", "revid": "287204", "url": "https://it.wikipedia.org/wiki?curid=2745175", "title": "Action Code Script", "text": "Action Code Script (abbreviato in ACS) \u00e8 un linguaggio di scripting realizzato da Raven Software.\nUtilizzi.\nACS \u00e8 stato creato appositamente per lo sparatutto in prima persona \"Hexen\"; in seguito \u00e8 stato utilizzato in alcuni port di \"Doom\", come \"ZDoom\". \u00c8 simile, sintatticamente, al linguaggio C, ma \u00e8 meno flessibile."}
{"id": "2745177", "revid": "287204", "url": "https://it.wikipedia.org/wiki?curid=2745177", "title": "Sampues", "text": ""}
{"id": "2745178", "revid": "1442080", "url": "https://it.wikipedia.org/wiki?curid=2745178", "title": "Sydney International 1998 - Singolare femminile", "text": "Il singolare del Sydney International 1998 \u00e8 stato un torneo di tennis facente parte del WTA Tour 1998.\nMartina Hingis era la detentrice del titolo, ma ha perso nel 2\u00ba turno contro Venus Williams.\nArantxa S\u00e1nchez Vicario ha battuto in finale 6\u20131, 6\u20133 Venus Williams.\nTeste di serie.\nLe prime 4 etste di serie hanno ricevuto un bye per il 2\u00ba turno."}
{"id": "2745189", "revid": "99114067", "url": "https://it.wikipedia.org/wiki?curid=2745189", "title": "Nel bianco (miniserie televisiva)", "text": "Nel bianco (\"Eisfieber\") \u00e8 una miniserie televisiva di produzione italo-tedesca tratta dall'omonimo romanzo di Ken Follett, diretta da Peter Keglevic e interpretata da Isabella Ferrari e Heiner Lauterbach.\nMiniserie in due puntate, \u00e8 andata in onda per la prima volta in Italia il 5 e il 7 gennaio 2010 su Canale 5.\nTrama.\nLa storia si svolge alla vigilia di Natale. Negli uffici della casa farmaceutica scozzese Oxenford, i dipendenti e gli scienziati si scambiano regali e auguri. La bella Toni Gallo, ex poliziotta, scrupolosa e attenta responsabile della sicurezza degli impianti, ordina un'ultima verifica delle scorte: nei laboratori dell'istituto, virus e antivirus vengono coltivati e testati in gran sicurezza. Se una sola provetta del virus Madoba, evoluzione del gi\u00e0 temibile Ebola, cadesse nelle mani sbagliate, potrebbe verificarsi una strage di enormi proporzioni. Il proprietario della Oxenford, Stanley, ripone grande fiducia in Toni, oltre a subire un'attrazione che tuttavia stenta a sbocciare. Stanley \u00e8 vedovo ed \u00e8 troppo legato alla sua grande famiglia, figli e nipoti, mentre Toni, separata, ha un forte orgoglio professionale che le impedisce di scoprire troppo i sentimenti verso il suo capo. Ma nel giro di ventiquattro ore le cose cambieranno radicalmente. Un furto violento e pi\u00f9 grave del previsto sconvolge la Oxenford: una fiala di virus Madoba viene trafugata mentre nella notte infuria una tempesta di neve che blocca ogni via di comunicazione. La notte di Natale si trasforma in un incubo bianco: i criminali, sorpresi dalla tormenta, si rifugiano proprio nella abitazione di Stanley e tengono sotto scacco l'intera famiglia. L'unica speranza di salvezza \u00e8 Toni Gallo che, senza alcun mezzo a disposizione, deve trovare i criminali e recuperare il virus prima che accada l'irreparabile."}
{"id": "2745190", "revid": "838137", "url": "https://it.wikipedia.org/wiki?curid=2745190", "title": "Sydney International 1998 - Doppio femminile", "text": "Il doppio femminile del Sydney International 1998 \u00e8 stato un torneo di tennis facente parte del WTA Tour 1998.\nGigi Fern\u00e1ndez e Arantxa S\u00e1nchez-Vicario erano le detentrici del titolo, ma la Fern\u00e1ndez non ha partecipato.\nS\u00e1nchez-Vicario ha fatto coppia con la Bollegraf, ma ha perso nei quarti contro Lisa Raymond e Rennae Stubbs.\nMartina Hingis e Helena Sukov\u00e1 hanno battuto in finale 6\u20131, 6\u20132 Katrina Adams e Meredith McGrath."}
{"id": "2745192", "revid": "29120405", "url": "https://it.wikipedia.org/wiki?curid=2745192", "title": "Spareggio Buchholz", "text": ""}
{"id": "2745194", "revid": "29120429", "url": "https://it.wikipedia.org/wiki?curid=2745194", "title": "Spareggio Bucholz", "text": ""}
{"id": "2745195", "revid": "287204", "url": "https://it.wikipedia.org/wiki?curid=2745195", "title": "Fest-noz", "text": "Il fest-noz (lett. \"festa della notte\"; plurale: \"festo\u00f9-noz\") \u00e8 un'antica tradizione della regione francese della Bretagna, consistente in festeggiamenti serali caratterizzati da musica, canti, balli e libagioni, organizzati da ogni singolo comune, generalmente dopo una manifestazione religiosa (come un \"pardon\" o una \"trom\u00e9nie\").\nDescrizione dell'usanza.\nI festeggiamenti del \"fest-noz\" sono accompagnati dal suono di strumenti tipicamente bretoni quali il \"biniou\", la cornamusa bretone, e la bombarda e dal ritornello \"La lala lal\u00e8 No!\".\nLe danze tipiche della festa, che variano da zona a zona, del \"fest-noz\" sono la gavotta (tipica della Haute-Cornouaille e della zona di Pontivy), la danza chiamata \" an-dro \" (lett. \"il cerchio\"), la carola, la \"fisel\", l\"'hanter-dro\", la \"kost er c'hoad\", la \"Larid\u00e9\" e il \"plinn\" (queste ultime due caratteristiche della zona di Vannes).\nDurante molte di queste danze, i partecipanti formano delle catene, in genere tenendosi il mignolo l'un l'altro.\nSviluppi moderni della tradizione.\nDal \"fest-noz\" tradizionale ha avuto origine in epoca recente anche un \"cyber fest-noz\", che si svolge in ottobre e che vede la partecipazione, ogni anno, di ca. 100.000 persone e che viene diffuso via internet in 80 diversi Paesi del mondo."}
{"id": "2745196", "revid": "767487", "url": "https://it.wikipedia.org/wiki?curid=2745196", "title": "Isoelettrofocalizzazione", "text": "L\u2019isoelettrofocalizzazione (IEF) \u00e8 una tecnica elettroforetica con la quale le proteine si separano su un supporto solido, molto spesso un gel, in base al loro punto isoelettrico. Questa tecnica viene quindi utilizzata sia per la separazione di proteine che per determinarne il loro punto isoelettrico sfruttando la capacit\u00e0 di questa tecnica di discriminare tra punti isoelettrici che differiscono anche solo di 0,01 unit\u00e0.\nSul gel viene creato un gradiente di pH grazie a miscele di anfoliti che, una volta applicato un campo elettrico, si dispongono tra anodo (soluzione acida) e catodo (soluzione basica) conferendo in quel punto un pH uguale al loro punto isoelettrico (pI). In commercio esistono miscele di anfoliti che coprono intervalli di pH tra 3 e 11, permettendo l'analisi di un'ampia variet\u00e0 di proteine.\nQuando si analizza una miscela proteica con questo metodo le proteine tenderanno a migrare verso l'anodo o verso il catodo a seconda della loro carica netta che contemporaneamente modificher\u00e0 a causa della variazione di pH conferita dagli anfoliti; la migrazione continuer\u00e0 finch\u00e9 ogni proteina non si trover\u00e0 al suo punto isoelettrico ovvero la sua carica netta sar\u00e0 uguale a 0.\nFin quando \u00e8 applicato un campo elettrico l'effetto della diffusione delle proteine sul supporto solido sar\u00e0 eliminato in quanto alla diffusione si oppone la forza elettromotrice che riporta ogni proteina al suo pI ottenendo cos\u00ec bande molto ben risolte."}
{"id": "2745200", "revid": "767487", "url": "https://it.wikipedia.org/wiki?curid=2745200", "title": "U.S. Pro Indoor 1998", "text": "Lo U.S. Pro Indoor 1998 \u00e8 stato un torneo di tennis giocato sul cemento indoor. \n\u00c8 stata la 31\u00aa edizione dello U.S. Pro Indoor che fa parte della categoria Championship Series nell'ambito dell'ATP Tour 1998. \nSi \u00e8 giocato al CoreStates Center di Filadelfia, Pennsylvania negli Stati Uniti dal 23 febbraio al 2 marzo 1998.\nCampioni.\nSingolare.\n Pete Sampras ha battuto in finale Thomas Enqvist 7\u20135, 7\u20136 (7\u20133)\nDoppio.\n Jacco Eltingh / Paul Haarhuis hanno battuto in finale David Macpherson / Richey Reneberg 7\u20136, 6\u20137, 6\u20132"}
{"id": "2745201", "revid": "200568", "url": "https://it.wikipedia.org/wiki?curid=2745201", "title": "Luigi Del Neri", "text": ""}
{"id": "2745208", "revid": "287204", "url": "https://it.wikipedia.org/wiki?curid=2745208", "title": "European Fantastic Film Festivals Federation", "text": "La European Fantastic Film Festivals Federation (EFFFF) \u00e8 un'organizzazione nata nel 1987 e dedicata alla promozione e al sostegno del cinema fantastico europeo, che riunisce circa venti festival europei e ha membri sostenitori in Asia e Nord America.\nLa federazione assegna annualmente il premio M\u00e9li\u00e8s d'oro (\"M\u00e9li\u00e8s d'or\") per il miglior film (lungometraggio e cortometraggio) fantastico europeo con una particolare modalit\u00e0 a due turni: ognuno dei festival membri assegna un premio M\u00e9li\u00e8s d'argento (\"M\u00e9lies d'argent\") ad un film europeo presentato nella propria sezione competitiva; i vincitori sono candidati al M\u00e9li\u00e8s d'oro, che viene assegnato nel corso di un successivo festival in calendario."}
{"id": "2745211", "revid": "287204", "url": "https://it.wikipedia.org/wiki?curid=2745211", "title": "Copenaghen Open 1998", "text": "Il Copenhagen Open 1998 \u00e8 stato un torneo di tennis giocato sul sintetico indoor. \u00c8 stata l'11\u00aa edizione del Copenaghen Open che fa parte della categoria International Series nell'ambito dell'ATP Tour 1998. Si \u00e8 giocato a Copenaghen in Danimarca dal 9 al 15 marzo 1998.\nCampioni.\nSingolare.\n Magnus Gustafsson ha battuto in finale David Prinosil 3\u20136, 6\u20131, 6\u20131\nDoppio.\n Tom Kempers / Menno Oosting hanno battuto in finale Brett Steven / Jan Siemerink 6\u20134, 7\u20136"}
{"id": "2745214", "revid": "135491", "url": "https://it.wikipedia.org/wiki?curid=2745214", "title": "EFFFF", "text": ""}
{"id": "2745218", "revid": "628767", "url": "https://it.wikipedia.org/wiki?curid=2745218", "title": "Distretto di Sunsari", "text": " \nIl distretto di Sunsari (in nepalese \u0938\u0941\u0928\u0938\u0930\u0940 \u091c\u093f\u0932\u094d\u0932\u093e|\u0938\u0941\u0928\u0938\u0930\u0940 \u091c\u093f\u0932\u094d\u0932\u093e ) \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1.\nIl capoluogo \u00e8 Inaruwa.\nGeograficamente il distretto appartiene alla zona pianeggiante del Terai. Il confine occidentale del distretto \u00e8 segnato dal fiume Sapta Koshi, un affluente del Gange, che nel suo tratto meridionale forma la Riserva naturale Koshi Tappu.\nIl principale gruppo etnico presente nel distretto sono i Tharu.\nMunicipalit\u00e0.\nIl distretto \u00e8 suddiviso in 12 municipali\u00e0, due sono aree sub-metropolitane, quattro sono i distretti urbani e sei quelli rurali."}
{"id": "2745221", "revid": "125248664", "url": "https://it.wikipedia.org/wiki?curid=2745221", "title": "Castello dei Corvino", "text": "Il Castello dei Corvino (rumeno \"Castelul Huniazilor\" o \"Castelul Corvinilor\", ungherese \"Vajdahunyad v\u00e1ra\", tedesco \"Schloss\" \"Eisenmarkt\") \u00e8 un castello presso la citt\u00e0 transilvana di Hunedoara, in Romania.\nSito sulla \"Collina di San Pietro\", a dominio del fiume Zla\u0219ti, fino al 1541 rientrava nei domini del Regno d'Ungheria, per poi passare ai territori del Principato di Transilvania. Pi\u00f9 insigne monumento gotico della Transilvania, si ritiene sia il luogo dove Vlad l'Impalatore venne tenuto prigioniero da Mattia Corvino per i sette anni successivi alla sua cattura nel 1462.\nStoria.\nUn primo castello venne eretto in questo luogo nel XIV secolo dai Vlaicu, che vi costruirono la loro residenza fortificata. Presentava delle mura poligonali che seguivano il dorso collinare.\nIl castello, passato alla famiglia Hunyadi come dono dall'imperatore Sigismondo, venne massicciamente ristrutturato e ampliato. Giovanni Hunyadi intraprese la ricostruzione in due fasi, tra il 1446 e il 1453.\nLa struttura \u00e8 chiaramente gotica, ma presenta anche molti elementi architettonici rinascimentali dovute al successore, suo figlio Mattia Corvino, che volle trasformarlo in una residenza principesca rinascimentale. Altre modifiche, lievi, furono apportate in epoca barocca da Gabriele Bethlen.\nArchitettura.\nIl Castello Hunyad ha una massiccia struttura difensiva, un ponte levatoio e una corte interna, il tutto ingentilito da una notevole plasticit\u00e0 delle superfici (finestre, balconate, doccioni etc.). \u00c8 stato costruito sopra una precedente fortificazione, che aveva sfruttato l'altopiano roccioso in aggetto sul fiume Zla\u0219ti.\nLa ristrutturazione volute da Giovanni Hunyadi fece del maniero una dimora sontuosa. Vennero aggiunte torri, saloni e camere per gli ospiti. La galleria e il mastio (chiamato \"Ne boisa\" = Non avere paura), invariati dai tempi di Giovanni, e la Torre di Capestrano (dedicata al frate francescano amico del voivoda Giovanni) sono oggi gli elementi di spicco del complesso. Notevoli anche la Sala dei Cavalieri, la Torre Clava, il Bastione Bianco (l'antica dispensa fortificata), e la Sala della Dieta dalle pareti adorne di ritratti (vi si incontrano i potentati Matei Basarab di Valacchia, Vasile Lupu di Moldavia e molti altri). Nell'ala del castello, nota come \"Mantello\", si trova il dipinto del corvo che celebra il soprannome Corvino che accompagn\u00f2 i discendenti di Giovanni Hunyadi.\nNella corte, accanto alla cappella costruita durante il regno di Vlad III di Valacchia, si trova un pozzo profondo 30 metri. La leggenda narra che venne scavato da dodici prigionieri turchi cui venne promessa la libert\u00e0 se avessero trovato l'acqua nella pietra. Dopo quindici anni di scavi, gli sfortunati trovarono una fonte, ma non vennero ricompensati dai loro carcerieri, che invece posero accanto al pozzo una lapide con inciso \"Voi avete l'acqua ma non avete un'anima\". Studiosi recenti hanno proposto invece la seguente traduzione \"Hasan, che visse schiavo dei giaour, scrisse questo nella fortezza vicino alla chiesa\"."}
{"id": "2745233", "revid": "256896", "url": "https://it.wikipedia.org/wiki?curid=2745233", "title": "Monumento naturale Pedra Longa di Baunei", "text": ""}
{"id": "2745248", "revid": "55935", "url": "https://it.wikipedia.org/wiki?curid=2745248", "title": "Chac\u00f3n, Alfonso", "text": ""}
{"id": "2745250", "revid": "287204", "url": "https://it.wikipedia.org/wiki?curid=2745250", "title": "Croatia Open Umag 1998", "text": "Il Croatia Open Umag 1998 \u00e8 stato un torneo di tennis giocato sulla terra rossa.\n\u00c8 stata la 9\u00aa edizione del Croatia Open Umag che fa parte della categoria International Series nell'ambito dell'ATP Tour 1998.\nSi \u00e8 giocato a Umago in Croazia dal 27 luglio al 2 agosto 1998.\nCampioni.\nSingolare.\n Bohdan Ulihrach ha battuto in finale Magnus Norman, 6\u20133, 7\u20136\nDoppio.\n Neil Broad / Piet Norval hanno battuto in finale Ji\u0159\u00ed Nov\u00e1k / David Rikl, 6\u20131, 3\u20136, 6\u20133"}
{"id": "2745251", "revid": "339392", "url": "https://it.wikipedia.org/wiki?curid=2745251", "title": "Deamminazione", "text": ""}
{"id": "2745254", "revid": "55935", "url": "https://it.wikipedia.org/wiki?curid=2745254", "title": "Alfonso Ciacconio", "text": ""}
{"id": "2745255", "revid": "547034", "url": "https://it.wikipedia.org/wiki?curid=2745255", "title": "Maledizione del vincitore", "text": "In economia, la maledizione del vincitore indica la situazione nella quale si trova una persona che acquista all'asta un bene, pagandolo pi\u00f9 del suo effettivo valore."}
{"id": "2745269", "revid": "287204", "url": "https://it.wikipedia.org/wiki?curid=2745269", "title": "Tejero", "text": "Tejero \u2013 cognome spagnolo "}
{"id": "2745278", "revid": "767487", "url": "https://it.wikipedia.org/wiki?curid=2745278", "title": "Il buon soldato (film 1982)", "text": "Il buon soldato \u00e8 un film italiano del 1982 diretto da Franco Brusati.\nTrama.\nUn giorno Marta alla stazione ferroviaria incontra per caso Tommaso che \u00e8 in viaggio per raggiungere la caserma dove prester\u00e0 il servizio militare. L'incontro fra Marta e Tommaso \u00e8 breve ma determinante per la giovane donna che ne riceve una sferzata, una spinta a ricominciare da capo la propria vita. Marta decider\u00e0 di lasciare il marito e di dedicarsi di pi\u00f9 alla propria figlia. Tommaso nel frattempo ha cominciato il servizio di leva. In caserma, per\u00f2, la vita \u00e8 ancora pi\u00f9 brutale che fuori e quando un suo amico viene violentato dai commilitoni, Tommaso si uccide. La notizia della sua morte sconvolge Marta e la convince dell'inutilit\u00e0 di ogni lotta."}
{"id": "2745279", "revid": "767487", "url": "https://it.wikipedia.org/wiki?curid=2745279", "title": "Sole rosso", "text": "Sole rosso (\"Soleil Rouge\") \u00e8 un film del 1971 diretto da Terence Young.\nTrama.\n1870. Agganciata ad un treno diretto dalla costa occidentale a quella orientale degli Stati Uniti d'America, viaggia una lussuosa carrozza sulla quale l'ambasciatore del Giappone trasporta una preziosa spada da samurai, dono del Mikado al presidente Grant. Ma insieme alla carrozza viaggia anche un carro con monete in oro. Il treno viene assalito dalla banda di Gauche e di Link. Il colpo ha successo, ma Gauche vuole tenere per s\u00e9 il bottino e cerca di far fuori il socio facendo saltare in aria il carro sul quale Link sta finendo il lavoro. Vista la preziosa spada, Gauche se ne appropria, non esitando ad uccidere con un colpo di pistola uno dei samurai che cercava d'impedirgli il furto. Mentre Gauche se ne va con la sua banda, l'altro samurai, Kuroda, gli urla dietro che lo trover\u00e0 ed uccider\u00e0. Ma un'altra persona vuole la pelle, e soprattutto il bottino, di Gauche: Link. Questi, creduto morto dai complici, \u00e8 invece vivo. L'ambasciatore giapponese incarica Kuroda di ritrovare la preziosa spada, dandogli una settimana di tempo: se per allora egli non sar\u00e0 tornato con la preziosa spada recuperata nella sperduta stazione ove il treno nel frattempo si \u00e8 fermato, entrambi dovranno fare seppuku. Link viene costretto, sotto minaccia di morte, a far da guida a Kuroda. I due partono, appiedati e privi di armi da fuoco.\nI due si mettono sulle tracce degli ex complici di Link, il quale fa di tutto per liberarsi del samurai, non riuscendoci. Sorpresi in una fattoria alcuni complici di Gauche, che stanno cercando di rintracciare le figlie del padrone per violentarle, li uccidono e si impossessano di due cavalli, riprendendo la loro ricerca. Perse le tracce dei banditi, Link decide di andare ove sicuramente arriver\u00e0 anche Gauche: il bordello, diretto da Pepita, dove vive Christina, la donna di Gauche, sito in uno sperduto villaggio del Messico. Nel frattempo Link ha modo di apprezzare le qualit\u00e0 guerriere ed umane di Kuroda, il quale cita ad ogni pi\u00e8 sospinto il Bushid\u014d, codice d'onore dei samurai. Qui in effetti Gauche si fa vivo subito, ma per interposta persona: giungono infatti quattro suoi uomini per prelevare Christina e portarla dal capo. Link e Kuroda ne uccidono tre, risparmiando Wyatt, incaricato di tornare da Gauche per riferirgli che hanno la sua ragazza e che se la rivuole deve venirsela a prendere in una missione abbandonata a circa un giorno di viaggio a cavallo dal villaggio, portando naturalmente con s\u00e9 la spada, dopo di che i due, insieme ad una riluttante Christina, si dirigono all'appuntamento. Durante il viaggio Link riesce con uno stratagemma a strappare la promessa a Kuroda, che questi non uccider\u00e0 subito Gauche, ma dar\u00e0 a lui il tempo per fargli confessare dove ha nascosto il bottino.\nIn vista quasi della meta, Christina, scambiando in distanza un gruppetto di comanche per gli uomini di Gauche, fugge a cavallo verso di loro ma viene catturata da costoro, che decidono di ucciderla ed i suoi due accompagnatori intervengono appena in tempo a salvarla dalla morte, uccidendo tutti i comanche, tranne il capo, che riesce a nascondersi e fuggire. Giunti alla missione con Christina, i due cadono nell'agguato teso loro da Gauche e le cose si metterebbero male per loro, se non giungessero in forze i comanche, decisi a vendicare i compagni uccisi. \u00c8 giocoforza allearsi e Link e Kuroda si uniscono a Gauche ed ai suoi per far fronte al comune nemico. La battaglia \u00e8 dura, Kuroda d\u00e0 una dimostrazione di grande bravura guerriera eliminando un bel numero di comanche, e tutti gli uomini di Gauche muoiono. Rimasti loro soli, Gauche uccide con un colpo di pistola Kuroda, Link, che si era affezionato al samurai, uccide a sua volta Gauche, rinunciando quindi alla possibilit\u00e0 di recuperare il bottino.\nNella scena finale, Link si reca alla stazione ove l'ambasciatore giapponese aveva dato appuntamento a Kuroda e in vista del treno imperiale appende la spada recuperata, dall'ormai defunto samurai, ad un cavo in modo che l'ambasciatore la possa recuperare; Link se ne va scegliendo la direzione verso cui dirigersi avendo affidato la scelta ad un \"testa o croce\" fatto con una moneta."}
{"id": "2745283", "revid": "125205117", "url": "https://it.wikipedia.org/wiki?curid=2745283", "title": "Chipa", "text": "Con il termine chipa o chip\u00e1 o chipa avat\u00ed si indicano vari tipi di pane o torta salata, tutti a base di farina di manioca o di mais. Costituiscono uno dei piatti pi\u00f9 tipici della cucina paraguayana e delle regioni limitrofe di Argentina e Brasile (anche se il corrispettivo brasiliano viene chiamato \"p\u00e3o de queijo\", ossia \u201cpane di formaggio\u201d).\nLe migrazioni dell'ultima parte del XX secolo hanno reso la chipa piuttosto popolare anche nelle grandi citt\u00e0 argentine come Buenos Aires, C\u00f3rdoba o Rosario; d'altra parte altre peculiarit\u00e0 gastronomiche come il cu\u00f1ap\u00e9 nella Bolivia orientale, i muchines de yuca in Ecuador e il pan de yuca in Colombia presentano molte similitudini con la chipa.\nLa variante pi\u00f9 frequente si prepara con amido di manioca, latte, formaggio, uova e burro (a volte sostituito dall'olio), con i quali si preparano delle palline di circa di diametro. La leggerezza dell'amido di manioca, macinato molto finemente, permette che il formaggio fuso sia il sapore dominante. In qualche occasione a questi ingredienti si aggiungono dei semi di anice. Il cu\u00f1ap\u00e9 presenta gli stessi ingredienti, ma in diverse proporzioni.\nI pani di farina di mais o manioca di tutto il continente sudamericano in Paraguay vengono chiamati \"chipa\" o \"mbej\u00fa\". Nella loro fabbricazione non viene usato alcun tipo di lievito, in modo che neppure le temperature elevate della regione possano pregiudicare la loro conservazione per diversi giorni. Di solido sono piatti festivi che vengono proposti in tutte le manifestazioni della religiosit\u00e0 popolare.\nVarianti.\nIn Paraguay esistono almeno 70 diverse varianti di chipa. Tra i pi\u00f9 conosciuti si trova il \"chipa guasu\" o \" chip\u00e1 guaz\u00fa\", preparato con farina di mais al suo stato fresco; per il fatto di non contenere carne \u00e8 uno dei piatti pi\u00f9 frequenti al venerd\u00ec o durante la Quaresima. Il \"chip\u00e1 cabur\u00e9\" viene cucinato attorno a un palo, in modo da essere privo della spugnosa parte interna, mentre il \"chip\u00e1 so'o\" \u00e8 ripieno di carne di manzo macinata. Altre variet\u00e0 di chipa si differenziano per gli ingredienti, come il \"chip\u00e1 maduv\u00ed\", preparato con una mescola di farina di mais e semi di arachide, o il \"chip\u00e1 rora\", fatto con gli scarti dei semi di mais setacciati. Il \"chip\u00e1 ma\u00ed\" \u00e8 in tutto e per tutto uguale al \u201cpane di formaggio\u201d brasiliano.\nDue citt\u00e0 paraguayane si contendono il ruolo di \"Capitale Nazionale della Chipa\": Coronel Bogado, nel Dipartimento di Itap\u00faa, ed Eusebio Ayala, nel Dipartimento di Cordillera."}
{"id": "2745285", "revid": "1543377", "url": "https://it.wikipedia.org/wiki?curid=2745285", "title": "Dutch Open 1998", "text": "Il Dutch Open 1998 \u00e8 stato un torneo di tennis giocato sulla terra battuta.\n\u00c8 stata la 39\u00aa edizione del Dutch Open, che fa parte della categoria ATP International Series nell'ambito dell'ATP Tour 1998. \nSi \u00e8 giocato ad Amsterdam nei Paesi Bassi, dal 3 al 9 agosto 1998.\nCampioni.\nSingolare.\n Magnus Norman ha battuto in finale Richard Fromberg, 6\u20133, 6\u20133, 2\u20136, 6\u20134\nDoppio.\n Jacco Eltingh / Paul Haarhuis hanno battuto in finale Dominik Hrbat\u00fd / Karol Ku\u010dera, 6\u20133, 6\u20132"}
{"id": "2745287", "revid": "599013", "url": "https://it.wikipedia.org/wiki?curid=2745287", "title": "Chip\u00e1", "text": ""}
{"id": "2745288", "revid": "110157", "url": "https://it.wikipedia.org/wiki?curid=2745288", "title": "Gensis", "text": "Gensis era un insediamento romano vicus, in Mesia Superiore oggi Serbia centrale, sul monte Cer vicino a villaggio Le\u0161nica, comune di Loznica.\nTabula Peutingeriana.\nSulla Tabula Peutingeriana \u00e8 situata XXX m.p. a sud da Sirmium, in via Argentaria, strada romana che procede accanto al fiume Drinus verso il monte Cer, e XV m.p. da Ad Drinum presumibilmente oggi Loznica.\nPosizione.\nTuttavia, la posizione di \"Gensis\" non \u00e8 stabilita, perch\u00e9 sulla stessa montagna Cer si trovano le rovine di tre diversi insediamenti che possono essere vicus \"Gensis\": Vidin Grad, Trojanov Grad e Kosanin Grad.\nPoich\u00e9 nessuno di questi tre siti \u00e8 stato esplorato, non \u00e8 possibile determinare l'esatta posizione di vicus \"Gensis\"."}
{"id": "2745290", "revid": "452415", "url": "https://it.wikipedia.org/wiki?curid=2745290", "title": "Hercules Segers", "text": ""}
{"id": "2745298", "revid": "1584565", "url": "https://it.wikipedia.org/wiki?curid=2745298", "title": "Kyashan Sins", "text": " \u00e8 una serie anime, reboot di Kyashan il ragazzo androide, prodotto da Tatsunoko Production e animato da Madhouse. \u00c8 stato trasmesso in Giappone il 1\u00ba ottobre 2008. L'anime \u00e8 edito in Italia da Yamato Video.\nLa serie \u00e8 completamente diversa da quella originale, in cui Kyashan \u00e8 un superandroide che combatte le forze del male comandate da Bryking Boss. In questa serie Kyashan \u00e8 presentato come un subalterno di Bryking Boss, il quale gli ha ordinato di assassinare la salvatrice del genere umano, Luna, e ha quindi condannato la Terra alla rovina.\nUn adattamento manga \u00e8 stato pubblicato nel mensile Comic Rush di Jive.\nTrama.\n\"Kyashan Sins\" narra la storia di un mondo in cui i robot hanno soggiogato l'umanit\u00e0. Il loro capo, Bryking Boss, dominava il mondo come un tiranno. Un giorno, una misteriosa ragazza di nome Luna \u00e8 convocata dal popolo affinch\u00e9 salvi il genere umano. Temendo questa nuova minaccia, Bryking invia tre dei suoi pi\u00f9 potenti cyborg per uccidere Luna: Kyashan, Dio e Leda. Kyashan, il pi\u00f9 forte dei tre, riesce ad uccidere Luna. Cos\u00ec, questo catastrofico evento porta la rovina sulla Terra. Centinaia di anni pi\u00f9 tardi, l'atmosfera terrestre \u00e8 avvelenata, la Terra \u00e8 per lo pi\u00f9 abitata dai robot e gli umani sono ormai sull'orlo dell'estinzione.\nI robot che prima credevano di essere immortali adesso sono soggetti alla rovina (cio\u00e8 la ruggine e la corrosione) provocata dall'ambiente avvelenato e devono trovare nuovi pezzi di ricambio per non morire. Nel frattempo, Kyashan, scomparso dopo l'uccisione di Luna, ritorna ma non ricorda pi\u00f9 nulla del suo passato.\nEpisodi.\nLa serie \u00e8 formata da 24 episodi."}
{"id": "2745304", "revid": "2018598", "url": "https://it.wikipedia.org/wiki?curid=2745304", "title": "Francesco Martinelli (schermidore)", "text": "Biografia.\nHa iniziato giovanissimo nel 1984 seguendo le sorelle Chiara e Cristina in sala scherma. \u00c8 cresciuto con la maestra Luciana Di Ciolo e successivamente con il maestro Enrico Di Ciolo, tecnico che lo segue attualmente. La societ\u00e0 di allenamento \u00e8 il Csp Di Ciolo di Pisa, \u00e8 tesserato per le Fiamme Oro.\nDurante la carriera giovanile ha vinto alcuni titoli nazionali individuali e successivamente anche a squadre con le Fiamme Oro. Nel 1997 ha vinto un oro ai Campionati del mondo giovani a Tenerife. Nel 2009 ha ottenuto la medaglia di bronzo ai Giochi del Mediterraneo. Facente parte della squadra azzurra dal 2001, nel 2009 ha vinto la medaglia di bronzo ai Campionati europei con la squadra azzurra. Nel 2012 ha conquistato il premio Cintura Nazionale Pro dopo uno scontro diretto con Alfredo Rota.\nPossiede una laurea dell'Universit\u00e0 di Pisa in economia e commercio ."}
{"id": "2745305", "revid": "112613626", "url": "https://it.wikipedia.org/wiki?curid=2745305", "title": "Episodi di Kyashan Sins", "text": "Questa \u00e8 la lista degli episodi di Kyashan Sins."}
{"id": "2745308", "revid": "62004", "url": "https://it.wikipedia.org/wiki?curid=2745308", "title": "Marcos Serrano Rodriguez", "text": ""}
{"id": "2745310", "revid": "6923", "url": "https://it.wikipedia.org/wiki?curid=2745310", "title": "Cantiere Navale Poli", "text": "Il Cantiere Navale Poli \u00e8 un'azienda di costruzioni navali con sede a Chioggia, in provincia di Venezia.\nStoria.\nIl cantiere venne fondato nel 1816 a Chioggia da Domenico Poli e la sua attivit\u00e0 venne poi sviluppata dai figli.\nFu il primo a varare un piroscafo in acciaio nel Mare Adriatico (Il Varo del \"Savoja\" a Chioggia il 25.08.1891) e nel 1913 divenne il quinto cantiere navale per importanza in Italia."}
{"id": "2745312", "revid": "372624", "url": "https://it.wikipedia.org/wiki?curid=2745312", "title": "Herpetotheriinae", "text": ""}
{"id": "2745313", "revid": "47112", "url": "https://it.wikipedia.org/wiki?curid=2745313", "title": "Golia (carro armato)", "text": ""}
{"id": "2745315", "revid": "1442080", "url": "https://it.wikipedia.org/wiki?curid=2745315", "title": "Canada Open 1998 - Singolare maschile", "text": "Il singolare del Canada Open 1998 \u00e8 stato un torneo di tennis facente parte dell'ATP Tour.\nPatrick Rafter ha battuto in finale Richard Krajicek 7\u20136 (7\u20133), 6\u20134.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2745319", "revid": "647919", "url": "https://it.wikipedia.org/wiki?curid=2745319", "title": "Kyash\u0101n SINS", "text": ""}
{"id": "2745322", "revid": "726373", "url": "https://it.wikipedia.org/wiki?curid=2745322", "title": "Derbi Racing", "text": "Derbi Racing \u00e8 la divisione sportiva dell'azienda motociclistica Derbi.\nMotomondiale.\nL'attivit\u00e0 sportiva della casa inizi\u00f2 nel 1962, quando esord\u00ec nel Motomondiale con una 50 monocilindrica due tempi pilotata dallo spagnolo Jos\u00e9 Maria Busquets, secondo al GP di Spagna e decimo nel Mondiale. Busquets sfior\u00f2 la vittoria al GP di Spagna 1964, ritirandosi poco prima della fine per il cedimento di un ammortizzatore. Dopo questi episodi, per vedere i primi risultati di rilievo in classifica si dovette attendere il 1968, quando Barry Smith vinse il Tourist Trophy e termin\u00f2 il campionato della 50 al terzo posto. Quella del centauro australiano fu la prima vittoria in un GP per la Derbi.\nIl primo titolo mondiale fu ottenuto la stagione successiva, con \u00c1ngel Nieto primo nella 50, con un nuovo terzo posto di Smith: questo duplice risultato consent\u00ec a Derbi di conquistare anche il mondiale marche di categoria.\nNel 1970 Nieto rivinse la 50 ed arriv\u00f2 secondo in 125, mentre l'anno successivo accadde l'opposto, con la Derbi che si aggiudic\u00f2 i mondiali marche delle due categorie a fasi alterne. Il 1972 fu l'anno del trionfo con Nieto bicampione e la Derbi ancora prima in 125: questi risultati furono gli ultimi perch\u00e9 Nieto non and\u00f2 oltre ad un terzo posto nel 1974, ritirandosi a fine stagione. Nel 1971 aveva debuttato anche una 250 bicilindrica, vincitrice nel 1972 del GP d'Austria con lo svedese B\u00f6rje Jansson e del campionato spagnolo tra il 1971 e il 1980 con Nieto e Grau.\nFu soltanto nel 1984 che la Derbi ritorn\u00f2 nel Mondiale, nella neonata 80, ottenendo una lunga striscia di risultati: nella 80 la Derbi fu campione marche 1986, 1987 e 1988, Jorge Mart\u00ednez campione della 80 nell'86,'87,'88, Manuel Herreros nel 1989; nella 125, Mart\u00ednez campione nel 1988, anno dell'ultimo titolo marche per la Derbi. Inoltre, Mart\u00ednez fu vicecampione della 80 nel 1985, posizione poi toccata, quando Mart\u00ednez fu campione di categoria, ad Herreros nell'86-'87 e a \u00c0lex Crivill\u00e9 nell'88.\nNuovamente ritiratasi a fine stagione '91, la Casa di Martorelles riprese il cammino delle competizioni nel Motomondiale 1999, ottenendo due secondi posti nel 2000 e 2001 con Youichi Ui. Nel 2006 Luk\u00e1\u0161 Pe\u0161ek ha ottenuto il sesto posto in classifica, seguito da un quarto posto l'anno successivo, mentre nel 2008 la Derbi si aggiudica un nuovo titolo mondiale grazie a Mike Di Meglio.\nIn totale, la Derbi ha conquistato 9 titoli costruttori (2 in classe 50, 3 in 80 e 4 in 125) e 12 titoli piloti (3 in classe 50, 4 in 80 e 5 in 125)."}
{"id": "2745335", "revid": "1305772", "url": "https://it.wikipedia.org/wiki?curid=2745335", "title": "Iona (disambigua)", "text": ""}
{"id": "2745339", "revid": "2149408", "url": "https://it.wikipedia.org/wiki?curid=2745339", "title": "Irwin", "text": ""}
{"id": "2745343", "revid": "124928226", "url": "https://it.wikipedia.org/wiki?curid=2745343", "title": "K\u00fcrt\u0151skal\u00e1cs", "text": "Il k\u00fcrt\u0151skal\u00e1cs \u00e8 un dolce tipico ungherese conosciuto anche come camino dolce o torta a camino per la sua forma.\n\u00c8 cotto su uno spiedo cilindrico che ruota lentamente sul fuoco. Originario della cosiddetta \"Terra dei Siculi\" (Romania, ), \u00e8 noto come il dolce pi\u00f9 vecchio di tutta l'Ungheria. Il \"k\u00fcrt\u0151skal\u00e1cs\" \u00e8 venduto nelle pasticcerie e, in occasione di fiere e mercatini, anche nelle principali piazze, dove i venditori lo preparano al momento. Il \"k\u00fcrt\u0151skal\u00e1cs\" \u00e8 composto da una sottile sfoglia lievitata e zuccherata, arrotolata attorno ad un cilindro di legno, diventando cos\u00ec una spirale di pasta di forma cilindrica cotta sopra al fuoco.\nDopo la cottura l'impasto viene ricoperto da cacao, cioccolata in scaglie, cannella, papavero, noci, vaniglia e mandorle a seconda dei gusti. Lo zucchero sulla superficie del \"k\u00fcrt\u0151skal\u00e1cs\" \u00e8 caramellato in modo da ottenere un dolce con la crosta croccante. Il \"k\u00fcrt\u0151skal\u00e1cs\" \u00e8 originario della Transilvania, e il nome deriva dalla parola ungherese \"k\u00fcrt\u0151\" che si pu\u00f2 riferire al camino o canna fumaria, oppure al corno, costruito originariamente da corna di animali."}
{"id": "2745344", "revid": "1305772", "url": "https://it.wikipedia.org/wiki?curid=2745344", "title": "Island Park", "text": ""}
{"id": "2745358", "revid": "287204", "url": "https://it.wikipedia.org/wiki?curid=2745358", "title": "Laurens", "text": ""}
{"id": "2745359", "revid": "1776051", "url": "https://it.wikipedia.org/wiki?curid=2745359", "title": "Controllori (DC Comics)", "text": "I Controllori sono una razza extraterrestre immaginaria esistente nell'Universo DC. Comparvero per la prima volta in \"Adventure Comics\" n. 357 (giugno 1967), e furono creati da Jim Shooter, Mort Weisinger e Curt Swan.\nBiografia dei personaggi.\nPre-Crisi.\nNella loro comparsa iniziale, i Controllori venivano da \"un altro continuum spazio-temporale\". Il loro universo fu quasi totalmente distrutto dalla guerra, ed erano determinati ad evitare che la Terra-1 subisse lo stesso destino. Utilizzarono le loro abilit\u00e0 di controllo mentale per prevenire la guerra intergalattica, ma avevano anche delle armi potenti, inclusi i Mangiatori di Soli.\nPost-Crisi.\nLe origini dei Controllori furono sostanzialmente cambiate dopo \"Crisi sulle Terre Infinite\", sebbene i loro propositi e metodi rimasero gli stessi. Erano originariamente parte di una razza aliena chiamata Maltusiani. Successivamente questi esseri lasciarono Maltus e colonizzarono un nuovo mondo chiamato Oa. Facendosi chiamare Oani, ora si sentivano responsabili dei catastrofici effetti dell'universo causati da uno di loro, uno scienziato rinnegato di nome Krona. Il gruppo sostenne di voler occuparsi della situazione in ogni modo. Un gruppo di Oani desider\u00f2 dedicare la propria esistenza immortale a contenere il male. Questo gruppo si fece notare sotto il nome di Guardiani dell'Universo. Un altro gruppo decise che il male doveva essere distrutto. Questi ultimi lasciarono Oa e divennero i Controllori.\nMangiatori di Soli.\nProprio come i Guardiani cambiarono lentamente le loro connotazioni fisiche nel corso di millenni d'esistenza, anche i Controllori fecero lo stesso. Originariamente, gli Oani erano umanoidi con la pelle blu; oggi, i Controllori sono senza capelli ed hanno la pelle rosa. I Controllori si muovono in un'altra dimensione, e si dedicarono a creare delle armi che potevano essere utilizzate per distruggere gli esseri malvagi nel caso che fossero diventati troppo pericolosi. Tra di queste vi furono i Mangiatori di Soli, esseri gassosi che potevano deviare i pianeti e le stelle, e la Macchina del Miracolo, un dispositivo che poteva trasformare qualsiasi cosa in realt\u00e0.\nDarkstars.\nIn tempi recenti, i Controllori stabilirono un loro corpo di pacificatori interstellari, chiamati Darkstars, che potessero competere con il Corpo delle Lanterne Verdi dei Guardiani. Molti ex membri del Corpo si unirono ai Darkstars dopo che il Corpo fu distrutto. I Darkstars sono momentaneamente considerati defunti; la maggior parte fu distrutta dalle forze di Grayven. Nei loro continui sforzi di creare un'alternativa al Corpo delle Lanterne Verdi, i Controllori fecero degli esperimenti su Martyn Van Wyck, trasformandolo nel pirocinetico Effigie.\nPower Company.\nUn Controllore senza nome fu protagonista dei numeri da 12 a 14 di \"Power Company\", dove fu prigioniero di Dottor Polaris. La Power Company riusc\u00ec a liberarlo. Disse al gruppo che l'unico motivo della sua visita sulla Terra era quello di riassicurare un artefatto cosmico chiamato Matrice Mephistopheles.\nTrinity.\nUn gruppo di Controllori scopr\u00ec un Krona libero dal suo Uovo Cosmico e lo aiutarono, sebbene quando il loro inganno fu scoperto da Krona furono subito eliminati.\nLa notte pi\u00f9 profonda.\nUn piccolo gruppo di Controllori comparve in cerca della \"luce arancione dell'avarizia\", sperando di creare un loro Corpo. Questo gruppo localizz\u00f2 la luce arancione sul pianeta Okaara, ma furono sterminati da Larfleeze, e assimilati come costrutti nel suo Corpo delle Lanterne Arancioni.\nCrisi finale.\nI piani dei Controllori sopravvissuti nel XXIX secolo, al cui tempo svilupparono la Macchina dei Miracoli, furono memorizzati da Superman dopo una visita al XXXI secolo.\nAltre versioni.\nNel futuro della Legione dei Supereroi, un Controllore rinnegato divenne il criminale noto come Time Trapper. I Controllori finirono per donare la Macchina dei Miracoli alla Legione per tenerla al sicuro da quest'ultimo."}
{"id": "2745363", "revid": "124909245", "url": "https://it.wikipedia.org/wiki?curid=2745363", "title": "Christian Thielemann", "text": "Biografia.\nThielemann cominci\u00f2 la sua carriera musicale all'et\u00e0 di 19 anni come \"Korrepetitor\" alla Deutsche Oper Berlin e come assistente di Herbert von Karajan. Nel 1985 divent\u00f2 primo maestro di cappella della Rheinoper di D\u00fcsseldorf, per poi trasferirsi a Norimberga come direttore musicale del Teatro Statale nel 1988.\nPer il Teatro La Fenice di Venezia nel 1983 diresse un concerto con Katia Ricciarelli con musiche di Richard Wagner, Lazarus di Franz Schubert nella Chiesa di Santo Stefano (Venezia) ed uno sempre con musiche di Wagner al Teatro Toniolo di Mestre, nel 1987 un concerto sinfonico vocale con musiche di Manuel de Falla ed uno sinfonico in Piazza San Marco. Nel 1990, al Teatro la Fenice, esegue il suo \"primo\" \"Lohengrin\" di Wagner con la regia di Pier Luigi Pizzi; nel 1992 dirige la Sinfonia n. 2 (\"Auferstehung, Resurrezione\") di Mahler ancora nel teatro veneziano e la Sinfonia n. 9 di Beethoven nel cortile di Palazzo Ducale (Venezia), replicando entrambi i concerti al Palasport \"Citt\u00e0 di Vicenza\". Nel 1995 dirige l'intero ciclo delle sinfonie di Beethoven a Roma con l'Orchestra dell'Accademia di Santa Cecilia mentre nel 1996 dirige \"Otello\" al Teatro Comunale di Bologna. \nNel 2003 partecipa alla settimana della riapertura del Teatro la Fenice alla guida della Philharmonia Orchestra di Londra.\nPer la Wiener Staatsoper debutta nel 1987 con \"Cos\u00ec fan tutte\", nel 1988 dirige \"La traviata\" e \"Le nozze di Figaro\", nel 2003 \"Tristan und Isolde\", nel 2005 \"Parsifal\", nel 2008 \"Die Meistersinger von N\u00fcrnberg\" e nel 2011 \"Siegfried\", \"Das Rheingold\", \"Die Walk\u00fcre\" ed \"Il crepuscolo degli dei\".\nPer il Royal Opera House di Londra debutta nel 1988 dirigendo Jen\u016ffa di Leo\u0161 Jan\u00e1\u010dek, nel 1994 \"Elettra\", nel 1997 \"Palestrina (opera)\", nel 1998 \"Elena egizia\" e nel 2000 \"Der Rosenkavalier\".\nNel Teatro Comunale di Bologna nel 1991 dirige la ripresa di Capriccio (Strauss) e nel 1995 la ripresa di \"Der Rosenkavalier\".\nPer il Metropolitan Opera House di New York debutta nel 1993 dirigendo \"Der Rosenkavalier\", nel 1994 dirige Arabella e nel 2001 \"Die Frau ohne Schatten\".\nNel 1997 fu chiamato alla Deutsche Oper Berlin come direttore musicale fino al 2004, anno in cui rinunci\u00f2 al suo impiego a causa delle differenze con la nuova direzione, diventando direttore della Orchestra filarmonica di Monaco dal settembre dello stesso anno fino al 2011. Inoltre dirige annualmente il festival di Bayreuth e il festival di Salisburgo dal 2000 e ha diretto orchestre anche in altri paesi come Spagna, Francia, Italia, Giappone, Portogallo, Regno Unito e Stati Uniti.\nPer il Bayreuther Festspiele ha diretto per la prima volta nel 2000 \"Die Meistersinger von N\u00fcrnberg\" nel 2001 \"Parsifal\" e la Sinfonia n. 9 (Beethoven), nel 2002 \"Tannh\u00e4user\", nel 2006 \"Das Rheingold\", \"Die Walk\u00fcre\", \"Sigfrido\" ed \"Il crepuscolo degli dei\" e nel 2012 \"Der fliegende Holl\u00e4nder\".\nThielemann ha ricevuto l'Ordine al Merito di Germania nel 2003.\nNel 2005 ha diretto i M\u00fcnchner Philharmoniker in un concerto al Teatro comunale Luciano Pavarotti.\nNel 2012 dirige \"Ariadne auf Naxos\" al Festspielhaus Baden-Baden e diventa direttore principale della S\u00e4chsische Staatskapelle Dresden dirigendo \"Der Rosenkavalier\" al Semperoper di Dresda.\nNel 2013 sempre a Dresda dirige \"Lohengrin\" e \"Manon Lescaut\", \"Parsifal\" ed \"Ein deutsches Requiem\" al Festival di Salisburgo.\nNel 2014 dirige Die Cs\u00e1rd\u00e1sf\u00fcrstin con Anna Netrebko e Juan Diego Fl\u00f3rez in concerto al Semperoper di Dresda ripreso dalla ZDF e trasmesso anche da Classica HD e Cavalleria rusticana (opera) con Jonas Kaufmann, Ambrogio Maestri e Stefania Toczyska e Pagliacci (opera) con Maria Agresta a Salisburgo trasmesso anche da Classica HD.\nIl primo gennaio 2019 dirige per la prima volta il Concerto di Capodanno di Vienna.\nCD parziale.\nNel luglio 2013 il \"Ring\" di Wagner diretto da Thielemann \u00e8 entrato nelle classifiche pop di Austria, Germania e Svizzera. Il box ha inoltre raggiunto il primo posto della classifica dei dischi classici in Germania."}
{"id": "2745364", "revid": "1305772", "url": "https://it.wikipedia.org/wiki?curid=2745364", "title": "Lead", "text": "Il termine lead, piombo in lingua inglese, pu\u00f2 anche indicare:"}
{"id": "2745374", "revid": "1305772", "url": "https://it.wikipedia.org/wiki?curid=2745374", "title": "24 Ore di Le Mans 1990", "text": "La 24 Ore di Le Mans 1990 \u00e8 stata la 58\u00aa maratona automobilistica svoltasi sul Circuit de la Sarthe di Le Mans, in Francia, il 16 e il 17 giugno 1990. Hanno gareggiato assieme 3 classi di automobili da competizione, ognuna delle quali ha avuto il suo vincitore. Tutte le vetture erano Sport Prototipi: la maggior parte erano costruiti secondo le norme FIA di Gruppo C, suddivisi in classi C1 e C2; \u00e8 stata inoltre consentita la partecipazione di alcune vetture di classe GTP, costruite in base ai regolamenti IMSA.\nContesto.\nNel 1990 la FIA impose all'Automobile Club de l'Ouest organizzatore della 24 Ore di Le Mans, di modificare il tracciato del Circuit de la Sarthe, pena la perdita della sua licenza. La maggiore preoccupazione era incentrata sulla sicurezza del lunghissimo rettilineo dell'Hunaudi\u00e8res, sul quale le vetture avevano raggiunto ormai velocit\u00e0 troppo elevate e perci\u00f2 ritenuto da molti troppo rischioso se non letale. In questa edizione vennero cos\u00ec introdotte sul circuito importanti modifiche, per la prima volta nella storia della corsa il lungo rettilineo dell'Hunaudi\u00e8res venne diviso in tre tronconi attraverso l'apposizione di due chicane, volute appositamente per limitare le altissime velocit\u00e0 di punta, ma cambiando per sempre il carattere della parte pi\u00f9 conosciuta del circuito. \nIronia della sorte, le modifiche vennero apportate troppo tardi per cui la FIA non inser\u00ec l'appuntamento di Le Mans come prova valida per il Campionato del Mondo Sport Prototipi e la Mercedes-Benz campione in carica giustific\u00f2 la sua assenza dall'edizione del 1990 proprio per questo motivo.\nIl reale potenziale delle modifiche apportate per la sicurezza, \u00e8 stato dimostrato durante le qualifiche, quando sulla Porsche 962 del pilota Jonathan Palmer lanciata in piena velocit\u00e0 nel tratto tra le 2 chicane, si verific\u00f2 un cedimento della sospensione posteriore. L'auto ha prima colpito le barriere sulla sinistra, per poi girarsi e sbattere con il posteriore, sollevandosi da terra e attraversando la pista per circa 100 metri, finendo la sua carambola presso la seconda chicane. Il pilota scosso, usc\u00ec per\u00f2 illeso dall'abitacolo, l'incidente avvenne ad una velocit\u00e0 di 320\u00a0km/h, considerando che un anno prima, sarebbe potuto transitare a oltre 380\u00a0km/h.\nLa Jaguar ha partecipato con quattro esemplari di XJR-12 fiduciosa delle sue possibilit\u00e0. Ma c'erano sfidanti di prestigio come la Nissan con 7 vetture, la Toyota con 3, la Mazda con 3, la Porsche con diciannove 962 e due Cougar a motore Porsche.\nQualifiche.\nLe chicane introdotte sul circuito hanno inevitabilmente fatto aumentare i tempi sul giro, da una pole position con il tempo di 3.15.04 ottenuta dalla Sauber Mercedes C9 nell'edizione precedente del 1989 con rettilineo privo di chicane, si \u00e8 passati nel 1990 ad un tempo di 3.27.02 su un tracciato dalla conformazione pi\u00f9 lenta. Un tempo di qualificazione comunque molto veloce, se si considera che \u00e8 stato siglato da Mark Blundell alla guida della potente Nissan R90, capace in prova di una potenza massima di 1.128 CV, ottenendo un tempo di ben 6 secondi pi\u00f9 veloce rispetto alla prima delle Porsche 962 al 2\u00ba posto in griglia di partenza, seguita da altre tre Nissan R90. Alla vettura giapponese spetta anche il primato di velocit\u00e0 massima in prova sul rettilineo dell'Hunaudi\u00e8res interrotto da chicane, con una punta di 366\u00a0km/h.\nTempi di qualifica.\nQui di seguito vengono riportati i tempi delle prime 20 posizioni in griglia di partenza.\nGara.\nNel giorno della gara la Nissan perde uno dei suoi prototipi gi\u00e0 nel giro di formazione, quando il pilota Kenny Acheson accortosi di seri problemi all'impianto frenate della sua vettura, rompe il cambio nel tentativo di rallentare. Non appena parte la corsa va al comando la Nissan R90CK di Julian Bailey seguita dalla Porsche 962 di Oscar Larrauri.\nLe Jaguar a motore aspirato in ombra nelle qualifiche, in gara inseguono da vicino le Nissan e le Porsche con motore sovralimentato, le quali devono necessariamente contenere la potenza dei loro motori essendo in vigore la formula consumo, che limita il quantitativo massimo di carburante nell'arco della corsa. La Porsche 962 numero 16 del team Brun si alterna al comando con la Nissan numero 24. Tuttavia questa Nissan subisce una collisione con una Toyota alle 20.30 di sera, riportando seri danni e ulteriori problemi la portano al ritiro. Prende il comando della corsa un'altra Nissan, la numero 83 schierata dalla squadra americana, resta in testa per tutta la notte. Ma a intorno all'alba questa vettura \u00e8 costretta al ritiro per una falla sul serbatoio del carburante. La Jaguar, nonostante 2 vetture perse, pu\u00f2 ancora contare su due XJR-12 ai primi posti, solo la Porsche 962 numero 16 del team Brun le insidia da vicino e per diverse ore si alternano in testa alla corsa, ma quando mancano appena 15 minuti al termine della maratona motoristica, la 962 di J\u00e9sus Pareja si arresta a Mulsanne per cedimento del motore; questo fatto viene considerato uno dei ritiri pi\u00f9 drammatici nella storia della corsa. Per la Jaguar \u00e8 una passerella trionfale, le sue vetture concludono al 1\u00ba e al 2\u00ba posto, a vincere \u00e8 l'esemplare guidato da John Nielsen, Price Cobb e Martin Brundle; davanti a quella di Jan Lammers, Andy Wallace e Franz Konrad. Tiff Needell, David Sears e Anthony Reid completano il podio al 3\u00ba posto su Porsche 962 Alpha Racing Team. In classe C2 la vittoria va all'equipaggio Richard Piper, Olindo Iacobelli e Mike Youles su Spice SE89C; in classe GTP vince la Mazda 767B dei giapponesi Takashi Yorino, Yoshimi Katayama e Yojiro Terada.\nClassifica finale.\nI vincitori di classe sono scritti in grassetto e ombreggiati in giallo. Le vetture che non hanno coperto almeno il 70% della distanza coperta dal vincitore non vengono classificate. \n\"Leggenda:\""}
{"id": "2745375", "revid": "339392", "url": "https://it.wikipedia.org/wiki?curid=2745375", "title": "Serie 490", "text": ""}
{"id": "2745383", "revid": "1565227", "url": "https://it.wikipedia.org/wiki?curid=2745383", "title": "Proposizione interrogativa diretta", "text": ""}
{"id": "2745388", "revid": "125741161", "url": "https://it.wikipedia.org/wiki?curid=2745388", "title": "Dieci piccoli indiani", "text": "Dieci piccoli indiani (titolo originale: \"Ten Little Niggers;\" negli USA: \"And Then There Were None\") \u00e8 un romanzo giallo (\"mistery novel\") scritto da Agatha Christie, da lei descritto come il pi\u00f9 arduo dei suoi libri da scrivere. Usc\u00ec dapprima a puntate sul giornale inglese Daily Express da marted\u00ec 6 giugno 1939 a sabato 1\u00ba luglio 1939 in 23 parti, senza divisioni in capitoli.\nIl romanzo, oggi celeberrimo, fu pubblicato come libro in Gran Bretagna nel tardo 1939, e negli USA all'inizio del 1940, simultaneamente in versione serializzata per i giornali e in volume; in Italia usc\u00ec per la prima volta nell'agosto 1946 col titolo ...e poi non rimase nessuno nella collana Il Giallo Mondadori. Con il suo sensazionale record di 110 milioni di copie, \u00e8 il libro giallo pi\u00f9 venduto in assoluto, e si \u00e8 pertanto piazzato all'undicesimo posto nella classifica dei best seller con pi\u00f9 incassi della storia (terzo posto se consideriamo solo i romanzi). Il luogo dove \u00e8 ambientata la storia \u00e8 ispirato a un'isola tidale posta di fronte al Devon.\nTrama.\nAnthony Marston, John Macarthur, Emily Brent, Lawrence Wargrave, William Blore, Edward Armstrong, Philip Lombard e Vera Claythorne vengono invitati per diversi motivi a Nigger Island, una piccola isola dalla forma di una testa di un nero, da un certo signor Owen, proprietario dell'unica abitazione sull'isola. Gli invitati non si conoscono tra di loro, e una volta arrivati scoprono che il signor Owen e sua moglie non ci sono; ad aspettarli vi sono solamente i due domestici, i coniugi Thomas ed Ethel Rogers, i quali, come ognuno di loro, non hanno ancora conosciuto i gentili proprietari della villa.\nIn ognuna delle camere assegnate agli ospiti \u00e8 appesa al muro una filastrocca che recita la storia di dieci negretti i quali, uno dopo l'altro, muoiono in modi differenti. Sul centrotavola della sala da pranzo, inoltre, si trovano le statuine corrispondenti ai dieci negretti della filastrocca.\nDopo la cena, mentre i presenti discorrono tra di loro, una voce inumana proveniente da un grammofono incolpa tutti, inclusi i due domestici, di aver commesso un omicidio, citando date e nomi delle vittime. Tutti, sconvolti dall'inaspettata voce accusatoria, si discolpano raccontando ognuno la propria vicenda personale; a eccezione di Emily Brent, che si rifiuta di dare spiegazioni in merito. Dopo un'attenta analisi del perch\u00e9 ciascuno di loro era stato invitato senza apparente motivo, il giovane Anthony Marston, dopo aver bevuto un bicchiere di whisky, muore improvvisamente. Edward Armstrong, medico di professione, conclude, dopo una veloce analisi del cadavere, che nel bicchiere di Marston c'era del cianuro.\nInizialmente tutti pensano ad uno strano suicidio, ma poi, il giorno seguente, la signora Rogers viene trovata morta nel suo letto, e Armstrong, per la seconda volta, deve annunciare al marito e agli altri ospiti un'ambigua morte all'interno della casa, stavolta causata da un'eccessiva dose di sonnifero. A questo punto l'ipotesi di due suicidi diviene, a parere di molti, alquanto improbabile, e gli ospiti cominciano quindi a sospettare che Marston e la signora Rogers possano essere stati uccisi, soprattutto per il fatto che le due morti erano avvenute analogamente a quanto descritto nella filastrocca e che sul centrotavola le statuette ora sono solamente otto. Si decide pertanto all'unanimit\u00e0 di tornare sulla terraferma, ma sull'isola non ci sono imbarcazioni e il barcaiolo che ha accompagnato la comitiva, e che quotidianamente porta la posta e le provviste, quel mattino non si presenta: non lo far\u00e0 mai pi\u00f9.\nArmstrong, Lombard e Blore ispezionano la casa e i dintorni allo scopo di scovare un eventuale assassino nascosto, ma non trovano nessuno e sono sicuri di essere gli unici occupanti dell'isola; ergo, il responsabile delle morti pu\u00f2 essere solo uno di loro. Tornati in casa per pranzare, notano che manca all'appello il signor Macarthur, generale dell'esercito in pensione. Il dottor Armstrong lo va quindi a cercare e poco dopo rientra annunciando che anche lui, in seguito a un colpo inferto con un oggetto contundente, \u00e8 morto; subito tutti si accorgono che al centrotavola manca un'altra statuetta, e mentre stanno trasportando il cadavere in casa scoppia una violenta tempesta che d'ora in poi render\u00e0 impossibile qualsiasi comunicazione con la terraferma. Viene dunque avviata una sorta di indagine interna; la descrizione della tensione crescente tra gli ospiti \u00e8 l'occasione, per l'autrice, di un viaggio introspettivo nei pensieri di ciascuno in cui si scopre che, in varie misure, sono tutti effettivamente responsabili delle morti loro attribuite.\nLa mattina dopo, il signor Rogers viene trovato morto in seguito a un colpo di accetta in testa, mentre stava spaccando la legna per il fuoco. Anche questo omicidio coincide con la filastrocca e anche in questo caso una delle statuette del centrotavola scompare. Viene sospettata Emily Brent, poich\u00e9 \u00e8 l'unica che quel mattino era uscita mentre gli altri dormivano, ma lo stesso giorno la signorina viene trovata morta in poltrona in seguito a un'iniezione di cianuro di potassio, eseguita con la siringa del dottor Armstrong, per cui i sospetti ricadono su quest'ultimo. Si decide quindi che tutti radunino medicinali e armi in loro possesso e li chiudano a chiave in una cassetta; Lombard dice di aver portato con s\u00e9 una rivoltella, che per\u00f2 non viene trovata.\nDa quel momento in poi, gli ospiti superstiti decidono che bisogna muoversi insieme e che solo una persona alla volta potr\u00e0 lasciare il gruppo. Non c'\u00e8 pi\u00f9 luce elettrica, perch\u00e9 dopo la morte di Rogers nessuno ha pi\u00f9 azionato il generatore di corrente, perci\u00f2 vengono usate delle candele. Vera, salita in camera sua per riposare, nell'oscurit\u00e0 si sente toccare il collo da qualcosa che sembra una mano bagnata e urla invocando aiuto. Gli altri arrivano di corsa e, illuminando la stanza, vedono che si tratta di un'alga pendente da un gancio fissato sul soffitto, ma immediatamente si accorgono anche dell'assenza del giudice Wargrave; una volta tornati in salotto lo trovano seduto in poltrona, con la parrucca da giudice e un foro di proiettile in fronte, forse della rivoltella scomparsa. Ormai sempre pi\u00f9 sospettosi l'uno dell'altro, i quattro, giunta l'ora di andare a letto, si barricano ognuno nella propria stanza, ma Lombard ritrova improvvisamente l'arma nel cassetto del suo comodino.\nDurante la notte, Blore sente un rumore di passi, esce dalla sua camera, corre in cima alle scale e vede una persona uscire di casa, quindi va a chiamare gli altri, ma non riceve risposta da Armstrong, perci\u00f2 tutti arguiscono che la persona fuggita sia lui. Blore e Lombard dicono quindi a Vera che dovr\u00e0 aspettare in camera il loro ritorno e aprire la porta solo se entrambi le chiederanno di farlo. Dopo un po', i due bussano nuovamente alla porta di Vera dicendole che non hanno trovato il dottore.\nIl giorno dopo, i tre decidono di rimanere sulla spiaggia, il luogo meno esposto al pericolo. Blore propone di andare in casa a prendere del cibo, ma gli altri due si rifiutano, quindi va da solo. Visto che tarda a tornare, Vera e Lombard si dirigono verso la casa per cercarlo, e sotto la finestra della camera di lei lo trovano con il cranio fracassato da un orologio incastonato in un blocco di marmo a forma di orso. Tornati sulla spiaggia, Vera e Lombard vedono tra gli scogli il cadavere di Armstrong, e, capendo di essere gli unici due rimasti sull'isola, si convincono ovviamente entrambi che l'altro sia l'assassino.\nVera insiste per trascinare sulla spiaggia il corpo di Armstrong: durante questa operazione riesce a sottrarre a Lombard la pistola e lo uccide. Convinta di aver sconfitto l'assassino, euforica, rientra in casa, butta dalla finestra due delle tre statuette rimaste e, stringendo in mano l'unica ancora intatta, si dirige in camera sua. Ormai in preda alla follia, rivive la vicenda di Cyril, il bambino affidato alle sue cure che aveva effettivamente lasciato annegare perch\u00e9 l'eredit\u00e0 di cui era destinatario andasse allo zio, Hugo, l'uomo che amava e con cui, grazie a quel denaro, avrebbe potuto costruire un futuro; ma il giovane, molto legato al nipotino, pur senza alcuna prova aveva intuito la verit\u00e0 e, sconvolto, l'aveva lasciata. Giunta nella stanza, Vera vede che dal gancio a cui era stata appesa l'alga ora pende un cappio, e vi \u00e8 anche una sedia pronta per essere utilizzata: \u00e8 il destino dell'ultimo negretto della filastrocca, e nella mente ormai sconvolta di Vera, Hugo \u00e8 l\u00ec, ad accertarsi che lei compia il gesto dovuto per l'omicidio commesso. E lasciando cadere l'ultima statuetta, che si frantuma in mille pezzi, la giovane si impicca.\nNell'epilogo, i detective Maine e Sir Thomas Legge discutono il mistero delle morti avvenute a Nigger Island. Vengono formulate varie ipotesi, ma apparentemente nessuna collima con i ritrovamenti sulla scena del delitto. I primi sei decessi, nel loro ordine, sono testimoniati dai diari di Vera Claythorne ed Emily Brent e dal taccuino di Blore, ritrovati nelle rispettive camere. L'orologio che ha ucciso Blore non pu\u00f2 che essere stato fatto cadere da un'altra persona, perci\u00f2 gli unici che possono aver ucciso gli altri e poi essersi suicidati sono Armstrong, Lombard e Vera. Ma per ognuno dei tre c'\u00e8 una circostanza che rende di fatto impossibile la loro colpevolezza. Vera non pu\u00f2 aver ucciso tutti e successivamente essersi impiccata, poich\u00e9 la sedia che ha utilizzato \u00e8 stata trovata accostata al muro. Lombard non pu\u00f2 aver ucciso tutti e poi essersi sparato, poich\u00e9 la pistola non \u00e8 stata rinvenuta vicino al suo cadavere. Armstrong non pu\u00f2 aver ucciso tutti e poi essersi lasciato annegare, poich\u00e9 il suo corpo \u00e8 stato trascinato fuori dall'acqua da qualcuno. La tempesta, infine, esclude che sull'isola fosse presente un'undicesima persona che poi \u00e8 fuggita. L'enigma resta perci\u00f2 irrisolto.\nAlla fine del libro \u00e8 trascritta una lettera trovata all'interno di una bottiglia in mezzo al mare, e indirizzata alla polizia dal comandante del peschereccio che l'ha rinvenuta. La lettera, scritta dal giudice Wargrave, \u00e8 una confessione riguardante i fatti avvenuti a Nigger Island: l'assassino dice di aver scelto le sue vittime tra persone che, pur avendo commesso un omicidio, erano riuscite a sfuggire alla legge per mancanza di prove, e che avrebbero quindi meritato la morte. Lui stesso ha sempre avuto a che fare con la legge e possiede un grande senso della giustizia, unito per\u00f2 a un sempre pi\u00f9 irrefrenabile impulso ad uccidere: tutto ci\u00f2 l'ha spinto a pianificare un delitto perfetto che avesse per vittime assassini sfuggiti in vari modi alla legge, in modo da non coinvolgere persone innocenti; dopo lunghe ricerche ne ha trovate dieci, e ha deciso di mettere in atto il piano quando ha saputo di essere ormai malato terminale. Aggiunge di aver ucciso per primi coloro che si erano macchiati di un crimine meno grave, mentre ha lasciato per ultimi quelli che avevano commesso l'omicidio deliberatamente, per farli soffrire il pi\u00f9 possibile, logorati dalla paura. Per attuare il suo piano ha usato Armstrong, di cui intuiva l'istintiva fiducia nei propri confronti, per inscenare e certificare la propria morte, facendogli credere che cos\u00ec facendo sarebbero arrivati insieme a scoprire l'autore delle morti.\nLa notte in cui Blore ha intravisto qualcuno uscire furtivamente dalla casa, l'assassino stava raggiungendo il dottor Armstrong per incontrarsi come previsto sulla scogliera, dove lo ha spinto in mare. Dopo aver ucciso Armstrong, ha atteso che Blore si avvicinasse da solo alla casa per fargli cadere in testa il blocco di marmo, poi ha visto Vera sparare a Lombard; a quel punto ha preparato la scena dell'impiccagione nella stanza della ragazza e, come in un gioco psicologico, ha spinto la donna alla morte, assistendo di nascosto al suo suicidio. Rimasto solo, ha scritto e affidato al mare la lettera-confessione e poi si \u00e8 tolto la vita nello stesso modo in cui sembrava che fosse stato ucciso inizialmente, ovvero sparandosi in fronte, in maniera tale da far coincidere tutto con quanto riportato negli scritti degli altri, e ha fatto in modo che dopo lo sparo la pistola, legata a un elastico, cadesse lontano dal suo corpo al fine di lasciare il caso irrisolto. La lettera-confessione, scritta per l'intimo bisogno di avere un riconoscimento per il piano estremamente ingegnoso di un delitto perfetto che gli inquirenti non avrebbero mai potuto risolvere, \u00e8 firmata da Lawrence Wargrave. Il giudice osserva di essere l'unico dei dieci ad essere innocente, dato che l'omicidio di cui \u00e8 accusato (la condanna a morte di un uomo chiamato Edward Seton) in realt\u00e0 \u00e8 stato un regolare atto giudiziario in quanto Seton era effettivamente colpevole, come successivamente appurato dalla polizia.\nPersonaggi.\nI personaggi principali sono i seguenti:\nTra i personaggi secondari:\nVersione teatrale.\nLa stessa autrice del romanzo si \u00e8 occupata di adattarlo per una trasposizione teatrale, decidendo di modificare il finale: in questa versione i personaggi di Vera Claythorne e Philip Lombard si salvano perch\u00e9 innocenti dei crimini di cui sono stati accusati. La critica non acclam\u00f2 mai questa versione, nonostante questo finale sia stato ripreso in quasi tutte le versioni cinematografiche del romanzo.\nCritica.\n\"Dieci piccoli indiani\" \u00e8 un giallo sviluppato seguendo i canoni dell'enigma della camera chiusa doppia: i delitti si svolgono in un contesto circoscritto; l'assassino quindi deve essere per forza uno del gruppo per quanto insospettabile. Il colpo di scena principale, qui, consiste nel fatto che i personaggi muoiano tutti.\nSecondo Alex Falzon, questo romanzo \u00e8 particolarmente riuscito per un insieme di fattori: da un lato perch\u00e9 l'autrice ha dato il meglio della sua vena narrativa proprio nei romanzi e nei racconti che aderiscono a questo tema (\"Assassinio sull'Orient Express\", \"Poirot sul Nilo\", \"Tre topolini ciechi\" e cos\u00ec via) ma anche perch\u00e9, nel caso specifico, l'assenza del detective dalla scena del crimine fa emergere con una forza narrativa ancora maggiore il Leitmotiv, che \u00e8 poi il rapporto fra il male e il bene, tra la falsit\u00e0 e la colpevolezza degli invitati e l'implacabile giustizia che toglie loro la vita uno alla volta.\nFalzon sostiene che nei libri della Christie il detective \u00e8 una figura salvifica, invulnerabile, un \"deus ex machina\" che ripristina l'originario stato di grazia smascherando il colpevole e consegnandolo alla giustizia; a questo modello aderiscono sia Hercule Poirot, sia Miss Marple. Mancando in questo romanzo tale figura, i meccanismi del potere e della giustizia emergono con forza ancora maggiore, al punto che essi paiono reificarsi in qualche entit\u00e0 che sta snocciolando la catena di delitti, fino alla soluzione finale.\nCronologia del titolo.\nIl titolo del romanzo ha avuto diverse variazioni. Il libro fu originariamente pubblicato nel 1939 in Inghilterra come \"Ten Little Niggers\" (Dieci piccoli negri o Dieci negretti), riprendendo il primo verso della filastrocca a cui si fa pi\u00f9 volte riferimento nelle sue pagine: questa \u00e8 in realt\u00e0 una canzone statunitense, scritta nel 1868 da Septimus Winner e anch'essa pubblicata inizialmente come \"Ten Little Niggers\" e successivamente trasformata in \"Ten Little Indians\". Per evitare di offendere la sensibilit\u00e0 dei cittadini afroamericani il titolo del libro sub\u00ec una prima variazione l'anno seguente, in occasione dell'uscita negli Stati Uniti d'America: in questa circostanza venne scelto come nuovo titolo l'ultimo verso della filastrocca, \"And Then There Were None\", dato che \"nigger\" \u00e8 utilizzato negli Stati Uniti come termine dispregiativo.\nAnche in Italia la Arnoldo Mondadori Editore, prima casa editrice a pubblicare il romanzo nel 1946, scelse la seconda versione, titolandolo \"...e poi non rimase nessuno\". Il titolo rimase fino al 1977, ma non piacque, e cos\u00ec venne definitivamente cambiato con il pi\u00f9 musicale \"Dieci piccoli indiani\", come il titolo della canzone di Septimus Winner, anche se i riferimenti all'interno del testo, filastrocca compresa, rimangono collegati ai \"negretti\". Il nuovo titolo fu adottato in Italia ma non negli USA, dove rimane, ancora oggi, \"And Then There Were None\".\nOpere ispirate al romanzo.\nTelevisione.\nIl 15 aprile 1955 la Rai trasmise il lavoro teatrale che la stessa Agatha Christie aveva tratto dal suo romanzo (con un colpo di scena finale rispetto al libro). Per la regia di Alessandro Brissoni, \"Dieci poveri negretti\" fu interpretato da Paolo Carlini (capitano Lombard), Niela De Micheli (Vera Claythorne), Fanny Marchi\u00f2 (Emilia Brent), Nino Pavese (Blore), Franco Coop (dottor Armstrong), Aldo Silvani (generale Mackenzie), Augusto Mastrantoni (Sir Lorenzo Wargrave), Gianni Lepsky (Marston), Aldo Alori (Rogers), \"Lietta Carraresi\" (signora Rogers) e Nino Cestari (Narracot).\nLa serie televisiva \"Harper's Island\" del 2009 prende ispirazione da \"Dieci piccoli indiani\" e ne riprende anche l'ambientazione.\nNel 2015, in occasione del 125\u00ba anniversario dalla nascita di Agatha Christie, la BBC ha commissionato una miniserie televisiva composta da tre puntate tratta dal romanzo, intitolata \"Dieci piccoli indiani\" (\"And Then There Were None\"). La miniserie \u00e8 l'unica trasposizione in cui il finale coincide con quello del libro, ovvero la morte di tutti i protagonisti, e non con quella della rappresentazione teatrale, che invece riprendono tutti gli adattamenti cinematografici."}
{"id": "2745389", "revid": "838137", "url": "https://it.wikipedia.org/wiki?curid=2745389", "title": "Andreas Rohracher", "text": "Biografia.\nAndreas Rohracher proveniva da una stimata famiglia di Lienz, in Tirolo, ove gi\u00e0 alcuni membri della sua famiglia avevano ricoperto importanti cariche amministrative come quella di sindaco.\nRohracher venne avviato alla scuola di Lienz ed entr\u00f2 quindi nel seminario di Klagenfurt. Dopo la sua ordinazione nel 1915, fu cappellano a Spittal an der Drau. Nel 1918 venne nominato segretario diocesano dal vescovo Adam Hefter. Nel frattempo studi\u00f2 teologia a Innsbruck e diritto canonico a Roma e diritto civile all'Universit\u00e0 di Vienna. Su raccomandazione del vescovo, nel 1933 venne nominato vescovo ausiliare di Gurk e vescovo titolare di Isba.\nHefter diede le proprie dimissioni da vescovo nel 1939 e il capitolo della cattedrale prescelse Rohracher come capo vicario di Gurk in situazione d'emergenza dopo l'Anschluss. Rohracher ottenne dal papa tutti i poteri vescovili. All'inizio delle persecuzioni degli ebrei in Carinzia, Rohracher invi\u00f2 una lettera di protesta a Adolf Hitler, anche se questa rimase senza risposta.\nIl 3 febbraio 1943 Rohracher venne nominato arcivescovo di Salisburgo dal capitolo della cattedrale e dal 1\u00ba maggio di quell'anno ottenne anche la conferma pontificia. Il 10 ottobre venne ufficialmente posto sulla cattedra salisburghese. Rimase inoltre come vicario capitolare a Gurk sino al 1945, quando venne nominato al suo posto Joseph K\u00f6stner. Rohracher si dedic\u00f2 anche alla ricostruzione della cattedrale dopo i gravi danni subiti durante un bombardamento che colp\u00ec la cupola, e promosse l'Universit\u00e0 di Salisburgo come centro spirituale ed intellettuale. Negli anni del dopoguerra Rohracher pose molto impegno ad alleviare le sofferenze dei profughi presenti a Salisburgo, mostrando un elevato livello di impegno personale.\nRohracher promosse seppur con difficolt\u00e0 il movimento di Azione Cattolica e quello della Caritas.\nNel 1951 rinunci\u00f2 ufficialmente ad ogni pretesa al titolo ormai formale di \"principe-arcivescovo\" di Salisburgo e dal 1\u00ba gennaio 1952 stabil\u00ec l'erezione di un decanato dell'arcidiocesi.\nNel 1959, in riconoscimento dei servizi prestati, gli venne concessa la cittadinanza onoraria di Salisburgo.\nIl 30 giugno 1969 si dimise e fu eletto arcivescovo titolare di Vibo Valentia. Trascorse gli ultimi anni della sua vita nel convento dei Cappuccini di Alt\u00f6tting fino alla sua morte, avvenuta il 6 agosto 1976.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2745390", "revid": "1305772", "url": "https://it.wikipedia.org/wiki?curid=2745390", "title": "Little Rock (disambigua)", "text": ""}
{"id": "2745396", "revid": "729019", "url": "https://it.wikipedia.org/wiki?curid=2745396", "title": "Polo di mantenimento dei mezzi di telecomunicazione elettronici e optoelettronici", "text": "Il Polo di mantenimento dei mezzi di telecomunicazione elettronici e optoelettronici (Pol.Mant.E.O) \u00e8 un ente alle dipendenze del Comando logistico dell'Esercito (ex Ispettorato logistico).\nVenne istituito con Decreto di struttura del 20 gennaio 1998, in attuazione del Decreto Legislativo 28 novembre 1997, n. 459, sulla riorganizzazione dell'area tecnico-industriale del Ministero della difesa.\nLo scopo di questo Ente \u00e8 curare la manutenzione delle apparecchiature elettroniche, optoelettroniche e di telecomunicazione appartenenti ai Reparti dell'Esercito italiano e del relativo supporto tecnico logistico.\nFunge inoltre anche da deposito di armamenti, equipaggiamenti e mezzi a disposizione del Comando militare della Capitale disponendo nel proprio parco mezzi di diversi BV-206, alcuni cingolati tipo M113 e AAV7 oltre ai ruotati Iveco VM 90, Iveco VM 90 e alcuni autocarri.\nVi opera personale sia civile che militare (ufficiali del corpo degli ingegneri), mentre la sicurezza dell'installazione \u00e8 affidata al personale del 44\u00ba Reggimento sostegno TLC \"Penne\".\nIl 18 novembre 2009 il ministro della Difesa, di concerto con il ministro per la Pubblica Amministrazione e l'Innovazione e con il ministro dell'Economia e delle Finanze, ha emanato un decreto per la riorganizzazione dell'ente."}
{"id": "2745397", "revid": "124123", "url": "https://it.wikipedia.org/wiki?curid=2745397", "title": "J\u00f6rg Pilawa", "text": "Biografia.\nDurante gli anni di studio (che non termin\u00f2), inizi\u00f2 a lavorare per la radio e la televisione, dal 1987 lavor\u00f2 alla radio Schleswig-Holstein, spos\u00f2 Irina Opaschowski.\nDal 2001 al 2010 ha condotto il noto quiz tedesco \"Das Quiz mit J\u00f6rg Pilawa\"."}
{"id": "2745399", "revid": "281901", "url": "https://it.wikipedia.org/wiki?curid=2745399", "title": "Foresta tropicale", "text": ""}
{"id": "2745411", "revid": "1318658", "url": "https://it.wikipedia.org/wiki?curid=2745411", "title": "Gaetano Morelli", "text": "Biografia.\nSi laure\u00f2 in giurisprudenza nel 1921, presso l'Universit\u00e0 di Roma. Consegu\u00ec nel 1929 l'abilitazione alla libera docenza in diritto internazionale. Incaricato di questa disciplina nell'Universit\u00e0 di Urbino dal 1927 al 1932. Professore straordinario nelle Universit\u00e0 di Modena (1932 - 1933) e di Padova (1933 - 1935). Professore ordinario nell'Universit\u00e0 di Napoli dal 1935 al 1951, nella Facolt\u00e0 di scienze politiche dell'Universit\u00e0 di Roma dal 1951 al 1956 e, dal 1956, nella Facolt\u00e0 di giurisprudenza della stessa Universit\u00e0 come professore emerito.\nSocio nazionale dell'Accademia dei Lincei; accademico ordinario dell'Accademia virgiliana di Mantova; membro dell'Institut de droit international di cui \u00e8 stato vicepresidente dal 1961 al 1963 e presidente, dal 1971 al 1973; della ; dell'Istituto ellenico di diritto internazionale; dell'Accademia Mexicana de Derecho Internacional.\nNel 1954 giudice \"ad hoc\" della Corte internazionale di giustizia per l'affare dell'oro monetario; nel 1960 \"conseil\" del Nicaragua avanti la stessa corte; e dal 1961 al 1970 membro titolare della Corte medesima.\nMembro della Corte permanente di arbitrato e della Commissione permanente di conciliazione tra il Lussemburgo e la Svizzera. Nel 1937 membro, in qualit\u00e0 di esperto, della delegazione italiana alla Conferenza di Montreaux per l'abolizione delle Capitolazioni in Egitto; nel 1951 delegato del Governo italiano alla settima Conferenza dell'Aja di diritto internazionale privato.\nMembro del Consiglio superiore della pubblica istruzione, dal 1951 al 1958; del Consiglio del contenzioso diplomatico dal 1938 e, di nuovo, dal 1957 al 1961; della Commissione nazionale per l'UNESCO, dal 1956 al 1961.\nHa tenuto due corsi presso l'Accademia del diritto internazionale dell'Aja nel 1937 e nel 1956.\nDirettore responsabile della \"Rivista di diritto internazionale\"; direttore, per l\"'Enciclopedia del diritto\", della sezione consacrata al diritto internazionale; codirettore del \"Trattato di diritto internazionale\"."}
{"id": "2745413", "revid": "486946", "url": "https://it.wikipedia.org/wiki?curid=2745413", "title": "Alleanza Popolare-UDEUR", "text": ""}
{"id": "2745414", "revid": "1658", "url": "https://it.wikipedia.org/wiki?curid=2745414", "title": "Grey market", "text": ""}
{"id": "2745416", "revid": "827882", "url": "https://it.wikipedia.org/wiki?curid=2745416", "title": "Pupazza frascatana", "text": "La pupazza frascatana \u00e8 un dolce tradizionale di Frascati, in provincia di Roma, riconosciuto prodotto agroalimentare tradizionale laziale.\nViene prodotto tutto l'anno, e i suoi ingredienti tipici di base sono farina 00, olio extravergine d'oliva, miele millefiori dall'Agro pontino, aroma d'arancio.\nIl dolce raffigura una donna con tre mammelle, occhi e bocca sono talvolta di semi d'orzo. \nLa leggenda.\nLa leggenda legata alla pupazza vuole che rappresenti una \"mammana\", una balia che teneva a custodia i bambini delle donne impegnate nella vendemmia. Questa mammana era in grado di ammansire anche i bambini pi\u00f9 agitati e capricciosi: a differenza delle sue colleghe, infatti, li imboniva allattandoli a un seno finto con del buon vino di Frascati. Cos\u00ec, il dolce raffigura una donna con tre mammelle, due per il latte e una per il vino.\nLa leggenda, nata negli anni sessanta, oltre a legarsi goliardicamente alla viticoltura, una delle maggiori realt\u00e0 produttive frascatane, si \u00e8 diffusa in pochi anni come patrimonio iconografico locale. Sul territorio italiano si producono altri dolci detti pupazze, ma la pupazza frascatana \u00e8 l'unica pupazza a rappresentare la figura femminile con tre mammelle.\nVariante.\nOltre a tale versione ne \u00e8 presente anche un'altra, definita pupazza del Frusinate, molto simile a questa e derivante dalla cultura contadina, l'uovo posto al centro simboleggia la nascita di una nuova vita e simbolo di resurrezione. La ricetta \u00e8 molto simile a quella sopraccitata ma con la differenza che vanno molte uova.\nQueste due ricette hanno storia simile poich\u00e9 nascono nell'Agro pontino e poi vengono portate nei vari luoghi, da Frascati a Tivoli e Frosinone."}
{"id": "2745426", "revid": "1048993", "url": "https://it.wikipedia.org/wiki?curid=2745426", "title": "Eduard Macheiner", "text": "Biografia.\nMacheiner venne ordinato sacerdote nel 1932, divenendo nel 1935 cappellano e segretario di Sigismund Waitz, arcivescovo di Salisburgo. Nel 1939 divenne vicario capitolare e tra il 1945 e il 1946 ottenne la laurea in teologia presso l'Universit\u00e0 di Salisburgo. Fu parroco quindi dal 1946 al 1949 a Bischofshofen e successivamente decano capitolare a Tamsweg.\nNel 1952 venne nominato canonico della cattedrale di Salisburgo, rimanendo in tale posizione sino al 1963 quando venne prescelto per il ruolo di vescovo ausiliare della diocesi e vescovo titolare di Selja. Distintosi tra i principali organizzatori del sinodo diocesano del 1967, nel 1969 divenne vicario episcopale per merito dell'arcivescovo di Salisburgo. Il 9 ottobre 1969, alla morte del suo predecessore, venne eletto dal capitolo della cattedrale quale arcivescovo di Salisburgo. Si dedic\u00f2 fin da principio con grande successo al concilio ecumenico per rinsaldare l'integrazione tra i popoli, costruendo ponti intellettuali tra le diverse generazioni e tra i sacerdoti del mondo cristiano.\nMor\u00ec improvvisamente il 17 luglio 1972, nel palazzo arcivescovile di Salisburgo. Venne successivamente sepolto nella cripta della cattedrale salisburghese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2745442", "revid": "83531", "url": "https://it.wikipedia.org/wiki?curid=2745442", "title": "Un Leone su Marte", "text": "Un Leone su Marte \u00e8 un album del 2004 di Leone Di Lernia."}
{"id": "2745445", "revid": "30610", "url": "https://it.wikipedia.org/wiki?curid=2745445", "title": "Vieyes", "text": ""}
{"id": "2745455", "revid": "544909", "url": "https://it.wikipedia.org/wiki?curid=2745455", "title": "Heart Full of Soul (album)", "text": "Heart Full of Soul \u00e8 il primo album da solista del cantante Antony Costa, pubblicato il 3 luglio 2006 nel Regno Unito ed in Irlanda. \nL'album \u00e8 stato poi uscito in Giappone alla fine dello stesso anno. Poco dopo Costa \u00e8 stato abbandonato dalla sua etichetta discografica.\n\u00c8 stato pubblicato un solo singolo, \"Do You Ever Think of Me\", che \u00e8 riuscito a raggiungere la posizione # 19 nella UK Singles Chart."}
{"id": "2745456", "revid": "99192840", "url": "https://it.wikipedia.org/wiki?curid=2745456", "title": "Camillo Acqua", "text": "Vita e attivit\u00e0.\nCultore di scienze biologiche. Si laure\u00f2 a Roma (1886) in Scienze Naturali. Insegn\u00f2 al Campana, poi all'Universit\u00e0 di Roma.\nDirettore dell'Istituto Bacologico a Portici, vicino a Napoli, direttore della Stazione Sperimentale di Gelsicoltura e Bachicoltura ad Ascoli Piceno, fu presidente della Congregazione di Carit\u00e0 dal 1895 al 1898 e dal 1902 al 1909.\nEgli scrisse molti libri sulla propria attivit\u00e0. Il pi\u00f9 famoso \u00e8 \"Il bombice del Gelso:Nello stato normale e patologico nella tecnica dell'allevamento e della riproduzione\".\nNel 1887 sposa Teresa Faustini dalla quale nasceranno:\nLa famiglia Acqua diede i natali anche al Vescovo di Spoleto Vincenzo Acqua."}
{"id": "2745459", "revid": "400694", "url": "https://it.wikipedia.org/wiki?curid=2745459", "title": "Fester Addams", "text": ""}
{"id": "2745466", "revid": "1522738", "url": "https://it.wikipedia.org/wiki?curid=2745466", "title": "Jack Jackson", "text": "Jack Jackson (1124 - ?) \u00e8 un personaggio immaginario, protagonista del romanzo \"I pilastri della Terra\" di Ken Follett pubblicato nel 1989.\nIl personaggio.\nJack \u00e8, nella seconda parte, il protagonista del romanzo. Inizialmente il personaggio principale al centro della vicenda \u00e8 il patrigno Tom il costruttore con la sua famiglia, che Jack e sua madre Ellen incontrano nella foresta, per poi unirsi a loro. Assomiglia molto al padre deceduto, Jack Shareburg, soprattutto per i capelli rossi. Alquanto stravagante e misterioso; inizialmente non parla con gli estranei, compreso Tom, ma poi si apre soprattutto con quest'ultimo, dimostrando una grande passione per la scultura. Sar\u00e0 lui, infatti, a scolpire la statua di Sant'Adolfo per la nuova cattedrale, sotto consiglio di Tom, e numerose altre statue di abbellimento. Jack conosce il francese, l'inglese e il latino, quest'ultimo imparato durante il periodo da novizio al priorato di Kingsbridge. Molto intelligente e determinato, impara velocemente.\nBiografia.\nJack nasce in una grotta poco distante da Kingsbridge. La mamma lo d\u00e0 alla luce da sola perch\u00e9 il padre, Jack Shareburg, era stato fatto impiccare mesi prima con un pretesto. Il piccolo Jack viene istruito dalla madre ed impara il francese e l'inglese, stupendo la madre per la sua intelligenza. Impara a cacciare le anitre e pian piano la foresta diventa il suo habitat naturale.\nDopo la morte della moglie di Tom il costruttore, conosciuto pochi giorni prima, Jack e la madre decidono di seguire il muratore e i suoi figli nella ricerca di un lavoro. Il ragazzo arriver\u00e0 con la sua nuova famiglia nel castello del conte di Shiring dove assistono alla cattura del conte accusato di tradimento. Tom, ancora senza lavoro, \u00e8 costretto a trasferirsi a Kingsbridge dove per\u00f2 non possono assumerlo. Jack, per mettere fine alle peregrinazioni della sua famiglia, di notte entra nella cattedrale e appicca il fuoco al tetto facendo crollare l'intera costruzione. Grazie al suo gesto, Tom trova lavoro proprio a Kingsbridge come mastro costruttore della nuova cattedrale che dovr\u00e0 sorgere sulle ceneri della vecchia.\nJack passa i primi mesi nella citt\u00e0 ma Ellen, la madre, decide di tornare nella foresta a causa del suo passato con il priorato. Torneranno dopo un anno, Jack \u00e8 ormai adolescente e diventa apprendista di Tom e stupisce la comunit\u00e0 cittadina per l'incredibile maestria nello scolpire.\nDopo l'ennesima lite col fratellastro Alfred, il priore della citt\u00e0 decide di sfruttare la sua intelligenza nel monastero e lo nomina novizio. Nel periodo di noviziato impara il latino e la filosofia ma alla fine capisce che il mondo monastico non \u00e8 fatto per lui. Dopo una lite con alcuni monaci viene rinchiuso nella cella di detenzione ma grazie all'aiuto della madre riesce a fuggire e cerca di impedire il matrimonio tra la sua amata Aliena e il fratellastro Alfred. Fa l'amore con Aliena, ma poi scappa via a causa del rifiuto di Aliena di non sposare Alfred (in realt\u00e0 la ragazza sposava Alfred solo per avere i soldi per finanziare il fratello Richard come cavaliere). \nAndr\u00e0 in Francia, poi in Spagna e di nuovo in Francia dove riabbraccer\u00e0 Aliena che nel frattempo era partita per cercarlo. Mentre compie il viaggio di ritorno in Normandia trova la famiglia di suo padre che all'inizio lo crede un fantasma dato l'aspetto cos\u00ec simile al padre e poi scopre che tutti lo credevano morto ben prima della nascita di Jack essendo salito sulla\" Withe Ship \" che \u00e8 affondata e non avendo sue notizie. Jack torna a Kingsbridge, diventa mastro costruttore e riesce nell'impresa di ricostruire la cattedrale, portando a termine il lavoro iniziato anni prima dal patrigno Tom e di sposare l'amata Aliena.\nAdattamento televisivo.\nNella miniserie televisiva \"I pilastri della Terra\" (uscita in Italia nel 2010), che ripercorre le vicende del romanzo, Jack \u00e8 interpretato da Eddie Redmayne."}
{"id": "2745467", "revid": "22475", "url": "https://it.wikipedia.org/wiki?curid=2745467", "title": "Locomotiva FCL LM2.700", "text": "La locomotiva LM2.700 \u00e8 un particolare mezzo di trazione, atto all'uso su ferrovia a cremagliera, acquistato dalle Ferrovie Calabro Lucane per il servizio sulla tratta Catanzaro Pratica - Catanzaro Sala; \u00e8 conosciuto anche con il nome di \"spintore\". Fa parte del parco rotabili delle Ferrovie della Calabria\nStoria.\nLa necessit\u00e0 di un ammodernamento sulla linea di Catanzaro.\nIl costante incremento della domanda di trasporto nel tratto fra Catanzaro Marina e Catanzaro Citt\u00e0, sul finire degli anni '70 port\u00f2 la Gestione Commissariale Governativa delle F.C.L. a cercare una soluzione per tale richiesta. Ai tempi, infatti, gli unici treni capaci di arrampicarsi sulla cremagliera catanzarese erano le Emmine e le locomotive del gruppo 500. Per entrambe c'erano per\u00f2 gravi handicap: le Emmine erano veloci ed economiche, ma con una scarsissima capienza; le FCL.500 invece potevano trainare anche convogli con carrozze, ma la scarsa velocit\u00e0 le rendeva poco adatte a servizi a medio-lungo raggio.\nSi iniziarono a testare metodi per utilizzare le automotrici M2, sia la 120 che la 200, per esempio unendo alle stesse carri con freno per cremagliera. I risultati si rivelarono positivi e ci\u00f2 spinse la Gestione Commissariale a indire una gara d'appalto per tre locomotori a cremagliera, meglio conosciuti come \"spintori\". L'appalto fu vinto dalla ditta SLM di Winterthur, gi\u00e0 precedentemente coinvolta nella progettazione e nella realizzazione di componenti delle FCL.500.\nLa messa in servizio e i primi problemi.\nI locomotori iniziarono il servizio a Catanzaro nell'estate del 1981 con grande entusiasmo degli addetti ai lavori. Tuttavia l'entusiasmo venne presto gelato dai primi problemi, manifestati con l'innesto in cremagliera. In questi locomotori infatti, a differenza delle M1c.80R e delle Gr.500 (oltre che delle attuali M4c), la ruota dentata \u00e8 fissa, sempre collegata all'asse motore. Ci\u00f2 comport\u00f2 diversi inconvenienti per l'accavallamento dei denti della ruota a quelli della dentiera, cosa che causava l'immediato arresto d'emergenza del locomotore. Per risolvere tale problema si mandarono delle lame appartenenti alla linea Lagonegro - Spezzano Albanese, da poco dismessa, alla SLM che le modific\u00f2 secondo le esigenze degli spintori, ma senza successo. Tuttavia la stessa SLM propose di modificarle inserendo una doppia molla a bovolo alle lame d'ingresso della cremagliera, soluzione che soddisfece la Commissione, oltre a far rimanere inalterate le procedure d'innesto per le Emmine e per le vaporiere.\nNonostante gli esiti positivi, gli spintori continuavano a mostrare problemi, oltre a creare ritardi di circa 4 minuti per quanto riguardava l'aggancio/sgancio. Perci\u00f2 si prefer\u00ec utilizzarli solamente nelle ore di punta, quando c'era bisogno di automotrici pi\u00f9 capienti come le M2.\nL'arrivo delle 350 e la sospensione dal servizio.\nNel 1991 la Ferrosud consegn\u00f2 alle Ferrovie Calabro Lucane la M4.351c, capostipite della famiglia delle M4.350c, seconda linea di produzione del progetto M4. Queste automotrici, dotate di cremagliera, dimostrarono subito un'affidabilit\u00e0 e una velocit\u00e0 di gran lunga superiori a ci\u00f2 che gli spintori SLM garantivano. Infatti non necessitavano di operazioni di aggancio/sgancio a Catanzaro Citt\u00e0 e Catanzaro Sala, avevano la ruota dentata disinseribile e garantivano una capienza e una velocit\u00e0 superiori a quelle delle M2.\nNel frattempo, gli spintori iniziarono a mostrare i primi segni del problema che ne decret\u00f2 in seguito la fine del servizio: il surriscaldamento che, nonostante le grandi ventole poste sul frontale, ne limitavano di molto l'affidabilit\u00e0. Inoltre, le Ferrovie della Calabria (azienda che prese la gestione degli stessi locomotori dopo la scissione delle FCL in Ferrovie della Calabria e Ferrovie Appulo Lucane) necessitavano di una razionalizzazione del personale, e quello in pi\u00f9 richiesto per la manovra era un costo che, unito ai continui problemi, stava diventando poco accettabile.\nCon l'entrata in servizio a cavallo tra il 1996 e il 1997 del restante lotto di 8 automotrici M4c (353-360), fu progressivamente ridotto il servizio degli spintori che, come se non bastasse, si videro anche impossibilitati a manovrare carri merci lungo la linea a cremagliera, data la presenza del gancio tramviario che richiedeva diversi accorgimenti per essere adattato agli organi di trazione normali. Dopo qualche raro uso per treni speciali e fotografici, tutti e tre i locomotori vennero accantonati su un tronchino nei pressi della stazione di Catanzaro Citt\u00e0, in attesa di chiss\u00e0 quale servizio.\nTecnica.\nGli spintori SLM furono progettati per il trasbordo delle automotrici della serie M2, non dotate di cremagliera, tra i due versanti del tratto a cremagliera all'interno della citt\u00e0 di Catanzaro.\nInfatti si notano gli organi di trazione e repulsione classici delle M2, con la lunga asta del gancio tramviario, oltre che soluzioni tecniche studiate per l'accoppiamento con questi rotabili.\nVenne adottato un motore Breda ID19 SD12P da 550 CV, pi\u00f9 che necessario per la trazione in cremagliera delle automotrici M2. I locomotori, derivati dalle HGm 2/3 in servizio a Chamonix, furono costruiti secondo gli standard per le ferrovie a cremagliera in uso in Svizzera, standard che ne garantivano una ottima sicurezza in tema di deragliamento.\nUna curiosit\u00e0: i locomotori, data l'irrisoria velocit\u00e0, non vennero neanche dotati di ammortizzatori.\nSpiragli futuri.\nDopo tanti anni di accantonamento, tutti e tre gli spintori (LM2.701, LM2.702, LM2.703) sono stati trasferiti a Cosenza, presso le officine sociali, per subire un pesante revamping, in linea con il resto del parco rotabili delle Ferrovie della Calabria. Il revamping porter\u00e0 a un nuovo motore, sicuramente pi\u00f9 affidabile ed eco-compatibile del precedente, per trovare un uso come locomotore da manovra e da treno, oltre che mezzo di soccorso, presso Catanzaro.\n\u00c8 auspicabile che a questi spintori vengano rimossi gli attuali sistemi di trazione e repulsione, adatti solo alle automotrici Breda, in favore di quelli tradizionali o di quello automatico, come sul mezzo Stadler da poco consegnato."}
{"id": "2745475", "revid": "110157", "url": "https://it.wikipedia.org/wiki?curid=2745475", "title": "Monte Arsenti", "text": "Il monte Arsenti \u00e8 un rilievo montuoso ubicato a nord ovest di Massa Marittima. La massima elevazione \u00e8 561\u00a0m, ma la carta IGM riporta la vetta in corrispondenza di un segnale trigonometrico a quota 535\u00a0m.\nDal monte Arsenti nasce il fiume Pecora che sfocia dopo 21\u00a0km nel golfo di Follonica."}
{"id": "2745476", "revid": "1522738", "url": "https://it.wikipedia.org/wiki?curid=2745476", "title": "Mario Party (serie)", "text": "La serie Mario Party \u00e8 un insieme di videogiochi multiplayer facente capo alla serie \"Mario\", in cui quattro personaggi controllati da un giocatore o dal computer competono in un tabellone, a sua volta composto da numerosi minigiochi.\nLa serie \u00e8 stata sviluppata dalla Hudson Soft e pubblicata dalla Nintendo, anche se la versione arcade \u00e8 stata sviluppata dalla Capcom.\nVideogiochi.\nI primi tre titoli della serie vedono la luce per la prima volta il 18 dicembre 1998 sul Nintendo 64, console che precede il GameCube sul quale escono gli altri quattro capitoli della saga. Lo scopo del gioco \u00e8 quello di vincere la partita acquistando stelle e vincendo i minigiochi previsti su uno dei differenti tabelloni disponibili. Da sottolineare l'innovazione del microfono apportata dal sesto episodio. Il settimo \u00e8 uscito nel gennaio 2006, mentre l'ottavo capitolo vede la luce su Wii il 22 giugno 2007. Oltre alle versioni per Gamecube e Nintendo 64, \u00e8 uscito anche un \"Mario Party Advance\" per Game Boy Advance, in cui la meccanica di gioco non \u00e8 differente. Il 23 novembre 2007 \u00e8 la volta del Nintendo DS con \"Mario Party DS\", primo capitolo della serie portatile con grafica 3D. Dopo Mario Party 9 e , Nintendo annuncia all'E3 del 2014 \"Mario Party 10\", nuovo capitolo della serie uscito per la Nintendo Wii U, e unico uscito per Wii U, nel marzo 2015 dove \u00e8 possibile controllare anche i movimenti del boss del gioco: Bowser.\nNel 2016, Nintendo presenta durante il Nintendo TreeHouse dell'E3 2016 \"\", un nuovo gioco della serie uscito il 7 ottobre 2016. Questo \u00e8 il primo capitolo della serie a non presentare l'uso dei turni.\nL'anno dopo, Nintendo annunci\u00f2 durante il Nintendo Direct del 13 settembre 2017, l'ultimo capitolo di Mario Party su Nintendo 3DS dal titolo che contiene remake di 100 dei minigiochi usciti nei giochi \"Mario Party\", \"Mario Party 2\", \"Mario Party 3\", \"Mario Party 4\", \"Mario Party 5\", \"Mario Party 6\", \"Mario Party 7\", \"Mario Party 8\", \"Mario Party 9\" e \"Mario Party 10\", e uscito in America il 10 novembre 2017, in Giappone il 28 dicembre 2017 e in Europa il 22 dicembre 2017, il resto della serie continuer\u00e0 su Nintendo Switch, da Super Mario Party, primo gioco della serie che si pu\u00f2 giocare online, che uscir\u00e0 in tutto il mondo dal 5 ottobre 2018."}
{"id": "2745477", "revid": "1501558", "url": "https://it.wikipedia.org/wiki?curid=2745477", "title": "Dynasty Warriors 3", "text": "Dynasty Warriors 3, in Giappone , \u00e8 il terzo capitolo della serie \"Dynasty Warriors\" pubblicato dalla Koei per PlayStation 2 e Xbox. \nRispetto ai suoi predecessori, questo capitolo apporta molti miglioramenti, tra cui alcune nuove modalit\u00e0 per due giocatori, nuovi livelli, costumi, armi e musiche. \nAnche il comparto grafico ha subito un notevole miglioramento, rendendo i vari livelli pi\u00f9 realistici, e i movimenti dei personaggi pi\u00f9 fluidi. Insieme a questo gioco venne distribuita un'espansione, chiamata \"Dynasty Warriors 3: Xtreme Legends\", e da qui in poi, ogni capitolo successivo avr\u00e0 una sua relativa espansione.\nModalit\u00e0 di gioco.\nLa modalit\u00e0 principale in \"Dynasty Warriors\" si chiama \"Musou\"; i giocatori utilizzano uno dei personaggi a disposizione per sconfiggere il comandante nemico. Ogni personaggio ha varie abilit\u00e0 uniche, da utilizzare in battaglia. All'inizio si potranno scegliere tra 9 diversi comandanti, mentre altri si sbloccano o semplicemente incontrandoli in battaglia, oppure compiendo speciali missioni. Ogni personaggio ha una propria arma, che pu\u00f2 modificare e renderla pi\u00f9 potente. Inoltre ogni volta che si aumenta il livello dell'arma, il personaggio potr\u00e0 effettuare un nuovo attacco extra, allungando cos\u00ec il numero massimo di combo.\nNei vari livelli vi sono vari oggetti che possono essere raccolti; questi possono essere normali o rossi, mentre altri sono armi che possono essere usate una volta sola, ad esempio raccogliendo un oggetto rosso, si avr\u00e0 la capacit\u00e0 di lanciare frecce infuocate.\nNel gioco, vi sono alcuni elementi RPG; infatti i personaggi possono aumentare di livello, modificando i vari parametri di forza, difesa, energia, potenza dell'arma e la barra Musou. Ci\u00f2 si potr\u00e0 effettuare principalmente nella modalit\u00e0 Musou, sconfiggendo sia i nemici secondari che quelli principali, ovvero gli altri comandanti.\nLa modalit\u00e0 a due giocatori (nuova per questo gioco) consente di poter sfidare un altro giocatore oppure giocare in modalit\u00e0 cooperativa. Nella prima i due giocatori si sfideranno come in una normale partita, per decidere quale dei due \u00e8 il pi\u00f9 forte; tuttavia chi vince non pu\u00f2 aumentare il livello del proprio personaggio. In modalit\u00e0 cooperativa invece, si potranno usare due personaggi con tutte le caratteristiche salvate dalla modalit\u00e0 Musou; in pi\u00f9 si potr\u00e0 effettuare una mossa speciale, che se effettuata simultaneamente, provocher\u00e0 danni maggiori.\nPersonaggi.\n\"Dynasty Warriors 3\" include tutti i personaggi di \"Dynasty Warriors 2\", e in pi\u00f9 introduce 13 nuovi personaggi, per un totale di 41 personaggi giocabili. I personaggi nuovi sono:\nAlcuni personaggi prendono i loro nomi da alcuni imperatori, che sono riportati anche nella storia \"Record of Three Kingdoms\".\nEspansione.\nPi\u00f9 avanti venne messa in commercio un'espansione del gioco, chiamata Dynasty Warriors 3: Xtreme Legends (in Giappone Shin Sangokumus\u014d 2: M\u014dsh\u014dden), distribuita nel 2003. Questa prima espansione di tutta la serie di \"Dynasty Warriors\" aggiunge altri elementi rispetto a \"DW 3\"; nuovi oggetti, la possibilit\u00e0 di cambiare abiti alle guardie del corpo, una nuova modalit\u00e0 Musou, due nuovi livelli di difficolt\u00e0, Principiante ed Esperto, e la possibilit\u00e0 di modificare la propria arma fino a cinque livelli, rispetto ai quattro del gioco originale.\nSe si possiede \"DW 3\", si potr\u00e0 inoltre caricare i dati di \"Xtreme Legends\" sul gioco originale, cos\u00ec da poter combinare gli elementi dei due giochi, poich\u00e9 in entrambi vi sono degli elementi che nell'altro mancano."}
{"id": "2745481", "revid": "712828", "url": "https://it.wikipedia.org/wiki?curid=2745481", "title": "Crescicappa", "text": ""}
{"id": "2745483", "revid": "1305772", "url": "https://it.wikipedia.org/wiki?curid=2745483", "title": "Pyramid", "text": "Pyramid \u00e8 il terzo album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1978 dalla Arista Records.\nDescrizione.\nNel settembre del 1977, con ancora in corso il successo di vendite dell'album precedente, Parsons e Woolfson cominciano a registrare per l'album \"Pyramid\", presso gli Abbey Road Studios a Londra, terminando nel febbraio del 1978. L'album viene pubblicato nel maggio del 1978 ed ottiene un nuovo successo in termini di vendite, anche se di poco inferiore all'album precedente, entra nella top venti in Australia, Austria, Norvegia e Nuova Zelanda e raggiunge il miglior risultato in Germania con il terzo posto rimanendo per centoquindici settimane in classifica dal 15 giugno 1978 all'8 dicembre 1980.\nCome per gli album precedenti anche Pyramid \u00e8 strutturato come un concept album, inizialmente Parsons e Woolfons avevano stabilito che l'album dovesse trattare l'occulto, la magia nera e la stregoneria ma appena cominciate le registrazioni Parsons decise di puntare come filo conduttore l'antico Egitto, il mistero delle piramidi ed il cosiddetto \"potere delle piramidi\" molto in voga negli anni 70.\nL'album ha molte influenze new wave, un genere che stava emergendo in Gran Bretagna intorno al periodo di registrazione dell'album. Molti artisti del rock progressivo hanno utilizzato questo stile nei loro album durante il periodo che va dalla fine del 1977 al 1979. In questo album, il genere \u00e8 evidente, attraverso il ritmo, in canzoni come \"Can't Take It With You\" e in \"Pyramania\".\nCome session-man vengono confermati Ian Bairnson alle chitarre, David Paton al basso, Duncan Mackay alle tastiere e John Leach al cimbalom e kantele, mentre alla batteria al posto di Stuart Tosh vi \u00e8 la new entry Stuart Elliott, uno dei fondatori del gruppo dei Cockney Rebel. Altra novit\u00e0 \u00e8 il sassofonista Phil Kenzie e come cantanti gli esordienti sono Dean Ford e Colin Blunstone mentre vengono riconfermati John Miles, Lenny Zakatek e Jack Harris.\nLa prima versione in CD di \"Pyramid\" \u00e8 uscita nel 1984.\nParsons riceve la nomination per i Grammy Awards del 1978, per la categoria \"Best Engineered Recording, Non Classical\".\nCopertina e grafica.\nLa veste grafica dell'album viene affidata, per il terzo album consecutivo, all'agenzia di graphic design britannica Hipgnosis di Storm Thorgerson. In copertina per la prima volta compare Alan Parsons che sembra svegliarsi da un incubo, sul retro di copertina si vede un'altra parte della stanza con una finestra che affaccia sulla grande piramide illuminata dalla luna piena, e sul comodino un libro dal titolo \"Pyramid Power\" di Max Toth e Greg Nielsen."}
{"id": "2745492", "revid": "298229", "url": "https://it.wikipedia.org/wiki?curid=2745492", "title": "Ultra-Trail du Mont-Blanc", "text": "LUltra-Trail du Mont Blanc (abbreviata in UTMB) \u00e8 una corsa internazionale sulla distanza in semi-autonomia che si svolge sui tre versanti (francese, italiano e svizzero) del Monte Bianco. La distanza attualmente \u00e8 di 170\u00a0km con metri di dislivello positivo, mentre fino al 2008 \u00e8 stata di 150 km per metri di dislivello.\nDescrizione.\nLa manifestazione, che prende il via e termina a Chamonix nel mese di agosto, ha un tempo limite di 46 ore e un numero massimo di partecipanti di atleti.\nNel periodo della competizione, oltre all'UTMB vera e propria, si disputano anche altre quattro corse, per un totale di cinque gare:\nAlbo d'oro.\nNella seguente tabella sono elencati i vincitori dal 2003. Nel 2010 e 2012 il percorso \u00e8 stato ridotto per il maltempo."}
{"id": "2745495", "revid": "122514206", "url": "https://it.wikipedia.org/wiki?curid=2745495", "title": "Sparatoria di Hide Park", "text": "La sparatoria di Hide Park (nota anche come massacro di Newton) \u00e8 stato un conflitto a fuoco scoppiato il 20 agosto 1871 a Newton (Kansas). \nLo scontro provoc\u00f2 un numero di vittime notevole anche per quei tempi e fece molto scalpore tra i contemporanei ma, in seguito, il ricordo venne offuscato da episodi divenuti ben pi\u00f9 noti, come la sparatoria all'O.K. Corral o la cattura degli uomini della Banda Dalton, caratterizzati dalla presenza di famosi personaggi dell'epoca del Far West, rimasti scolpiti nell'immaginario collettivo e, in seguito, ripresi anche dall'industria cinematografica.\nLo scenario.\nNel 1871 nella citt\u00e0 di Abilene, in seno alle autorit\u00e0 locali, era in discussione se continuare a concedere l'accesso alla citt\u00e0 e al suo scalo ferroviario agli allevatori di bestiame del Texas per il trasporto delle mandrie verso le citt\u00e0 del nord e dell'est del paese. Al seguito delle mandrie e delle centinaia di migliaia di capi di bestiame all'anno (nel 1871 nella citt\u00e0 giunsero circa 700.000 capi di bestiame per essere caricati sui treni), in citt\u00e0 giungevano centinaia di cowboy in cerca di baldorie e divertimenti, sorsero quindi un gran numero di locali per lo spettacolo e il gioco e questi, a loro volta, richiamarono orde di giocatori d'azzardo, prostitute, ladri di bestiame e uomini violenti. Tutto ci\u00f2 contribu\u00ec a innescare un'escalation di violenza, a cui i cittadini di Abilene chiedevano fosse messo fine.&lt;br&gt;\nNel frattempo la Santa Fe Railroad estese la sua linea fino a Newton, e la citt\u00e0 conobbe un'immediata espansione urbanistica e demografica, diventando l'alternativa ad Abilene come capolinea della pista Chisholm. &lt;br&gt;\nBen presto anche a Newton sorsero un gran numero di saloon, case da gioco e bordelli e cos\u00ec, come per altre citt\u00e0, da ogni parte del paese giunsero in citt\u00e0 gli stessi fuorilegge, ladri di bestiame, giocatori d'azzardo, prostitute e uomini violenti, richiamati dalla prospettiva di far soldi alle spalle dei cowboy. Inoltre in quei tempi era in discussione la proposta di creare una nuova contea in Kansas e Newton si candid\u00f2 a diventarne il capoluogo. Questo diede origine ad accesi dibattiti tra gli abitanti locali, facendo salire le tensioni in citt\u00e0.\nL'omicidio di Bill Bailey.\nTutto ebbe inizio a causa dei contrasti fra due sceriffi cittadini: Billy Bailey, un cowboy del Texas, arrivato a Newton insieme con una delle tante mandrie di bestiame, e Mike McCluskie, un rude irlandese dell'Ohio, giunto nel Kansas grazie al suo lavoro di poliziotto notturno per la Santa Fe Railroad. In quei giorni, entrambi gli uomini erano stati assunti dalle autorit\u00e0 di Newton come poliziotti speciali per mantenere l'ordine nella citt\u00e0 durante il periodo pre-elettorale in vista delle elezioni di agosto. Pur lavorando in coppia, McCluskie e Bailey ebbero subito accesi contrasti a causa delle rispettive personalit\u00e0 e delle diverse opinioni politiche.&lt;br&gt;\nLa vicenda assunse risvolti drammatici il giorno 11 agosto 1871. Gi\u00e0 nel corso della giornata i due uomini avevano avuto animate discussioni in materia di politica locale. Alla sera i due si ritrovarono al Red Front Saloon e una delle loro solite discussioni ben presto divenne pi\u00f9 violenta del solito. All'inizio si tratt\u00f2 di una semplice scazzottata ma Bailey venne buttato fuori dal locale da McCluskie il quale, una volta all'aperto, estrasse la sua pistola e spar\u00f2 due colpi. Il primo and\u00f2 a vuoto ma il secondo colp\u00ec Bailey in pieno petto. A causa delle ferite Bailey mor\u00ec il giorno dopo.&lt;br&gt;\nMcCluskie si diede immediatamente alla fuga per evitare l'arresto, ma torn\u00f2 a Newton pochi giorni pi\u00f9 tardi, dopo aver saputo che la sparatoria sarebbe stata considerata legittima difesa.\nIl massacro di Hide Park.\nNei giorni successivi, alcuni cowboy texani amici di Bailey, decisero di vendicarsi del suo assassino. Nella tarda serata del 19 agosto 1871, McCluskie entr\u00f2 al Tuttle's Dance Hall, che si trovava in una zona della citt\u00e0 chiamata Hide Park, accompagnato da un amico di nome Jim Martin. I due si sedettero a un tavolo da gioco in un angolo della sala. Nel saloon era gi\u00e0 presente James Riley, un giovane di 18 anni, malato di tubercolosi e grande amico di McCluskie al punto da meritarsi il soprannome di \"McCluskie's Shadow\" (cio\u00e8 \"L'ombra di McCluskie\").&lt;br&gt;\nDopo la mezzanotte, tre cowboy texani (Billy Garrett, Henry Kearnes e Jim Wilkerson) amici del defunto Billy Bailey, entrarono nella sala da ballo. Tutti e tre gli uomini erano armati. Garrett e Kearnes andarono al bar mentre Wilkerson si sedette al tavolo da gioco dov'era seduto McCluskie. Poco dopo la mezzanotte Hugh Anderson, un altro cowboy texano figlio di un ricco allevatore di bestiame di Bell County (Texas), entr\u00f2 nella sala da ballo impugnando una pistola e si diresse verso McCluskie. Jim Martin balz\u00f2 in piedi, nel tentativo di evitare lo scontro, ma Anderson lo ignor\u00f2 e fece fuoco. McCluskie cerc\u00f2 di rispondere al fuoco ma la sua pistola fece cilecca, fu colpito al collo e cadde riverso sul pavimento mentre Anderson gli spar\u00f2 ancora colpendolo diverse volte nella schiena. Udendo il rumore degli spari, molti dei presenti nella sala credettero che si stesse celebrando una festa e incominciarono a sparare in aria. Anche Kearns, Garrett e Wilkerson incominciarono a sparare, forse per tenere indietro la folla.&lt;br&gt;\nVicino alla porta si trovava James Riley e, dopo aver assisitito all'omicidio del suo amico McCluskie, estrasse le sue due pistole per aprire il fuoco contro i texani. Ma Riley non era mai stato coinvolto in uno scontro a fuoco prima di allora e, probabilmente, non potendo vedere nella stanza piena di fumo, incominci\u00f2 a sparare alla cieca colpendo indiscriminatamente i presenti.&lt;br&gt;\nJim Martin venne raggiunto da un colpo al collo mentre fuggiva fuori dal saloon e mor\u00ec lungo la strada, sui gradini della \"Krum's Dance Hall\". Billy Garrett, colpito alla spalla e al torace, mor\u00ec poche ore dopo. Anche il suo amico Henry Kearnes venne ferito a morte ma mor\u00ec dopo una settimana. Jim Wilkerson venne colpito al naso e alla gamba, ma si riprese dalle ferite. Hugh Anderson venne raggiunto da due colpi alla gamba ma si riprese anch'egli. Un altro cowboy texano, il cui nome rimase sconosciuto, venne colpito e mor\u00ec sul colpo. Altri clienti presenti all'interno del saloon furono colpiti dalle pallottole vaganti esplose dalle pistole di Riley. Tra questi un frenatore della Santa Fe Railroad di nome Patrick 'Pat' Lee, venne colpito allo stomaco e mor\u00ec due giorni dopo. Un altro dipendente della Santa Fe Railroad di nome Hickey, venne ferito in maniera non grave al polpaccio. Prima ancora che il fumo si fosse diradato, il giovane James Riley riusc\u00ec a uscire dalla sala dileguandosi e nessuno seppe mai pi\u00f9 nulla di lui. Sul pavimento del locale vi erano i corpi di 5 uomini mentre altri sei rimasero feriti.&lt;br&gt;\nPi\u00f9 tardi, quello stesso quel giorno, fu emesso un mandato di arresto per Hugh Anderson ma, nei giorni successivi, suo padre e un suo amico contrabbandiere riuscirono a farlo salire su un treno diretto a Kansas City. In seguito Anderson fece ritorno nel Texas e non venne mai sottoposto a processo per l'omicidio di McCluskie. Ma la vicenda era tutt'altro che conclusa.\nL'epilogo finale.\nArthur McCluskie, fratello di Mike, era intenzionato a vendicare l'omicidio del fratello e, per due anni, con alcuni suoi amici diede la caccia a Hugh Anderson che, nel frattempo, era nascosto al sicuro in Texas. Ma nel 1873 Anderson commise l'errore di tornare in Kansas, e venne rintracciato a Medicine Lodge dove lavorava come barista presso l'Harding Trading Post. Il 4 luglio 1873 Arthur McCluskie invi\u00f2 un uomo per invitare Anderson a un duello, dandogli la possibilit\u00e0 di scegliere l'arma da utilizzare (pistola o coltello). Anderson scelse le pistole, usc\u00ec dal locale e si diresse nel luogo indicato. I due uomini si affrontarono a colpi di arma da fuoco senza tuttavia che nessuno dei due riuscisse a colpire l'altro. Dopo aver scaricato le armi, i due si affrontarono con i coltelli. Il duello si concluse con la morte di entrambi.\nKinch.\nLo scrittore Matthew Braun nel romanzo \"Kinch\" offre una spiegazione alle dinamiche che portarono e che seguirono la sparatoria. Secondo l'autore, in base a testimonianze dell'epoca, il responsabile della vicenda va ricercato in un ragazzo conosciuto col nome di Kinch Riley."}
{"id": "2745496", "revid": "61051", "url": "https://it.wikipedia.org/wiki?curid=2745496", "title": "Manchester City Women's Football Club", "text": "Il Manchester City Women's Football Club, meglio noto come Manchester City, \u00e8 una societ\u00e0 calcistica inglese con sede nella citt\u00e0 di Manchester. Milita nella FA WSL, la massima divisione del campionato inglese di calcio femminile. \u00c8 affiliata al Manchester City Football Club.\nStoria.\nIl Manchester City Ladies Football Club fu fondato nel novembre 1988 da Neil Mather. Gioc\u00f2 diverse partite amichevoli, la prima delle quali fu ad Oldham sul campo artificiale del Boundary Park dove vinse per 4-2. Fu ammesso alla \"North West Women's League Division Two\" per la stagione successiva e vinse subito il campionato.\nMilit\u00f2 nelle categorie inferiori fino alla stagione 2000-2001, quando vinse la \"Northern Combination Women's Football League\" e fu promosso in \"Premier League Northern Division\", la seconda serie del campionato inglese di calcio femminile. Mantenne la categoria per undici stagioni consecutive, portandosi progressivamente verso le posizioni di vertice finch\u00e9 nella stagione 2011-2012 fin\u00ec il campionato al primo posto. Fu promosso nella FA Women's Premier League National Division, che da un paio di stagioni era diventata la seconda serie del campionato inglese dopo la creazione della FA Women's Super League.\nNell'agosto 2012 venne ufficializzata l'affiliazione della societ\u00e0 al Manchester City Football Club come parte di una ristrutturazione completa del club.\nNel 2014 con la creazione della FA Women's Super League 2 (FA WSL 2), la nuova seconda serie del campionato inglese, il Manchester City fece richiesta di ammissione alla Super League. Il 26 aprile 2013 al Manchester City fu assegnato un posto nella FA WSL 1, la massima serie del campionato inglese. Il Doncaster Rovers Belles, che era stato retrocesso in FA WSL 2, si appell\u00f2 contro la retrocessione, ma il suo ricorso fu rigettato e fu confermata l'ammissione del Manchester City in FA WSL 1.\nIn vista della prima stagione in FA WSL 1, il Manchester City rinnov\u00f2 completamente la squadra, ingaggiando giocatrici inglesi di alto livello ed emergenti, quali il portiere dell'Inghilterra Karen Bardsley, il 74 volte centrocampista della nazionale inglese Jill Scott e Steph Houghton, nuovo capitano della squadra. Il 24 gennaio 2014 la societ\u00e0 fu rinominata Manchester City Women's Football Club. La prima stagione in FA WSL 1 si concluse con un quinto posto e con la vittoria della FA Women's Super League Cup dopo aver sconfitto l' in finale per 1-0.\nNella stagione 2015 il Manchester City rest\u00f2 in lotta per il titolo fino all'ultima giornata. Vinse l'ultima partita sul Notts County, ma la contemporanea vittoria del permise alle londinesi di conquistare il titolo per la prima volta. Il secondo posto in FA WSL 1 consent\u00ec al Manchester City la qualificazione per la prima volta nella sua storia alla UEFA Women's Champions League per la stagione 2016-2017. Inoltre, nel corso della stagione 2015 il Manchester City super\u00f2 il record di affluenza allo stadio per ben due volte: prima spettatori il 13 luglio 2015 e poi spettatori il 4 ottobre 2015.\nNella stagione 2016 il Manchester City ha vinto il campionato di FA WSL 1 per la prima volta e con una gara ancora da disputare, dopo aver sconfitto le campionesse in carica del Chelsea.\nOrganico.\nRosa 2020-2021.\nRosa, ruoli e numeri di maglia aggiornati come da sito ufficiale, al 16 gennaio 2021"}
{"id": "2745498", "revid": "838137", "url": "https://it.wikipedia.org/wiki?curid=2745498", "title": "Richard Bright (medico)", "text": "Biografia.\nI primi anni e gli studi scolastici.\nNato a Bristol, Gloucestershire, era il terzo figlio di Sarah, donna dalle notevoli qualit\u00e0 e di grande spirito, e Richard Bright Sr., ricco mercante e banchiere nonch\u00e9 uomo di ingegno. Bright trascorse i primi anni della sua vita immerso nella quiete della villa che il padre eredit\u00f2 dalla madre, Sarah Meyler, presso Ham Green. Questo luogo offriva piacevoli occasioni di svago e spensieratezza per Richard Jr. e i suoi fratelli Henry e Phoebe, tra cui lunghe passeggiate per collezionare farfalle, per scrutare la bellezza di quei luoghi, per cogliere fiori da osservare meticolosamente. Nel settembre 1795, all'et\u00e0 di sei anni, Bright inizi\u00f2 la sua esperienza scolastica a Bristol, seguendo le lezioni in casa del Dr. Estlin riguardanti le scienze, la matematica, la botanica e la geografia, senza trascurare la storia antica, il greco ed il latino. Venivano conciliate sia le attivit\u00e0 di studio vero e proprio sia iniziative fuori porta, durante le quali gli studenti potevano coltivare liberamente i loro interessi; ciononostante, il giovane Bright, che si distinse assai presto per la sua notevole capacit\u00e0 d'osservazione, fu in questo periodo malinconico ed infelice. La sua tristezza ebbe fine all'arrivo a scuola di Henry Holland, figlio del Dr. Peter: tra i due si instaur\u00f2 una grande complicit\u00e0 di interessi ed una profonda e sincera amicizia che venne favorita anche da Richard Sr. per le buone maniere del giovane e per la sua gentilezza. Quando Henry si trasfer\u00ec a Liverpool nel 1804, Bright accus\u00f2 il colpo, cadendo in depressione ed in un vero e proprio torpore mentale e fisico che sfocer\u00e0, nel Natale di quell'anno, in una mononucleosi. Il medico di famiglia, il Dr. Lovell, gli consigli\u00f2 allora, una volta guarito, di trasferirsi ad Exeter, un luogo pi\u00f9 salubre e tranquillo di Bristol. Giunto in citt\u00e0 all'inizio del 1805, venne accolto dalla famiglia Carpenter, che si dimostr\u00f2 disponibile con il giovane Bright, ma che, allo stesso tempo, gli impose uno stile di vita molto rigido: preghiere mattutine, discussione a colazione di questioni politiche, la mattina dedicata alle lezioni scolastiche, il pomeriggio allo studio, la sera alla stesura di saggi e, dopo cena, alla lettura della Bibbia, degli inni e delle \"Considerazioni sul carattere di Cristo\". Il Dr. Carpenter, essendosi accorto della molteplicit\u00e0 di interessi del giovane e del suo eclettismo, gli affid\u00f2 una posizione di rilievo all'interno della scuola: sei alunni cui impartire lezioni di francese e Nuovo Testamento (un ruolo molto simile al moderno tutor). Nonostante Bright soffrisse ancora degli strascichi della malattia e della lontananza dalla sua citt\u00e0 natale, rimase felice ed entusiasta per questo incarico ed \u00e8 proprio in questo periodo che, progressivamente, egli matur\u00f2 la scelta di diventare un medico. Richard Sr., che si era nel frattempo ammalato di gotta, sebbene fosse titubante sulle reali possibilit\u00e0 del figlio di emergere in un campo cos\u00ec competitivo, condivise il suo interesse per la scienza, incoraggiandolo a considerarla come una futura carriera. Finita la sua esperienza scolastica in casa Carpenter nel giugno 1808, Richard Jr. torn\u00f2 non ad Ham Green, interessata da un progetto di espansione urbanistica, ma a Worcestershire, dove la famiglia si era trasferita per vivere la tranquillit\u00e0 del paesaggio. Fu proprio il contatto stretto con la natura ad inaugurare quella che viene definita come la fase romantica di Bright, durante la quale egli si dedic\u00f2 alla sua passione poetica, alla stesura di poemetti ed ad un'intensa riflessione che lo port\u00f2 a migliorare alcuni lati del suo carattere timido ed introverso e ad affrontare con maggior spirito gli studi universitari.\nL'universit\u00e0 e il tirocinio al Guy's Hospital.\nAd Edimburgo, Richard Sr. invi\u00f2 il figlio a casa di un pastore evangelico con la speranza che potesse entrare in contatto con la vita ecclesiastica e avvicinarsi ad essa piuttosto che addentrarsi nel percorso arduo della medicina. In realt\u00e0, proprio il reverendo Bob Morehead che ospitava Bright Jr. era stimato presso gli ambienti intellettuali della citt\u00e0 ed aveva molti amici medici: questo non fece altro che stimolare ancora di pi\u00f9 le ambizioni del giovane Richard. Giunse nel 1808 il momento di iscriversi ai corsi pre-laurea di economia politica, di filosofia morale e naturale e di matematica - infatti, presso l'Universit\u00e0 di Edimburgo, prima di frequentare la facolt\u00e0 di medicina, era necessario possedere una conoscenza di base di altre materie. A Bright Jr. il sistema universitario piacque fin dall'inizio perch\u00e9, in primo luogo, veniva concessa maggiore libert\u00e0 in confronto al severo e controllato stile di vita dei Carpenter e, in secondo luogo, perch\u00e9 i professori erano pi\u00f9 amorevoli ed interessati alla cultura dei loro discepoli. Il giovane Richard si distinse anche qui per le sue notevoli capacit\u00e0: mentre stava partecipando ad una pausa con il prof. Stewart, che era asmatico, gli consigli\u00f2, pur non essendo ancora iscritto a medicina, di inspirare vapore caldo durante l'atto della tosse in modo tale da avere subito un fresco sollievo piuttosto che aria atmosferica colma di agenti irritanti. Studi\u00f2 anche geologia, chimica fisica ed etnologia per le importanti connessioni con la medicina. In soli sedici mesi Bright ottenne la sua prima laurea e nello stesso periodo divenne uno stimato botanico e geologo. Terminato questo corso di preparazione, pot\u00e9 procedere ad iscriversi al corso di medicina. Questo avvenne nell'ottobre 1809, quando Bright aveva 20 anni. Svilupp\u00f2 anche una certa abilit\u00e0 oratoria parlando presso la Speculative Society, una sorta di raduno di tutti gli studenti delle varie facolt\u00e0 che si incontravano per discutere sullo spunto offerto da uno studente. Egli stesso tenne un discorso, superando la tensione di parlare di fronte a migliaia di studenti, professori dell'universit\u00e0 e personalit\u00e0 dal notevole livello culturale. Partecip\u00f2 anche alle prime dissezioni con il prof. Monro, rimanendone profondamente affascinato, alle lezioni di chimica con Charles Hope, del quale ammir\u00f2 la grande sapienza, ai primi tirocini con i quali ebbe modo di coniugare il sapere teorico con la pratica, mostrando una grande accuratezza ed una particolare attenzione ai dettagli.\nIl 18 aprile 1810 accompagn\u00f2 Sir George Mackenzie in una spedizione estiva in Islanda, dove condusse studi naturalistici. Bright ritorn\u00f2 dal viaggio pieno di entusiasmo, di spirito, senza pi\u00f9 quell'aria di insoddisfazione e di incomunicabilit\u00e0 che lo caratterizza, ed ancor pi\u00f9 convinto del fascino della medicina.\nIn seguito, prosegu\u00ec gli studi di medicina al Guy's Hospital di Londra, incoraggiato sia dall'esperienza dell'amico Holland sia dalla notoriet\u00e0 di quell'ospedale, che annoverava tra i suoi medici il grande anatomista Astley Cooper, che far\u00e0 nascere in Bright l'interesse per l'anatomia patologica. Qui pot\u00e9 assistere a operazioni chirurgiche e dissezioni e seguire da vicino medici e chirurghi per imparare direttamente dalla loro esperienza. A quel tempo quasi tutti gli studenti decidevano di seguire la strada della chirurgia, mentre Bright sceglie quella del medico. Dopo un anno al Guy's sarebbe tornato ad Edimburgo a completare il corso ed a laurearsi. Richard Jr., che era al seguito del famoso Dr. William Babington, ebbe fin dall'inizio una posizione di rilievo, rispetto agli altri studenti, all'interno dell'ospedale: visitava i pazienti (per la maggior parte di bassa estrazione sociale), osservava il decorso della malattia e cominciava ad imparare la tecnica del salasso. Bright venne subito notato tra i tirocinanti per la sua abilit\u00e0 e la sua dedizione al lavoro e, infatti, poco dopo gli fu concesso di somministrare farmaci ed entrare nella Societ\u00e0 Medica del Guy's, in cui riscosse molto successo, dopo aver tenuto un famoso discorso contro la pratica del salasso: ne accettava l'uso solo per alcune malattie cardiache e per insufficienze polmonari croniche. Dotato di un vero e proprio eclettismo e convinto che medicina e chirurgia dovessero procedere di pari passo, non trascur\u00f2 nemmeno la branca chirurgica e, in pochi mesi, fu in grado effettuare sui pazienti estrazioni dentarie e svuotamenti di ascessi. Continu\u00f2 nello stesso tempo a studiare assiduamente ed a dedicarsi alla scrittura della tesi sull'erisipela, osservandone la manifestazione e cercando di capirne la causa, fino a quel momento sconosciuta (Leeuwenhoek aveva gi\u00e0 scoperto i batteri, ma solo in seguito si comprese che i responsabili sono gli streptococchi) e ad avanzare l'ipotesi che questa la malattia fosse contagiosa e pi\u00f9 virulenta nelle donne in puerperio. Nel settembre del 1813 torn\u00f2 ad Edimburgo per garantirsi il dottorato in medicina. Il titolo della sua tesi fu appunto \"De erysipelate contagioso\" (\"L'erisipela contagioso\").\nIl \"Lock\" ed il \"Willan Fever Hospitals\".\nDopo l'esperienza al dispensario di Caley Street, in cui ebbe modo di studiare le malattie da pi\u00f9 vicino e di capire quale fosse il trattamento pi\u00f9 efficace, e dopo i viaggi effettuati in europa tra Amsterdam, Berlino, Vienna e Ungheria (nel corso del 1815 risiedette nel Festetics Castle di Keszthely, dove oggi si trova una grande targa che reca le seguenti parole:)\nBright si interess\u00f2, questa volta, della sifilide al seguito del dr. John Pearson, che a quel tempo ne era uno dei pi\u00f9 rinomati studiosi, seguendolo al Lock Hospital. Bright not\u00f2 ben presto che la conoscenza della malattia e il suo trattamento erano precari e avanz\u00f2 l'ipotesi che oltre al sistema cerebrale la sifilide potesse anche arrecare danni all'apparato mesenterico. Infatti, si stup\u00ec che ancora a quel tempo nessuno avesse praticato un'autopsia su un corpo affetto da tale malattia. La stessa convinzione venne condivisa dal noto Thomas Addison, anch'egli allievo di Pearson. Tra i due nacque una vera e propria collaborazione che porter\u00e0 poi dei grandissimi vantaggi al Guy's Hospital dal punto di vista medico. Ma i due furono subito costretti a separarsi perch\u00e9 nella primavera del 1816 Bright venne chiamato dal direttore del Willan Fever Hospital per la sua pazienza e perseveranza, la sua metodicit\u00e0 e la sensibilit\u00e0 verso i pazienti. Colera, morbillo, tifo, tubercolosi, scarlattina, difterite, vaiolo e pertosse furono le malattie che il medico dovette affrontare. Bright sottoline\u00f2 sempre l'importanza dell'igiene per prevenire il contagio da un paziente all'altro e fu lui stesso a verificare che le stanze fossero ben arieggiate, i pavimenti puliti, le lenzuola dei letti sistematicamente cambiate. Ma, proprio Richard Jr., che riteneva fondamentale il contatto col paziente, si ammal\u00f2 lui stesso di tifo: febbre elevatissima, deliri notturni, spossatezza. Vari furono i tentativi di cura: dal salasso, alle purghe, ad antipiretici come l'antimonio, o a particolari tecniche come il ricoprire il corpo da un velo intriso di alcool per far diminuire la febbre. Bright defin\u00ec la malattia come una delle esperienze pi\u00f9 significative della sua vita perch\u00e9 riusc\u00ec a capire cosa significasse essere un malato e dipendere dalle decisioni di un medico. Subito dopo la guarigione, fu di nuovo al lavoro al Fever, in cui ebbe modo di sostenere pubblicamente che la medicina in quel tempo stava attraversando una fase di stallo, che si doveva dare particolare attenzione ai segni clinici, alla sintomatologia e poi relazionare questi sintomi con l'autopsia dopo la morte del paziente. Ogni organo doveva essere studiato nei minimi dettagli e fu proprio da questo tipo di indagine che Bright intu\u00ec per la prima volta che gli edemi potevano essere collegati al rene; poich\u00e9 lo studio su quest'organo a Londra non era particolarmente sviluppato, si spost\u00f2 in Germania, Austria e Francia e in Italia per concentrarsi su di esso e su altre malattie come il cretinismo e le malattie cardiache e tiroidee. Furono anni importantissimi per Richard Jr.: nel marzo 1820 fu dichiarato membro della Royal Society e, nello stesso periodo, arriv\u00f2 la notizia che aspettava: fu nominato al Guy's Hospital.\nL'attivit\u00e0 di medico al Guy's e la pubblicazione dei \"Medical Reports\".\nQuando fu assunto, furono subito introdotte una nuova serie di misure igieniche e una pi\u00f9 rigida disciplina negli ospedali. Si distinse anche per la stima e il rapporto fisso e diretto con gli infermieri che svolgevano un ruolo fondamentale nei confronti dei malati. Non dimentic\u00f2 mai l'importanza di osservare giorno per giorno gli organi malati che venivano prelevati dopo la morte e di partecipare a frequenti dissezioni anatomiche dando molta importanza all'anatomia patologica. Fu proprio in questo periodo di intenso lavoro che ebbe modo di frequentare la casa del dr. Babington e quindi di esporsi al pubblico e di farsi conoscere in qualit\u00e0 di nuovo medico: era un ambiente in cui poteva godere di un po' di tranquillit\u00e0 ma fu anche quella l'occasione di dar spazio alla sua vita sentimentale provando un forte attrazione per la nipote del dr. Babington: Martha. Era una ragazza molto giovane, vivace, di grandi qualit\u00e0, incantevole e graziosa, seppe conoscere gradualmente i difetti e i pregi di Bright e farsi stimare dalla famiglia dalla sua famiglia. La loro relazione fu cos\u00ec intensa che poco dopo i due si sposarono: erano sempre insieme e nonostante la vita coniugale comportasse maggiori impegni e responsabilit\u00e0, Bright riusciva sia a non trascurare la moglie ma anche i suoi studi sulla terapia con il mercurio. Infatti, aveva osservato che in molti pazienti curati con tale metodo, si trovavano tracce nel fegato, nei reni e nel cervello dopo l'autopsia e rivelavano incapacit\u00e0 a deambulare, a parlare, ad articolare e a coordinare i movimenti. Inoltre, la pelle risultava devastata, con macchie su tutto il corpo, cos\u00ec come i capelli e le unghie. Ma Richard Jr. non ebbe modo di completare la sua osservazione perch\u00e9 un evento ben pi\u00f9 tragico segn\u00f2 la sua vita: Martha dopo aver partorito il loro figlio mor\u00ec cinque giorni dopo forse per febbre puerperale. Questo evento segn\u00f2 la vita del giovane medico che si trov\u00f2, impreparato, ad accudire il figlio William Richard, che necessitava di tutte le attenzioni che un neonato merita. Due aiuti fondamentali lo spinsero ad andare avanti: il primo venne dalla famiglia che non lo lasci\u00f2 mai solo, il secondo dal suo lavoro incessante al Guy's Hospital che lo indusse, come egli scrisse, a sentire di meno la mancanza di una ragazza che seppur per poco tempo era stata molto importante per la sua vita. Un'ulteriore consolazione fu la nomina di professore di medicina pratica grazie alla quale egli pot\u00e9 inculcare nei suoi allievi l'importanza dell'auscultazione immediata del petto dei pazienti e della percussione. Cominci\u00f2 anche ad essere un seguace della semeiotica epatica e oculare dicendo che gli \"occhi sono la scena della vita\" e un attento analizzatore delle escrezioni umane come feci, muco, saliva e pus. Tutti i tipi di urina venivano esaminati per rilevare la presenza di albumina e zuccheri. Bright fu di cos\u00ec grande aiuto al Guy's (separatosi dal St.Thomas) che, quando nel 1825, fu costruita una scuola medica il direttore non esit\u00f2 a nominarlo professore di medicina teorica e pratica. Due altri nomi erano quelli del calibro di Thomas Addison (che aveva gi\u00e0 incontrato) e Thomas Hodgkin: il primo era professore di materia medica e patologia mentre il secondo, dalle notevoli qualit\u00e0, era stato nominato docente di anatomia patologica. Dall'ottobre 1825 fino all'estate 1827 Bright si dedic\u00f2 alla ricerca spinto dall'amicizia dei due colleghi. Nonostante l'insufficienza e l'inadeguatezza degli strumenti riusc\u00ec a descrivere la causa della glicosuria, a trattare casi di gangrena e ascesso polmonare, laringite, tubercolosi ecc. Si dedic\u00f2 allo studio delle malattie su vari pazienti e nell'agosto 1827 pubblic\u00f2 con enorme successo i \"Reports in medical cases, selected with a wiew of illustrating the symptoms and cure of diseases by a reference to morbid anatomy\" in cui trovarono largo spazio le disfunzioni renali (con la descrizione di 30 casi) che Bright era riuscito ad osservare ma non a trovare un trattamento che provocasse la guarigione e non il peggioramento del paziente (come accadeva col mercurio). Fu nel 1829 che la ricerca sulle cause delle malattie del rene lo port\u00f2 a scoprire quello che divenne noto come \"morbo di Bright\": per questo motivo viene universalmente considerato come il \"padre della nefrologia\".\nL'amore con Eliza e i riconoscimenti.\nCominci\u00f2 a frequentare, dopo la morte di Martha, un'altra donna, Eliza, da cui ebbe ben sei figli. Fu una relazione abbastanza tormentata perch\u00e9 da una parte la nuova compagna non riusciva a tollerare le assenze del marito e dall'altra Bright cercava sempre di assolvere al suo compito da medico. Furono anni importanti per Richard Jr: nei quattro anni dal 1829 al 1832 si dedic\u00f2 alla stesura del secondo volume dei \"Medical Reports\" in cui ampli\u00f2 il discorso sulle nefriti e sulle altre malattie. Si trattava di un manuale con pi\u00f9 di quattrocento pagine in cui venivano riportate tutte le osservazioni che egli faceva in camera mortuaria o a contatto con i pazienti. Trovarono spazio in questo volume casi di afasia, cefalee, isteria, epilessia ed emorragia cerebrale ma non fu tralasciata nemmeno la descrizione dell'arresto cardiaco e del morbo di Addison, di nevrosi e allucinazioni (influenzato anche dai deliri che aveva avuto quando era stato malato di tifo). I \"Medical reports\" ma anche l'attivit\u00e0 di Bright ebbero cos\u00ec tanta influenza e importanza che il 25 giugno 1832 Bright fu nominato all'unanimit\u00e0 membro del \"Collegio reale dei medici\". Ovviamente la nomina port\u00f2 con s\u00e9 una serie di conseguenze piacevoli: varie furono le chiamate presso altri ospedali, fu scelto per impartire le \"Goulstonian Lectures\". Anche qui fu un grande successo tanto che con sole tre lezioni sui quattro tipi di nefriti e sui reports clinici e in camera mortuaria che egli redasse, riusc\u00ec a catturare l'attenzione di tutti e ottenne una vera e propria standing ovation e la pubblicazione sul \"London Medical Gazette\". Divenne anche uno stimato docente per la sua professionalit\u00e0, sensibilit\u00e0 e la passione che inculc\u00f2 nei suoi allievi, ma anche per il modo in cui insegnava a visitare, fare diagnosi e prescrivere la giusta cura ai pazienti. Gli anni 1832-34 furono particolarmente incisivi per Bright: si trov\u00f2 a fronteggiare anche un'epidemia di colera contro la quale egli fu uno dei primi a capire che l'avanzamento della malattia poteva essere bloccato adottando idonee misure igieniche (l'igiene intesa nel senso moderno del termine nasce pressappoco in questo periodo). Intanto una dei sei figli, Anne, mor\u00ec forse per un'infezione polmonare nonostante egli avesse fatto di tutto per salvarla. Ancora una volta il lavoro lo aiut\u00f2: nel 1835 si stava dedicando ad ultimare una rassegna di ventinove casi su tumori della milza, dell'addome, del rene e del fegato, su ernie di vario tipo e sull'osservazione che ventinove donne affette da tumore alle ovaie, prima di morire, registravano un notevole calo ponderale. Inoltre, un altro caso clinico lo aveva profondamente segnato: una fanciulla di diciannove anni era giunta al Guy's in condizioni critiche ed in preda a vomiti. Per la prima volta nella sua vita, Bright aveva potuto constatare che il cuore della ragazza si era spostato nel lato destro del petto e che nella parte bassa dei polmoni si sentivano dei rantoli respiratori. Dopo la morte, Bright vide con l'autopsia che un'enorme ernia addominale aveva provocato effetti devastanti sulle viscere della ragazza.\nLe pubblicazioni e l'inizio della malattia.\nFu questo caso che ispir\u00f2 Bright e Addison (Hodgkin aveva abbandonato l'ospedale pochi anni prima per lo scarso riconoscimento datogli sugli studi del sistema linfatico) a riportare in auge i \"Guy's Hospital Reports\" che, abbandonati nel 1798, furono ripresi nel 1836; in essi trov\u00f2 largo spazio la malattia nota come morbo di Bright descritta nei minimi particolari, ma anche la relazione che egli aveva evidenziato tra malattie renali e disturbi cardiaci. Nel 1839 furono pubblicati anche i \"The Elements of Pratical Medicine\" per aiutare gli studenti nella medicina pratica con appunti di anatomia e fisiologia e per sottolineare che il medico doveva essere anche un buon infermiere, cio\u00e8 stare dalla parte del paziente, prendersene cura, cercare di rendere quanto pi\u00f9 serena possibile la sua degenza.Questi due reports ottennero anche le critiche sia del Lancet (che riteneva questi articoli disordinati e privi di un buon arrangiamento) ma anche di qualche nemico, che, invidioso della fama crescente di Bright, cercava in ogni modo di denigrarlo e di destabilizzarlo. Ma queste polemiche non scoraggiarono Richard Jr., il quale ebbe l'idea di formare una sorta di \u00e9quipe di quattro medici sotto il suo controllo in modo tale da studiare ancora pi\u00f9 precisamente il rene, i tessuti da cui \u00e8 formato, le analogie e differenze con quello dei gatti, la fisiologia di quest'organo in condizioni di salute e di malattia. Ormai Bright occupava un posto di notevole rilievo nel Guy's tanto che veniva consultato anche nelle decisioni di carattere amministrativo dell'ospedale. Ricevette la Monthyon Medal, una sorta di Premio Nobel attuale, per il suo lavoro ingegnoso sul rene, fu nominato Presidente della Societ\u00e0 medico-chirurgica, Censore del Collegio Reale dei medici, e vari ospedali in tutta Europa cercarono di portarlo all'interno della loro cerchia.\nUna notizia stravolse Bright: suo padre all'et\u00e0 di ottantaquattro anni, vittima di un ictus, ormai era in fin di vita. Nonostante i tentativi di salvarlo da parte del dr. Estlin e del dr. Lovell non ci fu nulla da fare e nel gennaio 1840, Richard Sr. mor\u00ec.\nAnche la sua salute cominci\u00f2 a peggiorare: infatti nella primavera del 1843 fu in preda ad estenuanti nausee, a tachicardia e a disidratazione. Fino a che non sopraggiunse la febbre, Bright continu\u00f2 a lavorare al Guy's in cui stava conducendo delle osservazioni sull'urina con tracce di albumina ma stava studiando anche il collegamento tra sistema renale e cardiovascolare in particolare nell'ipertensione. La convalescenza fu lunga e, nonostante recuperasse a poco a poco le forze, non sentiva pi\u00f9 la stessa vivacit\u00e0 di prima; infatti decise di rimanere lontano da Londra e di concedersi un periodo di riposo ad Alverstoke a casa di Mr. Crocker che gli aveva offerto la sua casa. Ben presto Richard Jr. si accorse che non era pi\u00f9 in grado di reggere i ritmi incalzanti del Guy's e che la sua famiglia ed in particolare Eliza avevano bisogno di lui. Cos\u00ec all'inizio del 1844 Bright diede le sue dimissioni dall'ospedale che aveva segnato la sua vita, vedendolo crescere nella sua attivit\u00e0 da medico. Anche se si mantenne sempre in contatto con l'ospedale, la sua esperienza lavorativa vera e propria poteva dirsi conclusa.\nGli ultimi anni.\nSi sa molto poco dei pazienti di cui si prese cura Bright negli ultimi quindici anni della sua vita. Dal poco materiale restante si nota che Richard rimase un attento osservatore e dotato di un'acuta memoria fotografica. Ricevette la notizia che il figlio William sarebbe diventato un medico come lui e il nonno Babington. Purtroppo pochi anni dopo, nel 1849, lo stesso Willie mor\u00ec. Fu una tragedia per Bright ed Eliza che trovarono, seppur con difficolt\u00e0, la forza per andare avanti. Fu chiamato anche dalla Regina Adelaide che ormai stava soffrendo da tanto tempo. Due altri medici Sir Davies e il Dr. Watson non riuscivano a capire di quale malattia fosse affetta mentre Bright, al suo arrivo, dopo una sorta di anamnesi, appoggi\u00f2 il suo stetoscopio (strumento inventato da Laennec nel 1819) sul petto della regina e avanz\u00f2 l'ipotesi che si trattasse di un tumore polmonare. Nonostante questi impegni \"privati\" e le visite al Guy's per vedere l'andamento delle ricerche sulle nefriti, Bright passava molto tempo a casa con i suoi figli: Follett era iscritto all\"'Athletics Sport Club\", ma mor\u00ec nel 1851, Franck era diventato uno stimato storico e avvocato, Clara era ancora diciassettenne ed Emily di qualche anno pi\u00f9 grande e, oltre allo studio, le due sorelle si dedicavano alla ginnastica ritmica, all'arte ed avevano un'intensa vita culturale. Ormai, per\u00f2, Bright sentiva che le sue forze cominciavano a vacillare: nel 1851 cominci\u00f2 a soffrire di epistassi e di sintomi di scompenso cardiaco. Nonostante cercasse di nascondere i sintomi della malattia, arriv\u00f2 ad un punto in cui soffr\u00ec di vertigini atroci e fu costretto a letto per giorni. Addirittura, egli prese nota del suo ritmo cardiaco e si diagnostic\u00f2 una stenosi aortica. Trascorse la convalescenza nel Lancashire, sebbene non riuscisse a fare a meno dei suoi pazienti e del Guy's. Ricevette ancora una volta la chiamata dalla casa reale perch\u00e9 i figli della regina si erano ammalati di morbillo: Bright riusc\u00ec a curarli, ma a morire per questa malattia fu il figlio Henry. Intanto le sue condizioni peggiorarono progressivamente: a volte rimaneva senza respiro, dolori lancinanti al petto lo assalivano. Cerc\u00f2 di cambiare aria recandosi con Eliza prima in Francia e poi in Italia; l'11 dicembre 1858 Bright si ammal\u00f2 gravemente per via di complicazioni legate a una malattia del cuore, ma non gli fu possibile ricoverarsi. Mor\u00ec cinque giorni dopo a Londra all'et\u00e0 di 69 anni. Il dolore per i famigliari fu atroce e pure sul the Lancet veniva scritto: Il funerale fu celebrato in estrema semplicit\u00e0 al Kensal Green Cemetery ed un'iscrizione funeraria in sua memoria \u00e8 tuttora presente nella chiesa di St. James, Piccadilly. Ecco il suo epitaffio:\nLa sua casa natale ad Ham Green ospita il Southmead Hospital, in cui ha sede l'Unit\u00e0 Renale a lui dedicata.\nScoperte scientifiche.\nSebbene la pratica e l'insegnamento della medicina occupassero gran parte del suo tempo, Richard Bright seppe sfruttare le occasioni offerte dal Guy's Hospital per portare avanti la propria attivit\u00e0 di diagnostico: attraverso gli esami sui pazienti e molte autopsie, egli cercava di correlare segno, sintomo e lesione. I risultati della sua esperienza clinica e delle sue osservazioni patologiche vennero raccolti nella sua opera maggiore, \"Reports of medical cases\", pubblicata in due volumi (1827-31).\nL'attenzione di Bright fu particolarmente attratta dalle malattie del rene. Fino ad allora, esse erano considerate un evento raro evidenziato da segni quali l'oliguria ed il raggrinzimento dell'organo interessato. Il pi\u00f9 importante contributo del medico inglese in tale ambito fu quello di definire la disfunzione renale che ancora oggi \u00e8 nota come \"malattia di Bright\". Il sintomo principale \u00e8 un livello patologico di albumina nelle urine, che egli riusc\u00ec a rilevare senza i moderni metodi quantitativi; semplicemente, ne versava un po' in un cucchiaio e lo riscaldava con la fiamma di una candela: la formazione di un coagulo denunciava l'albuminuria.\nBright riusc\u00ec, inoltre, a valutare la diminuzione del peso specifico delle urine ed ad individuare lesioni a livello glomerulare; grazie a questi esami pi\u00f9 approfonditi, fu in grado di distinguere tre forme cliniche della malattia, che possono essere ricondotte approssimativamente all'odierna classificazione di nefrite acuta, nefrite subacuta (nefrosi) e nefrite cronica.\nVisto il grande successo ottenuto, venne aperto un vero e proprio reparto di nefrologia al Guy's Hospital, con annesso un laboratorio e locali finalizzati all'insegnamento. Nonostante le numerose ricerche anche in altri ambiti, Bright divenne ben presto celebre proprio per i suoi studi sulle disfunzioni renali, ma, afflitto da alcune disgrazie familiari, tra le quali la malattia che lo colp\u00ec al cuore e la morte di alcuni figli, non riusc\u00ec pi\u00f9 a gestire la frenetica attivit\u00e0 lavorativa, decidendo di ritirarsi a vita privata."}
{"id": "2745501", "revid": "628767", "url": "https://it.wikipedia.org/wiki?curid=2745501", "title": "Distretto di Terhathum", "text": " \nIl distretto di Terhathum (in nepalese: \u0924\u0947\u0939\u094d\u0930\u0925\u0941\u092e \u091c\u093f\u0932\u094d\u0932\u093e|\u0924\u0947\u0939\u094d\u0930\u0925\u0941\u092e \u091c\u093f\u0932\u094d\u0932\u093e ) \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1.\nIl capoluogo \u00e8 Myanglung.\nGeograficamente il distretto appartiene alla zona collinare delle Mahabharat Lekh.\nIl principale gruppo etnico presente nel distretto sono i Limbu.\nMunicipalit\u00e0.\nIl distretto \u00e8 suddiviso in sei municipalit\u00e0, due urbane e quattro rurali:"}
{"id": "2745503", "revid": "84604", "url": "https://it.wikipedia.org/wiki?curid=2745503", "title": "Strontianite", "text": ""}
{"id": "2745509", "revid": "889336", "url": "https://it.wikipedia.org/wiki?curid=2745509", "title": "Vulcani dell'Islanda", "text": "L'Islanda \u00e8 un'isola di origine vulcanica, geologicamente giovane (circa 20 milioni di anni) e ancora in corso di formazione. La geologia di quest'isola \u00e8 molto particolare, infatti l'Islanda \u00e8 la pi\u00f9 ampia parte emergente della lunga dorsale medio-atlantica ed \u00e8 l'espressione terrestre e visibile di ci\u00f2 che troveremo, al di sotto della superficie marina, nella dorsale medio oceanica.\nLa nascita geologica dell'Islanda si suppone essere causata dall'incontro tra la dorsale medio atlantica e un \u201cHot spot\u201d (\"punto caldo\"): ci\u00f2 ha creato le condizioni necessarie affinch\u00e9 nella zona occupata oggi dall'Islanda si realizzasse, sul fondo oceanico, un'intensa attivit\u00e0 eruttiva che col tempo ha fatto accumulare cos\u00ec tanto materiale eruttivo da far nascere l'isola islandese. L'Islanda ha quindi un'origine esclusivamente vulcanica e l'intensa attivit\u00e0 vulcanica \u00e8 ben visibile tutt'oggi con moltissimi vulcani sparsi per tutta l'isola.\nIl vulcanismo islandese.\nIl vulcanismo islandese \u00e8 molto particolare, poich\u00e9 tra i vari tipi di vulcani attivi e non attivi possiamo trovare un vulcanismo di tipo fissurale, detto anche \"lineare\" (caratteristico proprio della dorsale medio oceanica). Nelle eruzioni fissurali la lava non fuoriesce da un unico cratere ma piuttosto da una spaccatura che si apre nel terreno, una spaccatura che pu\u00f2 arrivare ad avere una lunghezza anche di diversi chilometri. Al termine dell'attivit\u00e0 eruttiva la spaccatura viene riempita e a volte nascosta dalla lava che vi si solidifica fino alla sua riapertura al successivo evento eruttivo. Sopra questa frattura le continue eruzioni costruiscono col tempo un cono vulcanico.\nL'Islanda \u00e8 spaccata in due da una faglia vulcanica che \u00e8 collegata proprio alle varie eruzioni fissurali e che separa le due parti.\nLa particolarit\u00e0 islandese \u00e8 dovuta alla frattura dell'Atlantico centrale (dorsale medio atlantica) e alla presenza di un punto caldo sotto l'isola. Un'idea di come l'Islanda si possa essere formata si \u00e8 avuta nel 1963 quando poco distante dalle coste islandesi ha cominciato a formarsi dal mare una nuova isola vulcanica; dopo le prime emissioni di vapore che spuntavano dalla superficie marina, una serie di effusioni laviche hanno cominciato ad accumularsi dal fondo oceanico, (che in quel punto era collocato a 130\u00a0m sotto la superficie marina) e in poco tempo hanno formato l'isola di Surtsey, oggi alta fino a 170\u00a0m e collocata poco distante dalle coste islandesi.\nTali eventi non sono rari: nell'ultimo secolo nuove isole sono apparse con eruzioni sottomarine avvenute anche in Italia (Isola Ferdinandea presso Pantelleria) in Giappone o nelle isole Tonga e si ritiene che tali eventi siano alla base della formazione delle varie isole vulcaniche presenti nell'intero globo (Isole Eolie, Ischia, Stromboli, Pantelleria, Isole pontine, Capraia, isole Azzorre, Mauritius, Isole Hawaii, Isole indonesiane, isole Figi).\nNella serata del 19 marzo del 2021, il vulcano Fagradalsfjall, nella penisola Reykjanes, si \u00e8 risvegliato dopo ben 800 anni (si stima che l'ultima eruzione da quella parte risale al XIII secolo), preceduto da una clamorosa attivit\u00e0 sismica di quasi un anno, incluso in un'area geotermale importante (Kr\u00fdsuv\u00edk). La penultima eruzione di un vulcano islandese si era avuta nell'aprile 2010, quando il vulcano Eyjafj\u00f6ll, fermo da 187 anni, aveva ripreso la sua attivit\u00e0, sprigionando una nube di cenere record (secondo gli esperti, 250 milioni di metri cubi di materiale piroclastico) che, trasportata dai venti, paralizz\u00f2 per una settimana i voli di quasi tutta l'Europa; .\nVulcani islandesi.\nL'isola conta oltre 130 vulcani, fra attivi e inattivi. Sotto l'isola si trovano all'incirca 30 sistemi vulcanici attivi (considerati tali dalla geologia se hanno eruttato negli ultimi 10.000 anni), in tutte le zone del Paese tranne la Vestfir\u00f0ir. Alcuni, come Hekla e Krafla, hanno eruzioni circa ogni 10 anni. Sono tutti compresi negli Altopiani d'Islanda.\nI principali vulcani islandesi sono:\nInoltre vi sono vulcani molto attivi anche sulle Isole Vestmann, come ad esempio Surtsey e Eldfell (sull'isola Heimaey).\nTra le zone attive ci sono pure le zone del vulcano centrale Hengill, Hverager\u00f0i e Haukadalur, con i noti geyser (Stokkur e Geysir).\nCrateri meno attivi ma piuttosto noti sono il cratere di Gr\u00e1br\u00f3k presso Baula a nord di Borgarnes e Keri\u00f0 tra Selfoss e Haukadalur.\nNotoriamente associato al fenomeno delle solfatare \u00e8 il Brennisteinsalda.\nLista dei vulcani attivi.\nVengono considerati \"attivi\" i vulcani che hanno avuto almeno un'eruzione negli ultimi 10.000 anni e che quindi possono essere attualmente in fase di dormienza.\nI vulcani sono riportati in ordine di altezza decrescente.\nAltri vulcani.\nBrennisteinsalda \u2022 Bl\u00e1hnj\u00fakur \u2022 Eldborg \u2022 Eyjafj\u00f6ll \u2022 Gr\u00edmsnes \u2022 Hekla \u2022 Hengill \u2022 Hvannadalshnj\u00fakur \u2022 Katla \u2022 Kerlingarfj\u00f6ll \u2022 Kr\u00fdsuv\u00edk \u2022 Krakatindur \u2022 Lj\u00f3sufj\u00f6ll \u2022 L\u00fdsuh\u00f3ll \u2022Ok \u2022 Prestahn\u00fakur \u2022 Sn\u00e6fellsj\u00f6kull \u2022 Tindfj\u00f6ll \u2022 Torfaj\u00f6kull \u2022 Vatnafj\u00f6ll \u2022 \u00de\u00f3r\u00f3lfsfell \u2022 Askja \u2022 B\u00e1r\u00f0arbunga \u2022 Dimmuborgir \u2022 Eldgj\u00e1 \u2022 Esjufj\u00f6ll \u2022 Fremri-N\u00e1mur \u2022 Gr\u00edmsv\u00f6tn \u2022 Her\u00f0ubrei\u00f0 \u2022 Hverfjall \u2022 Kolbeinsey \u2022 Koll\u00f3ttadyngja \u2022 Krafla \u2022 Kverkfj\u00f6ll \u2022 Laki \u2022 Loki-F\u00f6grufj\u00f6ll \u2022 Tj\u00f6rnes \u2022 Tungnafellsj\u00f6kull \u2022 \u00deeistareykjabunga \u2022 Eldfell \u2022 Helgafell \u2022 J\u00f3lnir \u2022 Reykjaneshryggur \u2022Surtsey"}
{"id": "2745510", "revid": "767487", "url": "https://it.wikipedia.org/wiki?curid=2745510", "title": "Franco D'Andrea", "text": "Biografia.\nIncomincia a suonare il pianoforte a 17 anni, avendo suonato in precedenza tromba e sax soprano. Nel 1963 ha inizio la sua attivit\u00e0 professionale con il trombettista jazz Nunzio Rotondo alla Rai di Roma. Nel 1964 incide il suo primo disco con il sassofonista argentino Gato Barbieri, con il quale collabora per due anni. Nel 1968 forma con il batterista Franco Tonani ed il bassista Bruno Tommaso il Modern Art Trio. Dal 1972 al 1977 suona con il gruppo jazz rock Perigeo. Nel 1978 forma un quartetto chiamando come collaboratori il sassofonista Tino Tracanna, il bassista Attilio Zanchi ed il batterista Gianni Cazzola. Al gruppo si aggiungono nel 1986 il percussionista Luis Agudo, nel 1989 il percussionista Naco e il trombonista Glenn Ferris e nel 1991 il vibrafonista Saverio Tasca. All'inizio del 1993 d\u00e0 vita ad un nuovo trio, Current Changes, col trombettista David Boato e Naco.\nIl suo attuale quartetto comprende il sassofonista Andrea Ayassot, il bassista Aldo Mella ed il batterista Zeno de Rossi. \u00c8 anche alla guida di una formazione allargata a 11 elementi, Eleven, composta, oltre che da D'Andrea, da Achille Succi, Aldo Mella, Alex Rolle, Andrea Ayassot, Diego Borotti, Giancarlo Giannini, Ivan Valentini, Marco Ricci, Massimo Greco (membro del Clan Greco) e Paolo Botti. Si esibisce anche in un trio composto con Mauro Ottolini al trombone Daniele D'Agaro al clarinetto.\nD'Andrea ha inciso pi\u00f9 di 200 dischi, tra altri duetti con musicisti di fama internazionale quali Lee Konitz, Phil Woods e Dave Liebman. Inoltre ha lavorato con Ernst Reijseger, Slide Hampton, Max Roach, Conte Candoli, Frank Rosolino, Pepper Adams, Johnny Griffin, Jean-Luc Ponty e tanti altri musicisti americani ed italiani.\nFranco D'Andrea insegna all'Accademia nazionale del Jazz di Siena e dirige dal 2002 assieme a Ewald Kontschieder la Mitteleuropean Jazz Academy di Merano. Collabora inoltre con la Scuola Civica di Musica di Milano nell'ambito dei Civici Corsi Jazz.\nL'Acad\u00e9mie du Jazz de France gli ha conferito nel 2010 il premio \"Prix du Musicien Europ\u00e9en\". Nel 2011 gli \u00e8 stato assegnato l'Honorary Award agli Italian Jazz Awards - Luca Flores."}
{"id": "2745516", "revid": "124898318", "url": "https://it.wikipedia.org/wiki?curid=2745516", "title": "Santo Stefano (Ravenna)", "text": "Santo Stefano (Sant St\u00e9van in romagnolo) \u00e8 una frazione del comune di Ravenna.\nSanto Stefano appartiene a quel gruppo di paesi noti come \"Ville Unite\", situati nella zona sud del comune di Ravenna. Il centro abitato ha una popolazione di 2091 persone, mentre nel territorio della frazione vivono 2808 abitanti.\nCultura.\nAssociazioni.\nL'attivit\u00e0 culturale del paese \u00e8 promossa da un attivo comitato cittadino, dal circolo Acli, il circolo Endas, il Circolo Culturale Ricreativo Ville Unite, e dalla sede dell'associazione \"Istituto Friedrich Sch\u00fcrr\" per la salvaguardia e la valorizzazione del patrimonio dialettale romagnolo.\nL'attivit\u00e0 culturale del paese \u00e8 promossa da un attivo comitato cittadino, dal circolo Acli, il circolo Endas, il Circolo Culturale Ricreativo Ville Unite, e dalla sede dell'associazione \"Istituto Friedrich Sch\u00fcrr\" per la salvaguardia e la valorizzazione del patrimonio dialettale romagnolo.\nEconomia.\nIl territorio \u00e8 a vocazione prevalentemente agricola con campi frumento, vigneti e pescheti, tipiche dei territori romagnoli. \nIl paese \u00e8 protagonista negli ultimi anni di un'importante espansione urbanistica per la relativa vicinanza dai centri urbani maggiori come Ravenna, Forl\u00ec e Cervia.\nSport.\nLo sport nel paese \u00e8 promosso principalmente dalla Polisportiva ATLAS S. Stefano, associazione nata nel gennaio 1970 che svolge attivit\u00e0 di Calcio e Pallavolo"}
{"id": "2745528", "revid": "6923", "url": "https://it.wikipedia.org/wiki?curid=2745528", "title": "Stachidrina", "text": "La stachidrina \u00e8 un alcaloide presente nelle foglie della betonica comune e nei semi dell'erba medica. \u00c8 generalmente isolata come cloridrato."}
{"id": "2745533", "revid": "767487", "url": "https://it.wikipedia.org/wiki?curid=2745533", "title": "Sopa paraguaya", "text": "La sopa paraguaya \u00e8 un piatto tipico del Paraguay.\nA dispetto del suo nome (che in spagnolo significa \u201czuppa paraguayana\u201d) non \u00e8 affatto una zuppa, ma una sorta di torta salata, molto ricca di contenuto calorico.\nLa \"sopa paraguaya\" \u00e8 un prodotto del sincretismo guaran\u00ed e spagnolo. Le popolazioni indigene, infatti, erano solite consumare alimenti pastosi preparati con farina di manioca o di mais avvolti in foglie di banano e cotte nella cenere. I colonizzatori introdussero nella zona l'uso di formaggio, uova e latte, che furono aggiunti ai piatti preparati dai guaran\u00ed.\nOrigine.\nL'aneddoto storico pi\u00f9 diffuso in Paraguay riguardo all'origine del piatto ha come protagonisti Carlos Antonio L\u00f3pez, che ha governato il paese dal 1841 al 1862 e una sua domestica.\nSi narra infatti che il presidente fosse molto ghiotto di \"tykuet\u00ef\", una zuppa preparata con latte, formaggio, uova e farina di mais, e che questo non mancasse mai sulla sua tavola. Un giorno la domestica mise per\u00f2 troppa farina nella preparazione del piatto, e si trov\u00f2 cos\u00ec a dover riparare in breve tempo all'errore. Colta da un colpo d'ingegno, vers\u00f2 la zuppa in un recipiente di ferro e la mise a cucinare in forno finch\u00e9 non solidific\u00f2. Il presidente, assaggiandola, la trov\u00f2 molto gustosa, tanto che la battezz\u00f2 \"sopa paraguaya\".\nIngredienti.\nPer preparare il piatto si utilizzano cipolla, sale grosso, grasso di maiale, uova, formaggio fresco, latte e farina di mais. Le diverse varianti utilizzano gli stessi ingredienti variando le quantit\u00e0 per dare una maggiore o minore consistenza a seconda del gusto dei commensali.\nPreparazione.\nPer preparare la \"sopa paraguaya\" tradizionale bisogna dapprima tagliare la cipolla finemente e farla soffriggere nel grasso di maiale; poi la si lascia raffreddare. Intanto si mescola la farina di mais con il latte, aggiungendo poi l'uovo ben battuto, la cipolla con il suo grasso e il formaggio fresco sminuzzato. Si versa poi la mescola in una casseruola preventivamente imburrata e infarinata; quindi la si fa cuocere in forno a 200\u00b0 fino a quando non solidifica.\nLa \"sopa paraguaya\" va servita tagliata in pezzi quadrati o rettangolari ed \u00e8 in genere considerata un accompagnamento ad altri alimenti."}
{"id": "2745536", "revid": "110291843", "url": "https://it.wikipedia.org/wiki?curid=2745536", "title": "Knattspyrnuf\u00e9lag Fjallabygg\u00f0ar", "text": "Il Knattspyrnuf\u00e9lag Fjallabygg\u00f0ar conosciuta fino al 2010 come KS/Leiftur \u00e8 una societ\u00e0 calcistica islandese con sede nella municipalit\u00e0 di Fjallabygg\u00f0, formata dalle citt\u00e0 di Siglufj\u00f6r\u00f0ur e \u00d3lafsfj\u00f6r\u00f0ur. Milita nella 2. deild karla, terzo livello del campionato islandese di calcio.\nla precedente societ\u00e0, nacque \u00e8 nel 2006 dalla fusione tra due squadre della citt\u00e0 di \u00d3lafsfj\u00f6r\u00f0ur, il \"\u00cd\u00fer\u00f3ttaf\u00e9lagi\u00f0 Leiftur\" (Leiftur) ed il \"Knattspyrnuf\u00e9lag Siglufjar\u00f0ar\" (KS).\nDisputa le partite interne allo \u00d3lafsfj\u00f6r\u00f0urv\u00f6llur con capienza di 1.000 posti a sedere.\nStoria.\nNel 1987, la formazione dell'\u00cd\u00fer\u00f3ttaf\u00e9lagi\u00f0 Leiftur (fondata nel 1931) centra per la prima volta la promozione nella massima divisione nazionale, la \u00darvalsdeild, tuttavia la squadra retrocede subito.\nIl ritorno nella \u00darvalsdeild avviene nel 1994; permarr\u00e0 nella massima serie fino al 2000. Durante queste 6 stagioni, i migliori piazzamenti sono 3 terzi posti, ottenuti nel 1996, 1997 e 1999. Nel 1998, nonostante un piazzamento al 5\u00ba posto, equivalente alla met\u00e0 classifica, la finale di Coppa d'Islanda, pur persa, contro l'IBV Vestmannaeyjar, vale l'accesso alla Coppa UEFA 1999-2000, poich\u00e9 l'IBV nello stesso anno si laurea anche campione nazionale.\nGli avversari della squadra islandese sono i belgi dell'Anderlecht, che fanno valere la loro maggiore statura tecnica ed eliminano gli avversari con un totale di 9-1.\nNel 2000, con un piazzamento all'ultimo posto, arriva la retrocessione in \"1.deild\", seconda divisione.\nDopo un piazzamento di met\u00e0 classifica nel campionato successivo (2001), Leiftur effettua una fusione con la societ\u00e0 \"Dalv\u00edk\", divenendo \"Leiftur/Dalv\u00edk\". Tuttavia questa operazione non porta ai risultati sperati; al contrario, la nuova societ\u00e0 sprofonda fino alla \"3. deild\", quarta divisione, raggiunta nel 2005. Nel 2006 quindi, per evitare di disputare questo campionato ed integrarsi nella 1. deild, Leiftur decide di rompere il legame con il Dalv\u00edk e si fonde con il \"Knattspyrnuf\u00e9lag Siglufjar\u00f0ar\" e forma l'attuale KS/Leiftur.\nNel 2010, il KS/Leiftur, cambia nome in Knattspyrnuf\u00e9lag Fjallabygg\u00f0ar, abbreviato in KF, anche in virt\u00f9 del fatto che venne creata a livello amministrativo la municipalit\u00e0 di Fjallabygg\u00f0. La societ\u00e0 ingaggi\u00f2 come allenatore L\u00e1rus Orri Sigur\u00f0sson."}
{"id": "2745539", "revid": "29125815", "url": "https://it.wikipedia.org/wiki?curid=2745539", "title": "Mago Pancione", "text": ""}
{"id": "2745540", "revid": "339392", "url": "https://it.wikipedia.org/wiki?curid=2745540", "title": "Leiftur", "text": ""}
{"id": "2745542", "revid": "339392", "url": "https://it.wikipedia.org/wiki?curid=2745542", "title": "Leiftur Olafsj\u00f6rdur", "text": ""}
{"id": "2745545", "revid": "339392", "url": "https://it.wikipedia.org/wiki?curid=2745545", "title": "IF Leiftur", "text": ""}
{"id": "2745547", "revid": "486946", "url": "https://it.wikipedia.org/wiki?curid=2745547", "title": "FK Makedonija \u011eor\u010de Petrov", "text": ""}
{"id": "2745572", "revid": "111900", "url": "https://it.wikipedia.org/wiki?curid=2745572", "title": "Antonio Maria Radmilli", "text": ""}
{"id": "2745580", "revid": "287204", "url": "https://it.wikipedia.org/wiki?curid=2745580", "title": "Since", "text": ""}
{"id": "2745582", "revid": "729019", "url": "https://it.wikipedia.org/wiki?curid=2745582", "title": "Levasseur PL.7", "text": "Il Levasseur PL.7' ed i suoi derivati erano una famiglia di aerosiluranti monomotori imbarcati con configurazione alare biplana prodotta dall'azienda aeronautica francese Soci\u00e9te Pierre Levasseur A\u00e9ronautique nella seconda met\u00e0 degli anni venti.\nCaratterizzati dalla fusoliera a tenuta stagna tipo avion marin e dalla configurazione alare biplano-sesquiplana, vennero utilizzati dall'A\u00e9ronautique navale, la componente aerea della Marine nationale francese, come equipaggiamento della portaerei \"B\u00e9arn\" rimanendo operativi, anche nel ruolo di bombardiere leggero, fino all'inizio della seconda guerra mondiale.\nStoria del progetto.\nNel 1926 la Levasseur decise di diversificare l'offerta di propri velivoli avviando la costruzione di diversi modelli destinati, oltre che alla Marina militare francese, ad un uso pi\u00f9 specificatamente da base terrestre. Vennero infatti realizzati il PL.4 da ricognizione ed il caccia PL.5, entrambi aerei destinati ad essere imbarcati sulle unit\u00e0 della Marine nationale, ed il caccia PL.6 proposto all'Arm\u00e9e de l'air, primo aereo pensato in questo ruolo dall'azienda, nel quale riponeva le speranze di una commessa che la rendesse fornitore anche dell'aeronautica militare.\nL'Arm\u00e9e de l'air non ritenne per\u00f2 interessante il PL.6 per cui ne venne cessato lo sviluppo e gli interessi commerciali ritornarono verso un prodotto destinato alla Marina. Si decise allora di avviare un progetto che potesse andare a sostituire gli aerosiluranti PL.2, il primo velivolo militare fornito alla Marine nationale.\nIl prototipo del PL.7 era basato sul PL.4 introducendo per\u00f2 una struttura in tecnica mista ed una nuova ala sesquiplana dall'apertura di 18,5 m che adottava, al posto di montanti verticali, una coppia di diagonali per lato. Il PL.7.01 venne portato in volo nel corso del 1926, la prima volta equipaggiato con un motore Farman 12We da 550 CV (405\u00a0kW), sostituito con unit\u00e0 Hispano-Suiza e Renault nel corso delle prove.\nLo sviluppo attravers\u00f2 un periodo di prove e sostituzioni varie che generarono la prima versione di serie, designata PL.7 18 m, avviata alla produzione in serie nel 1928 e che differiva da prototipo principalmente per la riduzione dell'apertura alare e per la motorizzazione con un Hispano-Suiza 12Lbr da 600 CV. Realizzata in 9 esemplari, 6 vennero in seguito aggiornati alla versione pi\u00f9 recente. La velatura fu comunque oggetto di revisione ed interventi da parte dell'ufficio di progettazione che, attraverso un nuovo prototipo, il PL 7 17m25, che non soddisfaceva pienamente i requisiti preventivati, arriv\u00f2 al definitivo PL.7 16m50 realizzato in 40 esemplari.\nLa produzione complessiva fece del PL.7 e dei suoi derivati il modello di maggior successo commerciale dell'azienda francese.\nIn seguito venne realizzato anche un modello designato PL.7T, proposta per una variante da trasporto civile presentata al salone internazionale dell'aeronautica di Parigi-Le Bourget del 1929 in forma statica. Il PL.7T introduceva una nuova fusoliera con un abitacolo a due posti affiancati destinati al pilota ed al meccanico, uno scompartimento per sei passeggeri ed era equipaggiato con la versione del motore Bristol Jupiter prodotto in Francia su licenza dalla Gnome et Rh\u00f4ne. In realt\u00e0 era stato ottenuto da un PL.4 e appositamente realizzato in sostituzione di un Mockup pere essere visionato dal pubblico ma, dato lo scarso interesse dimostrato dai potenziali clienti, non venne mai avviato ad un vero e proprio sviluppo venendo smantellato dopo la mostra.\nTecnica.\nIl PL.7 era un velivolo realizzato in tecnica mista e dall'aspetto, tranne che per la fusoliera, tradizionale per l'epoca; monomotore biplano a carrello fisso.\nLa fusoliera era del tipo avion marin, a tenuta stagna, una soluzione che permetteva in caso di ammaraggio forzato la necessaria capacit\u00e0 di galleggiamento, ed includeva tre abitacoli aperti posti in tandem. Posteriormente terminava in un impennaggio classico monoderiva con orizzontali controventati.\nLa configurazione alare era di tipo biplano-sesquiplana, con l'ala superiore, di maggior apertura, collegata all'inferiore tramite due coppie di diagonali per lato, la pi\u00f9 interna in prossimit\u00e0 della fusoliera, ed alla stessa tramite un castello tubolare centrale.\nIl carrello d'atterraggio era un semplice biciclo fisso ammortizzato, integrato posteriormente da un pattino d'appoggio. Il gancio di coda, posizionato sotto la parte terminale della fusoliera, veniva estratto nelle operazioni di appontaggio.\nLa propulsione era affidata, nella versione definitiva, ad un motore Hispano-Suiza 12Lbr posizionato sul muso, un 12 cilindri a V a ciclo Otto raffreddato a liquido in grado di erogare una potenza pari a e abbinato ad un'elica bipala.\nImpiego operativo.\nLe varie versioni del PL.5 vennero destinate alla escadrille 7B1 dell'A\u00e9ronavale, che operava a bordo della portaerei \"B\u00e9arn\" della Marine nationale, l'unica unit\u00e0 di questo tipo ad operare nella Marina militare francese prima della seconda guerra mondiale.\nEntrata in servizio nel maggio 1927, la B\u00e9arn era equipaggiata con 40 velivoli tra caccia, aerosiluranti e ricognitori ma date le dimensioni dell'unit\u00e0 solo una parte di questi erano immediatamente disponibili, stivati nell'aviorimessa sotto il ponte di volo, tra i quali 5 esemplari di PL.5.\nL'impiego operativo sia della portaerei che della sua flotta aerea furono limitate alle normali operazioni di controllo delle acque territoriali francesi e allo scoppio della seconda guerra mondiale venne ritenuta inadeguata a causa delle prestazioni ritenute insufficienti a sostenere operazioni nella nuova realt\u00e0 bellica. Venne quindi declassata al ruolo di nave da trasporto per aerei ed inviata in Martinica. Il PL.5 non ebbero quindi mai l'opportunit\u00e0 di operare direttamente in azioni belliche."}
{"id": "2745586", "revid": "1305772", "url": "https://it.wikipedia.org/wiki?curid=2745586", "title": "David Lucas", "text": "David Lucas si pu\u00f2 riferire a:"}
{"id": "2745587", "revid": "29126406", "url": "https://it.wikipedia.org/wiki?curid=2745587", "title": "Qatar Airways Amiri Flight", "text": ""}
{"id": "2745593", "revid": "436907", "url": "https://it.wikipedia.org/wiki?curid=2745593", "title": "Flor - Speciale come te", "text": "Flor - Speciale come te (\"Floricienta\") \u00e8 una telenovela argentina trasmessa dal 15 marzo 2004 al 2 dicembre 2005 sull'emittente televisiva Canal 13.\nIn Italia \u00e8 stata trasmessa dal 7 aprile 2008 al 21 maggio 2010 su Cartoon Network e in seguito su Boing dal 5 ottobre 2009 al 25 marzo 2011.\nTrama.\nPrima stagione.\nFlorencia \u00e8 una ragazza orfana che lavora in un negozio di frutta e verdura. A causa di un bambino, Thomas, perde il suo incarico gi\u00e0 precario. Thomas si riveler\u00e0 essere il pi\u00f9 piccolo di sei fratelli: Federico, Franco, Nicol\u00e1s (i due gemelli), Maia, Mart\u00edn e Thomas. La famiglia Fritzenwalden \u00e8 una famiglia molto ricca di origine tedesca. I genitori dei ragazzi sono morti, e di loro si occupa il fratello maggiore Federico. Quest'ultimo cerca Flor per darle dei soldi come risarcimento, ma lei li rifiuta. Intanto Federico per sdebitarsi dell'accaduto, la assume come bambinaia e le d\u00e0 anche una casa dove vivere, poich\u00e9 la sua l\u2019ha persa, sempre per colpa dei disagi causati dal piccolo Thomas.\nCon il passare del tempo, Flor s'innamora di Federico, ma lui \u00e8 fidanzato con Delfina. Tutti nella casa, compresa la governante Greta, sanno che Delfina sta con Federico solo per interesse (ha anche un amante, l'autista Pedro). Si scopre che Flor e Delfina sono sorellastre perch\u00e9 il padre di Delfina, Alberto Santill\u00e1n, ebbe una storia con la madre di Flor, Margarita Valente. La ragazza dunque ha diritto all'eredit\u00e0 paterna, ma n\u00e9 Delfina n\u00e9 sua madre Malala sono d'accordo. Tra Flor e Federico nasce un'attrazione troppo forte e ha inizio una relazione clandestina. Quando finalmente il ragazzo decide di lasciare Delfina, lei si finge incinta e lui \u00e8 costretto a lasciare Flor. La finta gravidanza viene portata avanti grazie all'aiuto del medico Claudio Bonilla, vecchio compagno di scuola di Federico. Federico viene a sapere di tutti gli inganni di Delfina proprio il giorno del suo matrimonio con Delfina, la lascia sull'altare e va via con Flor. Quel giorno Federico muore in un incidente stradale per salvare Massimo Augusto Calder\u00f3n de la Hoya, Conte di Krikoragan. Una parte dell'anima di Federico entra nel corpo di Massimo. Federico ha un giorno per risistemare tutto nella famiglia, salutare Flor e far in modo che lei viva felice con Massimo. Federico stando nel corpo di Massimo riesce a convincerlo a girare un video, in cui dice a Flor che anche se fisicamente non \u00e8 con lei, vivr\u00e0 sempre nel suo cuore, che deve essere felice e per farlo deve stare con Massimo che sapr\u00e0 come prendersi cura di lei e dei ragazzi, ma la videocassetta va smarrita.\nSeconda stagione.\nIl Conte Massimo, con gran sorpresa, sar\u00e0 incaricato dal giudice di occuparsi dei fratelli Fritzenwalden, perch\u00e9 queste sono le volont\u00e0 espresse da Federico nel suo testamento. Delfina nel frattempo, prima che arrivasse Massimo aveva assunto il controllo sulla casa. Flor dopo aver scoperto che Massimo \u00e8 uno dei tutori, lo convince a togliere Mart\u00edn e Thomas dal collegio. Massimo deve occuparsi dei ragazzi con l'aiuto di Delfina che, avendo sposato civilmente Federico, ne \u00e8 la legittima vedova. Delfina, con l'astuzia, riesce a fidanzarsi con Massimo, che \u00e8 l'erede al trono del suo regno, facendogli credere di essere la donatrice di midollo che ha salvato sua madre Anna, da morte certa. La donna ammette che molti anni prima si era gi\u00e0 sposata con un hippy di nome Lorenzo M\u00f3naco, che ora \u00e8 l'assistente del Conte. Flor s'innamora, ricambiata, di Massimo. Delfina, aiutata dai suoi complici, cerca di impedire il loro amore con ricatti e trucchetti crudeli, minacciando Flor, i ragazzi e Greta. Quando Flor riesce a visionare la famosa videocassetta, scopre che dentro Massimo c'\u00e8 una parte dell'anima di Federico, e smette di sentirsi in colpa per i sentimenti che prova adesso per Massimo. Nel frattempo, Delfina riesce a sposarsi con Massimo. L'uomo si sente in debito con lei perch\u00e9, aiutata da Bonilla, la donna ha fatto credere a Massimo che la madre soffriva di una malattia gravissima e che lei l'ha salvata con la donazione di midollo ma, quando lui scoprir\u00e0 la menzogna, chieder\u00e0 il divorzio. Il comportamento di Massimo, che lascia Delfina per mettersi con la sua sorellastra Flor, non piacer\u00e0 al giudice del tribunale minorile che toglie ai due \"amanti\" la potest\u00e0 sui minori Fritzenwalden, lasciando come unica tutrice la crudele Delfina. Dopo molte difficolt\u00e0 i due riprendono la responsabilit\u00e0 dei ragazzi.\nFlor e Massimo avranno una sola notte d'amore, che porter\u00e0 la ragazza in una gravidanza pluri-gemellare, Franco s\u2019innamorer\u00e0, ricambiato, di sua cugina Olivia, ma il loro amore sembra non avere futuro, data la stretta parentela. Si scoprir\u00e0, poi, che Franco e Nicol\u00e1s non sono realmente gemelli quando comparir\u00e0 Lautaro, vero gemello di Nicol\u00e1s, che, poco dopo la nascita, \u00e8 stato scambiato nella culla con Franco dalla madre di quest'ultimo, convinta di essere gravemente malata e di non poter dare un futuro al proprio figlio. Malala e Delfina scoprono la verit\u00e0 sull'identit\u00e0 del vero gemello ma troveranno il modo di far credere che l'adottato \u00e8 Nicol\u00e1s per evitare che anche Lautaro rientri negli eredi Fritzenwalden. Flor dovr\u00e0 smascherare Delfina che dovr\u00e0 svelare la verit\u00e0 sui gemelli. Lorenzo, che nel frattempo, si \u00e8 innamorato di Flor, alterna momenti di cattiveria a momenti di rimorso ma, quando capisce che Flor non ricambia il suo amore, fa prevalere la sua parte malvagia e, insieme a Bonilla, cercheranno di falsificare le analisi di Flor per non farle sapere della gravidanza e impedirle di ottenere l'eredit\u00e0 di suo padre, poich\u00e9 tale fortuna andr\u00e0 alla prima delle figlie Santill\u00e1n che avr\u00e0 un erede. Inoltre, si dovr\u00e0, dimostrare al giudice chi \u00e8 la buona e chi la cattiva tra Flor e Delfina e, anche stavolta, Delfina riuscir\u00e0 ad avere la meglio, facendo passare Flor per pazza e allontanandola dai ragazzi. Alla fine, Flor riuscir\u00e0 a smascherare la sorellastra che, inconsapevolmente, confesser\u00e0 tutte le cattiverie fatte davanti ad un microfono, volutamente aperto da Flor. Delfina, Malala e Bonilla vengono arrestati ma le due donne riusciranno a evadere. Intanto Flor partorisce tre gemelli: Andres Florencio, Federico Augusto e Margarita Anna. Delfina, evasa dal carcere, rapisce la bambina per vendicarsi della sorella ma, la neonata tocca l'animo di Delfina e la donna si pente di ci\u00f2 che ha fatto e la riporta alla madre.\nAlla fine si verr\u00e0 a scoprire la verit\u00e0 sui finti matrimoni di Delfina, e Flor potr\u00e0 sposarsi con Massimo, e prendere sotto custodia i piccoli Fritzenwalden. Intanto Delfina si riappacifica col marito Lorenzo, sua sorella Sof\u00eda e con Flor. Delfina viene nuovamente presa in arresto insieme a Malala, mentre Flor e Massimo si sposano. Massimo rinuncia poi al trono di Kricoragan che era rimasto vuoto dopo l'abdicazione del regnante, e si dedica come imprenditore dell'azienda del defunto Federico in Germania.\nColonna sonora.\nNella telenovela la band \u00e8 composta da Florencia Bertotti, Diego Mesaglio, Diego Child, Mariana Seligmann, Micaela V\u00e1zquez, Paola Sallustro, Nicol\u00e1s Maiques e in molte occasioni da Benjam\u00edn Rojas. Mentre dalla seconda stagione molti componenti come Seligmann, V\u00e1zquez e Sallustro escono dalla band.\nMolte volte nella telenovela compaiono canzoni del gruppo musicale Erreway come \"No estas seguro\", \"Ma\u00f1ana habr\u00e1\" e \"Que se siente\".\nMerchandising.\nDalla prima stagione \u00e8 uscito l'album \"Floricienta y su banda\", mentre dalla seconda \"Floricienta 2\". Oltre ai due album, sono usciti anche \"Karaoke 2004\", \"Karaoke 2005\", \"Floricienta Grandes \u00c9xitos\" e \"Floricienta especial navidad\". Tutti gli album hanno avuto un buon successo di vendite. Il primo e il secondo album ha ricevuto il triplo disco di platino in Argentina. Invece il karaoke del 2004 ha venduto pi\u00f9 di 40.000 copie e ricevuto un disco di platino, sempre in Argentina.\nOltre agli album sono stati prodotti DVD, video musicali e trasmessi alcuni speciali in televisione. Inoltre dal 2004 al 2007 il cast della serie ha fatto una tourn\u00e9e in America Latina e Messico. Sono state anche vendute piatti, magliette, borse, vestiti, penne, agende e cosmetici ed altro. La serie ha incassato notevolmente grazie alle vendite del relativo merchandise.\nDalla serie \u00e8 stato tratto anche un videogioco sviluppato da Move Interactive e distribuito per il solo mercato spagnolo e portoghese. Si tratta di un platform con elementi tipici dei giochi musicali, pubblicato per Microsoft Windows il 26 novembre 2007, al termine della seconda stagione della telenovela.\nAdattamenti esteri.\nIn alcuni paesi del mondo sono state create delle telenovelas tratte dall'originale argentina. Di seguito vengono elencate alcune:\nDistribuzioni internazionali.\n\u00c8 presentata in 70 paesi, e tra questi ci sono anche: Repubblica Dominicana, Lituania, Panama, Paraguay, El Salvador, Messico, Venezuela, Per\u00f9, Canada (solo seconda stagione), e Portogallo. Di seguito altri paesi:\nNome della telenovela nel mondo.\n\"Floricienta\" \u00e8 il titolo originale della telenovela nata in Argentina, mentre in Inghilterra \u00e8 stata intitolata \"Flindarella\", \u00e8 stata trasmessa in 70 nazioni e la maggior parte ha tenuto uno di questi 2 titoli. In Italia invece \u00e8 stata trasmessa con il titolo \"Flor speciale come te\", in Grecia \"\u03a6\u03bb\u03bf\u03c1\u03b9\u03c3\u03b9\u03ad\u03bd\u03c4\u03b1, \u03bc\u03af\u03b1 \u03c3\u03cd\u03b3\u03c7\u03c1\u03bf\u03bd\u03b7 \u03a3\u03c4\u03b1\u03c7\u03c4\u03bf\u03c0\u03bf\u03cd\u03c4\u03b1\", in Israele \"\u05e4\u05dc\u05d5\u05e8\u05d9\u05e1\u05d9\u05d9\u05e0\u05d8\u05d4\", in Ungheria \"Csacska angyal\", in Lituania \"Pelen\u0117s istorija\", in Macedonia \"\u0424\u043b\u043e\u0440\u0438\u0441\u0438\u0435\u043d\u0442\u0430\", in Russia \"\u0424\u043b\u043e\u0440\u0438\u0441\u044c\u0435\u043d\u0442\u0430\" e in Ucraina \"\u0424\u043b\u043e\u0440\u0456\u0441\u044c\u0454\u043d\u0442\u0430\"."}
{"id": "2745596", "revid": "1861950", "url": "https://it.wikipedia.org/wiki?curid=2745596", "title": "Qatar Amiri Flight", "text": "Qatar Amiri Flight \u00e8 una compagnia aerea VIP di propriet\u00e0 e gestita dal governo del Qatar. Opera voli charter in tutto il mondo su richiesta e si rivolge esclusivamente alla famiglia reale del Qatar e ad altro personale governativo. La stragrande maggioranza della sua flotta \u00e8 dipinta con la livrea standard della compagnia di bandiera commerciale del Qatar, Qatar Airways.\nL'emiro del Qatar ha regalato alla Turchia un Boeing 747-8(BBJ) nel settembre 2018.\nFlotta.\nSebbene non facessero parte della flotta della Amiri, un Boeing 747SP e un 747-8i sono stati utilizzati per l'ex sovrano del Qatar fino al 2017 e venduti nel 2018; entrambi sono stati registrati nei Caraibi.\nIl 747SP era l'ex Pan American World Airways N539PA (1979-1986)/ex United Airlines N148UA (1986-1995) registrato come VR-BAT poi come VP-BAT, immagazzinato presso l'aeroporto internazionale John C.Munro fino al 2019; \u00e8 quindi volato al Pinal Airpark a Marana, in Arizona come N7477S per eseguire il C Check per il nuovo proprietario CSDS Asset Management.\nUno dei 747-8(BBJ) \u00e8 stato il primo 747-8 in versione business jet ad essere consegnato da Boeing a un cliente.\nFlotta attuale.\nA dicembre 2021 la flotta di Qatar Amiri Flight \u00e8 cos\u00ec composta:\nFlotta storica.\nQatar Amiri Flight operava in precedenza con i seguenti aeromobili:"}
{"id": "2745599", "revid": "404338", "url": "https://it.wikipedia.org/wiki?curid=2745599", "title": "Monozigoti", "text": ""}
{"id": "2745610", "revid": "287204", "url": "https://it.wikipedia.org/wiki?curid=2745610", "title": "Toluviejo", "text": ""}
{"id": "2745612", "revid": "599013", "url": "https://it.wikipedia.org/wiki?curid=2745612", "title": "Ian Lake", "text": "Carriera.\nClub.\nGioca dal 1998 al 2004 al Newtown United. Nel 2004 si trasferisce al Sabah. Nel 2005, dopo aver giocato al Tobago United, torna al Newtown United. Nel 2006, dopo una breve esperienza al Positive Vibes, torna al Newtown United.\nNazionale.\nDebutta in Nazionale nel 2002."}
{"id": "2745617", "revid": "1684799", "url": "https://it.wikipedia.org/wiki?curid=2745617", "title": "Internationaux de Nouvelle-Cal\u00e9donie", "text": "Gli Internationaux de Nouvelle-Cal\u00e9donie sono un torneo di tennis maschile che si tiene annualmente a Noum\u00e9a, in Nuova Caledonia, Francia. Si svolge tradizionalmente la prima settimana di gennaio ed \u00e8 quindi uno dei primi tornei dell'anno, viene organizzato dal 2004."}
{"id": "2745618", "revid": "287204", "url": "https://it.wikipedia.org/wiki?curid=2745618", "title": "Nando Vitali (scrittore 1898)", "text": "Biografia.\nCommedie dal 1926 al 1930.\nNel 1926 Nando Vitali esord\u00ec al Teatro della Pergola di Firenze con la commedia \"Lo zio d'America\", ed ebbe il consenso della critica. Nel 1927 al Teatro Alfieri di Firenze fu rappresentata la commedia \"Filodrammatici\" e al Teatro Verdi si tenne \"Brigata Firenze\", che mostrava scene di fiorentini al fronte.\nNel dicembre 1927 al Teatro Alfieri si inizi\u00f2 a rappresentare la commedia \"Bisognino fa trottar la vecchia\", che ebbe venti repliche. Nel 1929 fu rappresentata la commedia \"Ragazzaccio\" e si form\u00f2 il Gruppo degli Amici del Teatro Fiorentino. All'Alfieri and\u00f2 in scena la commedia del Vitali intitolata \"Il sor Antonio\" e, nel dicembre, \"Il supplizio di Tantalo\", riproposta poi col titolo \"Cappone\", commedia che present\u00f2 la figura di un popolano che non sa fare altro per vivere se non piccoli furti.\nNel 1930 Nando Vitali mise in scena la commedia musicale \"Il gatto in cantina\", musicata da Salvatore Allegra.\nLa Commedia Fiorentina.\nCon \"Lo zio d'America\" del Vitali iniziarono le pubblicazioni della rivista mensile \"La Commedia Fiorentina\", fondata da Arminio Messeri, che usc\u00ec fino al 1933.\nCommedie scritte dal 1934 al 1956.\nNel 1934 fu rappresentata \"La bella vivandiera\", seguita, nel 1939, da \"Clizia\" di Niccol\u00f2 Machiavelli e poi da \"Uno dei nostri\", le cui scene rievocano la figura di Antonio Meucci, con ambientazioni nei pressi di New York.\nNel 1947 Vitali scrisse insieme a Raffaello Nicc\u00f2li la commedia \"San Friano street\", che fu rappresentata al teatro fiorentino Radar, sorto nell'ex sede della Giovent\u00f9 Italiana del Littorio e divenuto poi il Cinema-Teatro Cristallo, in Piazza Beccaria a Firenze. Nel 1950, nell'occasione del novantesimo anniversario del Corpo dei Vigili Urbani, fu rappresentata la commedia intitolata \"Vigili Urbani\", che ebbe molto successo. In seguito fu rappresentato l'atto unico \"Paciocco\" e, dopo cinque anni di allontanamento dalle scene, la commedia in tre atti \"Firenze...Orvieto...Amore\", che fu rappresentata al Teatro-Giardino di Piazza d'Azeglio nel 1956.\nTesti di canzonette.\nAlcuni testi di canzonette scritte dal Vitali furono:\nMolte canzonette di Vitali sono state interpretate da Riccardo Marasco, noto cantore e menestrello fiorentino.\nOpere.\nNel 1965 fu pubblicato, in soli trecento esemplari, dagli allievi grafici dell'Istituto Tecnico Industriale \"Leonardo Da Vinci\" di Firenze, il libro del Vitali intitolato \"I racconti del giglio rosso\", comprendente dodici scene riguardanti fatti e personaggi fiorentini, illustrate da Marcello Guasti."}
{"id": "2745624", "revid": "46291", "url": "https://it.wikipedia.org/wiki?curid=2745624", "title": "Clinopodium dalmaticum", "text": "La micromeria della Dalmazia (Clinopodium dalmaticum ) \u00e8 un piccolo cespuglio aromatico della famiglia delle Lamiaceae o Labiatae.\nCresce nella Penisola Balcanica, in ambienti rocciosi e con una buona esposizione al sole."}
{"id": "2745631", "revid": "33751", "url": "https://it.wikipedia.org/wiki?curid=2745631", "title": "Klubi Sportiv Bylis Ballsh", "text": "Il Klubi Sportiv Bylis Ballsh \u00e8 una societ\u00e0 calcistica albanese di Ballsh, fondata nel 1972. Milita nella Kategoria e Par\u00eb, la seconda serie del campionato albanese di calcio.\nStoria.\nFondata nel 1972 come \"Ballshi i Ri\", la squadra \u00e8 partita da un nucleo minimo di 11 giocatori e man mano si \u00e8 fatta spazio nel calcio professionistico. Ha giocato per la prima volta nella Kategoria Superiore, la massima serie, nella stagione 1997-1998, raggiungendo il 13\u00ba posto e la salvezza. Nella stagione successiva avvenne un consistente miglioramento ed il Bylis centr\u00f2 il terzo posto, che valse la qualificazione alla Coppa UEFA 1999-2000.\nNella manifestazione europea, gli albanesi affrontarono il turno di qualificazione sfidando gli slovacchi dell'Inter Bratislava, che si imposero con il risultato complessivo di 5-1.\nLa societ\u00e0 rimase nella massima serie fino alla stagione 2002-2003. Dopo alcune stagioni di militanza nelle serie inferiori, nella stagione 2007-2008, il primo posto nella Kategoria e Par\u00eb consent\u00ec un ritorno nella massima serie, tuttavia la permanenza nella Kategoria Superiore dur\u00f2 una sola stagione: nello spareggio per non retrocedere contro il Gramozi, il Bylis perse per 5-2 ai tempi supplementari, tornando tra i cadetti. Nella stagione 2009-2010 vinse la Kategoria e Par\u00eb e ritorn\u00f2 cos\u00ec in massima serie, dove rimase fino alla fine della stagione 2014-2015. Dopo l'immediato ritorno in massima serie, vi fu un'altra retrocessione immediata. Dal 2016 al 2019 la squadra milit\u00f2 in cadetteria, poi per un altro biennio in massima serie, prima di tornare in seconda serie.\nOrganico.\nRosa 2019-2020.\n\"Aggiornata al 28 dicembre 2019.\""}
{"id": "2745636", "revid": "838137", "url": "https://it.wikipedia.org/wiki?curid=2745636", "title": "Vincenzo Acqua", "text": "Biografia.\nVincenzo Acqua era il secondo figlio di Filippo Antonio Acqua e della contessa Bonfiglia Fiorenzi Martorelli di Jesi, famiglie ambedue al pari antiche. Compiuto il corso dei primi studi giovanili, fu mandato in Roma nel 1710, al Collegio Ghisilieri. Avendo recitato un'orazione in lingua ebraica alla presenza di Clemente XI, il Pontefice gli don\u00f2 una medaglia, che nel dritto ha immagine di se stesso, con un'epigrafe; \"Clemens XI. 'Pont. Max., e nel rovescio si legge: Vincentio ab Aqua Uefa-atea lingua Auditori.\nAll'et\u00e0 di 25 anni entr\u00f2 in qualit\u00e0 di primo aiutante di studio presso il celebre avvocato Martini e ottenne quindi la prelatura Amadori; dopo tre anni venne prescelto a Segreto dell'Uditor Francese nella Ruota Romana. Informato monsignor Marcello Crescenzi della dottrina e delle ottime qualit\u00e0 di cui era fornito Vincenzo Acqua, volle assumerlo nel 1725 come suo aiutante di studio.\nFatto poi ritorno in Roma, rifiut\u00f2 vari vescovadi che gli furono offerti e prefer\u00ec raggiungere il suo cardinale Crescenzi, destinato a legato di Ferrara, dove venne dichiarato Luogotenente civile della Legazione.\nEssendo stata quindi conferita al cardinale Crescenzi, sciolto gi\u00e0 dalla Legazione, la cattedra arcivescovile di Ferrara, pass\u00f2 a Vincenzo Acqua nel 1747 il compito di vicario generale della medesima citt\u00e0. A queste decorose incombenze aggiunse egli la dignit\u00e0 di primicerio della cattedrale, di cui venne provveduto dallo stesso Benedetto XIV e finalmente nel 1759 fu eletto vescovo di Spoleto da papa Clemente XIII.\nIl 29 aprile 1772, dopo oltre cento anni di tentativi presso la Curia Romana, iniziati nel 1645, essendo vacante la sede di Spoleto per la morte del vescovo Vincenzo Acqua, papa Clemente XIV scorpor\u00f2 il territorio dell'antica diocesi di Spello, in cui erano oltre cinquanta chiese, dalla diocesi di Spoleto e l'aggreg\u00f2 a quella di diocesi di Foligno.\nGenealogia episcopale.\nLa genealogia episcopale \u00e8:"}
{"id": "2745637", "revid": "131358", "url": "https://it.wikipedia.org/wiki?curid=2745637", "title": "KS Bylis Ballsh", "text": ""}
{"id": "2745638", "revid": "709406", "url": "https://it.wikipedia.org/wiki?curid=2745638", "title": "Cloridrato", "text": "I cloridrati sono sali di cloro di formula generale ottenuti per trattamento di una base di Lewis con acido cloridrico. Tali composti, spesso riportati con la formula R\u00b7HCl, appaiono come solidi cristallini bianchi o incolori e per via della loro natura ionica sono ben solubili nei solventi polari. I cloridrati pi\u00f9 comuni vengono sintetizzati a partire dalle ammine, il cui atomo di azoto si comporta appunto da base di Lewis, cedendo un doppietto elettronico al protone acido liberato dall'acido cloridrico al fine di instaurare un legame N- e stabilizzare cos\u00ec il catione organico.\nSintesi.\nI cloridrati vengono sintetizzati facendo reagire una base di Lewis con acido cloridrico in ambiente acquoso. Nella quasi totalit\u00e0 dei casi la reazione \u00e8 spontanea e non richiede catalisi di alcun tipo:\nL'equilibrio di reazione \u00e8 influenzato dal pH della soluzione. Essendo R una base debole in ambiente acquoso instaura l'equilibrio:\nLa reazione completa di sintesi in ambiente acquoso \u00e8 quindi data dal seguente equilibrio:\nCaratteristiche.\nL'assetto cristallino del cloridrato \u00e8 dovuto alla stabilit\u00e0 del catione R- ed al fatto che il legame R-H risulta pi\u00f9 forte del legame ionico RH-Cl, fattori che conferiscono al cloridrato le caratteristiche chimico-fisiche di un sale anidro. Essendo R una base debole ed HCl un acido forte, il cloridrato R\u00b7HCl disciolto in acqua conferisce alla soluzione un pH acido, instaurando il seguente equilibrio di dissociazione:\nAvendo nota la costante di dissociazione basica di R (Kb) e conoscendo la concentrazione del cloridrato in acqua (Cs) \u00e8 possibile calcolare il pH della soluzione di cloridrato R\u00b7HCl con la seguente formula:\nDove Kw \u00e8 la costante di dissociazione dell'acqua pari a 10\u221214.\nUtilizzo in medicina.\nCloridrati e bromidrati rappresentano un'importante forma chimica in cui vengono convertiti molti principi attivi destinati alla somministrazione parenterale e non. La somministrazione di molecole ad attivit\u00e0 terapeutica sotto forma di cloridrati permette di modificarne e modularne le propriet\u00e0 farmacocinetiche al fine di migliorarne la biodisponibilit\u00e0. I cloridrati destinati all'uso farmaceutico sono in genere derivati da composti organici contenenti gruppi amminici terziari, pi\u00f9 stabili e trattabili rispetto alle ammine secondarie o primarie."}
{"id": "2745639", "revid": "46291", "url": "https://it.wikipedia.org/wiki?curid=2745639", "title": "Clinopodium serpyllifolium", "text": "Clinopodium serpyllifolium \u00e8 un piccolo cespuglio aromatico della famiglia delle Lamiaceae o Labiatae.\nTassonomia.\nComprende le seguenti sottospecie:"}
{"id": "2745651", "revid": "767487", "url": "https://it.wikipedia.org/wiki?curid=2745651", "title": "Internationaux de Nouvelle-Cal\u00e9donie 2008", "text": "Gli Internationaux de Nouvelle-Cal\u00e9donie 2008 sono stati un torneo di tennis giocato nel 2008 sul cemento con palline Slazenger. Il torneo faceva parte della categoria ATP Challenger Series nell'ambito dell'ATP Challenger Series 2008. Il torneo si \u00e8 giocato a Noum\u00e9a in Nuova Caledonia, dal 1\u00ba al 6 gennaio 2008. Il montepremi previsto era di \u00a0$+H.\nCampioni.\nSingolare.\n Flavio Cipolla ha battuto in finale St\u00e9phane Bohli 6-4, 7-5\nDoppio.\n Flavio Cipolla / Simone Vagnozzi hanno battuto in finale Jan Mertl / Martin Slanar 6-4, 6-4"}
{"id": "2745659", "revid": "838137", "url": "https://it.wikipedia.org/wiki?curid=2745659", "title": "Karl Berg", "text": "Biografia.\nDiplomatosi al liceo \"Borrom\u00e4um\" di Salisburgo, Karl Berg studi\u00f2 successivamente a Roma filosofia e teologia al \"Collegium Germanicum\". Tornato a Salisburgo, il 29 ottobre 1933 venne ordinato sacerdote e fu cappellano nella cappella del locale ospedale e poi a Angath. Successivamente divenne rettore del seminario di Salisburgo. Nel 1969 venne nominato dall'arcivescovo come vicario diocesano.\nNel 1972, papa Paolo VI lo elesse arcivescovo di Salisburgo ed il 25 febbraio 1973 ricevette l'ordinazione episcopale dal suo predecessore rinunciatario, l'arcivescovo Andreas Rohracher e dei vescovi Paul Rusch e Joseph K\u00f6stner.\nNel 1988 papa Giovanni Paolo II accett\u00f2 le sue dimissioni dalla carica di arcivescovo di Salisburgo e si ritir\u00f2 a vita privata a Mattsee ove mor\u00ec il 1\u00ba settembre 1997 all'et\u00e0 di 88 anni. Venne sepolto nella cripta del duomo di Salisburgo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2745664", "revid": "1494169", "url": "https://it.wikipedia.org/wiki?curid=2745664", "title": "Fincato", "text": ""}
{"id": "2745671", "revid": "729019", "url": "https://it.wikipedia.org/wiki?curid=2745671", "title": "Stazione di Cossato", "text": "La stazione di Cossato \u00e8 una stazione ferroviaria della linea Biella-Novara al servizio dell'omonimo comune.\nStoria.\nLa stazione fu inaugurata assieme al resto della linea il 18 maggio 1939, diventando tuttavia operativa solo dal 20 luglio 1940 a causa della necessit\u00e0 di completare alcuni impianti e dell'assenza del materiale rotabile.\nIl 21 gennaio 1961, in anticipo rispetto alla naturale scadenza della concessione alla Societ\u00e0 Ferrovia Biella Novara (SFBN) che aveva fino ad allora esercito la linea, la stessa venne incorporata nella rete statale e l'esercizio degli impianti fu assunto dalle Ferrovie dello Stato.\nIl programma di profondo rinnovamento avviato nel 1991, che richiese la chiusura della linea per molti mesi, comport\u00f2 per Cossato l'installazione di Apparati Centrali Elettrici a pulsanti d'Itinerario. La riapertura all'esercizio avvenne il 19 giugno dell'anno successivo.\nDal 2000 la gestione dell'intera linea, e con essa quella della stazione di Cossato, pass\u00f2 in carico a Rete Ferroviaria Italiana la quale ai fini commerciali classifica l'impianto nella categoria \"Bronze\".\nStrutture e impianti.\nLa stazione \u00e8 dotata di 3 binari passanti, di cui il secondo di corretto tracciato su cui viene svolto la maggior parte del traffico. L'impianto \u00e8 telecomandato con il sistema punto-punto dal Dirigente Movimento di Rovasenda tramite l'ACC-M (Apparato Centrale Computerizzato-Multistazione).\n\u00c8 inoltre presente un binario tronco per lo scalo merci, raccordato al binario 1, in direzione Biella.\nIl fabbricato viaggiatori, in stile Razionalista, \u00e8 a 2 piani. Entrambi sono accessibili al pubblico, che dispongono di bar, biglietteria e sala giochi. Accanto ad esso \u00e8 presente una struttura sviluppata su un solo piano, con la fiancata in vetro, in cui una parte \u00e8 situata la sala d'attesa e l'altra \u00e8 allestita dall'Autoscuola Movicentro.\nMovimento.\nLa stazione \u00e8 servita da treni regionali di Trenitalia nell'ambito del contratto di servizio stipulato con la Regione Piemonte.\nFino al 14 dicembre 2013, la stazione era servita da collegamenti diretti verso le localit\u00e0 di Milano Porta Garibaldi (nei giorni feriali), Pavia (corsa di andata domenica sera e ritorno venerd\u00ec pomeriggio) e dai regionali veloci per Albenga (noti anche come treni del mare, effettuati nei giorni festivi del periodo estivo). Dal 14 giugno 2015 sono stati soppressi anche i collegamenti con la stazione di Santhi\u00e0.\nServizi.\nLa stazione, che RFI classifica nella categoria \"Bronze\" e il cui fabbricato viaggiatori \u00e8 affidato al comune di Cossato, \u00e8 dotata di pannelli informativi audio e video per le partenze dei treni ed un impianto di videosorveglianza. Essa dispone di:\nInterscambi.\nLa stazione \u00e8 servita dagli autoservizi ATAP."}
{"id": "2745673", "revid": "125992667", "url": "https://it.wikipedia.org/wiki?curid=2745673", "title": "Jrue Holiday", "text": "Considerato da molti come uno dei migliori difensori della NBA, \u00e8 stato inserito tre volte nell'NBA All-Defensive Team. Convocato all'NBA All Star Game nel 2012, \u00e8 considerato uno dei giocatori chiave nella vittoria del titolo 2021 dei Bucks. Giocatore che si contraddistingue per sportivit\u00e0 e spirito di squadra, \u00e8 stato insignito dei premi di NBA Sportsmanship Award nel 2020 e NBA Teammate of the Year nel 2021.\nBiografia.\n\u00c8 il fratello di Justin e Aaron Holiday, a loro volta cestisti.\n\u00c8 sposato con Lauren Cheney, che milita nella nazionale di calcio femminile degli USA, conosciuta quando frequentavano l'universit\u00e0: durante la prima gravidanza viene diagnosticato a Lauren Cheney un tumore al cervello e, per stare vicino alla moglie, il campione nel 2016 abbandona momentaneamente lo sport.\nNel 2020 ha donato parte del suo stipendio in beneficenza a favore delle imprese della comunit\u00e0 afroamericana in crisi economica.\nCarriera.\nHigh school.\nHoliday ha frequentato la Campbell Hall School di Studio City, in California, e nel 2008 \u00e8 stato classificato come una delle migliori reclute per i college della nazione; al 2\u00ba posto da Rivals.com e al 4\u00ba da Scout.com. Ha giocato a basket per tutti e quattro gli anni del liceo, e nel 2008 \u00e8 stato nominato Gatorade Player of The Year con 25,9 punti, 11,2 rimbalzi e 6,9 assist a partita portando Campbell Hall a vincere la Californian Division IV con un record di 31-5. Sempre nel 2008 viene selezionato per il McDonald All-American Team, con cui realizza 14 punti, 5 rimbalzi, 3 assist e 5 palle rubate contro il West Team.\nCollege.\nNel luglio 2007 inizia a giocare per gli UCLA Bruins. Nella sua partita d'esordio, il 4 dicembre 2008, realizza 11 punti. Al college inizialmente giocava come play maker, per poi diventare anche una guardia tiratrice.\nChiude la carriera collegiale giocando 35 incontri, tutte da titolare, con una media a partita di 8,5 punti, 3,8 rimbalzi, 3,7 assist e 1,6 palle rubate in 27,1 minuti.\nNBA.\nPhiladelphia 76ers (2009-2013).\nHoliday \u00e8 stato scelto dai Philadelphia 76ers come diciassettesima scelta assoluta del Draft NBA 2009. Diventa titolare nel marzo 2010, quando sostitu\u00ec Lou Williams infortunato, e da quel momento non perse pi\u00f9 il suo posto. Il 3 aprile 2010, contro i Toronto Raptors realizza la miglior prestazione personale, con 25 punti, 7 assist e 2 palle recuperate.\nIl 5 novembre 2010 migliora il suo record di punti, realizzandone 29 contro i Cleveland Cavaliers. Realizza la sua prima tripla doppia il 2 febbraio 2011 contro i New Jersey Nets mettendo a referto 11 punti, 10 rimbalzi e 10 assist.\nPer la prima volta nella sua carriera professionistica tocca quota 30 punti il 17 marzo 2012 nella partita persa contro i Chicago Bulls; si ripete il 25 novembre 2012 realizzando 33 punti contro i Phoenix Suns, mentre il 26 gennaio 2013 tocca quota 35 punti contro i New York Knicks, facendo registrare il suo massimo in carriera. Viene scelto come riserva della Eastern Conference per l'All Star Game 2013, tenutosi a Houston, e in 15 minuti di utilizzo mette a referto 6 punti.\nNew Orleans Pelicans (2013-2020).\nIl 12 luglio 2013, Holiday passa ai New Orleans Pelicans insieme a Pierre Jackson in cambio di Nerlens Noel e di una scelta al primo giro nel draft 2014.\nIl 5 gennaio 2015, contro i Washington Wizards, ha raggiunto i 5.000 punti in carriera. Il 18 febbraio, si infortunia per tre settimane dopo aver aggravato una gamba destra gi\u00e0 malconcia. Torna in campo pi\u00f9 tardi del previsto, dopo aver saltato 41 partite.\nDopo sette stagioni a New Orleans, Holiday decide di non rinnovare il contratto con la squadra.\nMilwaukee Bucks (2020-).\nAll'inizio della free agency del 2020, passa ai Milwaukee Bucks in cambio di Eric Bledsoe, George Hill e tre scelte future al primo giro, andando a rinforzare la compagine dell Wisconsin, che gi\u00e0 poteva contare sul due volte MVP Giannis Antetokounmpo e sull'All-Star Khris Middleton.\nIl 4 aprile 2021 firma un'estensione di contratto pluriennale che lo tratterr\u00e0 ai Milwaukee Bucks per altri quattro anni. Durante i playoffs, i Bucks eliminano i Miami Heat per 4-0 al primo turno e i Brooklyn Nets di Durant, Harden e Irving per 4-3 alle semifinali. La finale di conference contro gli Atlanta Hawks si rivela pi\u00f9 complicata del previsto, ma i Bucks vincono la serie per 4-2 e vengono incoronati campioni della Eastern Conference per la prima volta dal 1974 e raggiungendo i Phoenix Suns in finale.\nI Suns vincono le prime due gare, ma i Bucks rimontano e vincono la serie per 4-2, vincendo il loro secondo titolo e il primo per Holiday."}
{"id": "2745678", "revid": "260676", "url": "https://it.wikipedia.org/wiki?curid=2745678", "title": "Museo del tesoro del tempio dell'Incoronata", "text": "Il Museo del tesoro del Tempio dell'Incoronata di Lodi \u00e8 una raccolta di oggetti liturgici legati alla storia del Tempio Civico della Beata Vergine Incoronata.\nL'esposizione, inaugurata nel 1988 in occasione del 500\u00ba anniversario dell'edificazione del Tempio, \u00e8 costituita da reliquiari, ostensori, candelabri, turiboli, calici, manoscritti religiosi e paramenti liturgici.\nIl museo ha sede in tre stanze sotterranee di differenti dimensioni, un tempo appartenenti alle case di contrada Lomellini (l'attuale via Incoronata) che vennero abbattute nel XV secolo per fare posto all'edificio sacro. L'origine domestica dei locali \u00e8 testimoniata dalla presenza di un pozzo tuttora funzionante e di alcuni scivoli adibiti allo scarico del legname.\nOpere principali.\nTra le opere pi\u00f9 rilevanti vi sono:"}
{"id": "2745679", "revid": "767487", "url": "https://it.wikipedia.org/wiki?curid=2745679", "title": "Sm\u00e5 ord av k\u00e4rlek", "text": "Sm\u00e5 ord av k\u00e4rlek \u00e8 il terzo album della cantante pop svedese Emilia, pubblicato il 18 aprile 2007 solo in Svezia e Danimarca per l'etichetta discografica Bonnier.\nL'album ha segnato il ritorno della cantante sulle scene musicali a sette anni dal disco precedente. \u00c8 stato promosso dai singoli \"Var Minut\" e \"En s\u00e5ng om k\u00e4rleken\"."}
{"id": "2745689", "revid": "599013", "url": "https://it.wikipedia.org/wiki?curid=2745689", "title": "Brian Shelley", "text": "Nominato giocatore dell'anno della PFAI nel 2007, si \u00e8 trasferito al Bohemian il 26 gennaio 2009."}
{"id": "2745696", "revid": "1543377", "url": "https://it.wikipedia.org/wiki?curid=2745696", "title": "Klubi Sportiv Tomori", "text": "Il Futboll Klub Tomori Berat, meglio noto come Tomori, \u00e8 una societ\u00e0 calcistica con sede a Berat, in Albania. Fondato nel 1923, attualmente milita nella Kategoria e Dyt\u00eb, la terza serie del campionato albanese.\nLa stagione 2012-2013 \u00e8 la pi\u00f9 recente del Tomori in Kategoria Superiore.\nStoria.\nNel 1964 raggiunse la finale di Coppa d'Albania, da cui usc\u00ec sconfitta per 3-0 contro il pi\u00f9 blasonato .\nNella stagione 1999-2000 concluse il campionato di Kategoria Superiore al primo posto, con 52 punti, pari merito con l'SK Tirana. Per assegnare il titolo di campione d'Albania si ricorse ad uno spareggio, vinto dal Tirana per 5-4 ai tiri di rigore.\nIl secondo posto valse comunque la qualificazione alla Coppa UEFA 2000-2001. Nella manifestazione europea il Tomori affront\u00f2 i ciprioti dell'. Questi ultimi si imposero con un 5-2 totale. La stagione in campionato fu avara di soddisfazioni e la squadra si piazz\u00f2 solo dodicesima, appena al di sopra della zona retrocessione.\nLa retrocessione, evitata nel 2001, non fu scampata nel 2002: il Tomori si classific\u00f2 ultimo e scese in seconda divisione. Nel 2008 vi fu una nuova retrocessione, nella terza divisione (Kategoria e Dyt\u00eb), da cui il club si risollev\u00f2 nel 2010, ottenendo la risalita in seconda serie e, nel 2011, la seconda promozione di fila, tornando in massima divisione per l'\u00ecannata 2011-2012. Dopo un decimo posto, nel 2013 la squadra retrocesse in seconda serie e nel 2015 nuovamente in terza serie, anche se il ritorno in seconda fu immediato. Nel 2019 \u00e8 retrocessa nuovamente in terza serie.\nRosa 2013-2014.\n \"(capitano)\""}
{"id": "2745698", "revid": "300067", "url": "https://it.wikipedia.org/wiki?curid=2745698", "title": "Patty Mills", "text": ""}
{"id": "2745699", "revid": "767487", "url": "https://it.wikipedia.org/wiki?curid=2745699", "title": "My World (Emilia)", "text": "My World \u00e8 il quarto album della cantante pop svedese Emilia, pubblicato nel 2009."}
{"id": "2745700", "revid": "43204", "url": "https://it.wikipedia.org/wiki?curid=2745700", "title": "KS Tomori", "text": ""}
{"id": "2745701", "revid": "115564978", "url": "https://it.wikipedia.org/wiki?curid=2745701", "title": "Personaggi di Great Teacher Onizuka", "text": "Questa \u00e8 una lista dei personaggi del manga e anime \"Great Teacher Onizuka\".\nPrincipali.\nEikichi Onizuka.\n(tipica frase di Onizuka) \nNato nel 1974, celibe, ex moto-teppista (B\u014ds\u014dzoku) che aspira a diventare un insegnante, cintura nera di Kyokushin (secondo dan) e Taekwondo, insieme al suo amico Ryuji Danma \u00e8 conosciuto in tutto il Giappone come \"il duo Oni-Baku\" cui talvolta si aggiungeva Toshiyuki Saejima. Ora \u00e8 diventato professore del famoso istituto privato Kissh\u014d (Seirin nell'anime), che \u00e8 anche la sua residenza. Appassionato di videogiochi, Eikichi \u00e8 un professore alquanto stravagante, sia nell'abbigliamento che nei metodi d'insegnamento. Egli infatti \u00e8 appassionato di travestimenti (e lo si vedr\u00e0 spesso esercitare la sua professione vestito nei modi pi\u00f9 disparati). \u00c8 il responsabile della classe 3-4 (quarta sezione del terzo anno), famosa per aver indotto al licenziamento molti altri professori, ma della quale Eikichi riuscir\u00e0 a conquistare la fiducia e la simpatia degli studenti; eternamente single, ma innamorato della sua collega Azusa Fuyutsuki. \u00c8 del segno del Leone, fuma nel manga delle Marlboro (si vedono chiaramente nella Lesson 62 del volume 8) e nell'anime delle Mild Seven Super Light (nell'episodio 23 si vede ne prende un pacchetto da un distributore automatico marchiato Lucky Strike e legge ad alta voce l'oroscopo). Il suo motto \u00e8 \"Voglio rimanere un semplice insegnante per tutta la vita!\"\nAzusa Fuyutsuki.\n22 anni, \u00e8 nata a Tokyo il 19 marzo 1974, collega di Onizuka e segretamente innamorata di lui. Al contrario del nostro eroe, Azusa \u00e8 una professoressa modello, laureata in una delle migliori universit\u00e0 di Tokyo (la Waseda), ligia alle regole e timorosa di ogni azione fuori dalle righe, ma anche lei spesso \u00e8 coinvolta contro la sua volont\u00e0 nelle scorribande del professor Onizuka. Ha anche una sorella minore, Makoto, di 17 anni (che appare solo nel manga), rappresentante del circolo investigativo del liceo che frequenta.\nClasse 3-4.\nUrumi Kanzaki.\nTokyo, 9 novembre 1984\nAlunna della classe 3-4, un genio con un Q.I. pari a 200, una delle pi\u00f9 temute per i suoi scherzi subdoli ai limiti dell'impensabile (\"lezioni terrorismo\") e per i quali non viene mai punita perch\u00e9 non lascia mai prove, dopo un iniziale scontro con Onizuka, Urumi capisce che lui non \u00e8 uguale a tutti gli altri professori che lei odia. Quando quest'ultimo la aiuta a superare il suo cinismo, superer\u00e0 il suo distacco dagli altri studenti e prover\u00e0 per Eikichi un affetto che sfocer\u00e0 in amore (anche se questo aspetto \u00e8 pi\u00f9 evidente nel manga). Sua madre non voleva sposarsi, ma voleva comunque un figlio intelligente, cos\u00ec si fece fare l'inseminazione artificiale dopo aver pagato parecchi soldi il liquido seminale di una persona molto dotata. La madre \u00e8 solita operare sempre al computer per cercare di guadagnare pi\u00f9 soldi possibili e fa in modo che si occupino della figlia insegnanti privati, domestiche, ecc.., senza mai preoccuparsi personalmente di lei. Ad un certo punto la donna arriver\u00e0 a dire che deve avere successo nella vita, diversamente da lei, asserendo di averla fatta nascere per questo. Tale affermazione ferisce molto Urumi, sentendosi solo usata dalla madre per guadagnare pi\u00f9 denaro e coprire le sue insoddisfazioni passate. Urumi, essendo cresciuta con tanta freddezza, si leg\u00f2 per questo alla maestra Fujimori, che la trattava come una madre, ma quando quest'ultima, invidiosa del talento di una bambina delle elementari che gi\u00e0 superava il suo livello di preparazione, per la rabbia urler\u00e0 in mezzo alla classe il suo segreto (anche se, essendo tutti bambini delle elementari, nessuno lo cap\u00ec a fondo), che lei le aveva rivelato a causa della sua profonda fiducia. Questo evento, fu il motivo scatenante che creo in Kanzaki un odio smisurato per tutti gli insegnanti. Pochi giorni dopo, Urumi fece esplodere una bomba a scuola e inizi\u00f2 a tormentare gli insegnanti con il suo personale terrorismo. Dopo questo, la maestra Fujimori, si continu\u00f2 a tormentare per l'azione crudele compiuta non riuscendo a perdonarsela. \nQuando Miyabi e le sue due amiche incastrano Onizuka facendogli spendere i soldi per la gita scolastica, Urumi si arrabbia (precedentemente le due avevano avuto una discussione a proposito della quale Miyabi era stata avvertita da Urumi stessa di non farla arrabbiare, altrimenti se ne sarebbe pentita) e, con l'inganno, le fa andare in una suite d'albergo, facendole telefonare da una delle ragazze che le hanno aiutate a incastrare Onizuka (sotto minaccia della stessa Urumi di rivelare il suo coinvolgimento nella truffa), avvertendole che ci sarebbe stata una festa per il licenziamento del professore. Quando le ragazze entrano, per\u00f2, vengono chiuse dentro e trovano solo un gruppo di uomini, con maschere sul viso. I banditi cercano subito di approfittare della situazione, ma Miyabi e le amiche si chiudono a chiave nel bagno. Urumi, a quel punto, telefona a loro e le avvisa di aver venduto le loro teste ai banditi per un totale di 60 milioni di yen, in pi\u00f9 la cifra necessaria ad Onizuka per portare in gita a Okinawa gli studenti, aggiungendo che essendo state loro a incastrare l'insegnante, sarebbe stato loro dovere rimediare dandogli i soldi in quel modo. Onizuka viene avvisato da Kikuchi e, con un rocambolesco volo attaccato ad una fune di un dirigibile, entra nella stanza dalla finestra proprio quando i banditi stanno cercando di chiamare le famiglie delle ragazze. Onizuka, per\u00f2, non interviene e dice a Miyabi che deve supplicarlo di aiutarle, perch\u00e9 sono state loro a incastrarlo e quindi il fatto che lui debba salvarle solo in quanto insegnante sarebbe troppo comodo, visto che \u00e8 pur sempre un essere umano e aiutare chi lo odia e gli ha rovinato la carriera non \u00e8 certo naturale. Miyabi, sentendosi umiliata, alla fine chiede aiuto e Onizuka salva le ragazze. Nel manga, invece, la situazione \u00e8 simile solo che al posto dei banditi ci sono dei vecchi depravati e non si trattava di un'estorsione, ma di una situazione sessuale. Urumi telefona a loro e le avvisa di aver venduto la loro verginit\u00e0 ai vecchi per 8 milioni di yen, la cifra necessaria ad Onizuka per portare in gita a Okinawa gli studenti, aggiungendo che essendo state loro a incastrare l'insegnante, sarebbe stato loro dovere rimediare dandogli i soldi in quel modo (Urumi spiega a Miyabi che i vecchi erano stati avvisati che le ragazze avrebbero finto di essere terrorizzate e inconsapevoli e che si sarebbero fatte violentare, in questo modo non avrebbero capito che le ragazze, oltre ad essere quattordicenni, facessero sul serio riguardo al loro terrore). Alla fine, comunque, Urumi si sentir\u00e0 sollevata che Onizuka abbia impedito tutto questo, comprendendo di aver esagerato. Andando in gita sulle isole dell'Hokaido, Urumi viene inserita da Onizuka a dormire in una camera con tre ragazzi nerd amanti di Gundam. Urumi ascoltando la loro conversazione di mecha, cade in confusione non riuscendo a capire di cosa essi parlano, andando nel panico pi\u00f9 totale. Il giorno dopo per vendetta mette un serpente nel costume di Onizuka, esclamando di avere avuto per tutta la notte incubi rincorenti di Gundam. Quando Miyabi rivela a tutta la scuola il suo segreto, Urumi, avendo perso l'unico posto che la rendeva felice, minaccia Miyabi dicendo che entro 69 ore, su un sito apposito, sarebbero comparse le immagini di Miyabi in camera sua e nel bagno (Urumi aveva nascosto da tempo in casa della ragazza delle videocamere nascoste), mostrando a tutto il mondo ogni aspetto della sua vita. Subito dopo scompare e si reca in una zona sciistica al chiuso di nascosto, per poter morire assiderata (Miyabi, invece, ingerir\u00e0 troppi sonniferi tentando il suicidio). Fujiyoshi sfonda la porta della camera di Miyabi e la porta in ospedale, mentre Onizuka, fregandosene della sua carriera che sta per essere stroncata, corre come un pazzo in moto per la strada, con Yoshikawa dietro di lui, per salvare Urumi. Urumi viene trovata sotto la neve artificiale e Onizuka la fa portare via in ambulanza, chiudendosi in un sacco a pelo con lei dietro e abbracciandola mentre entrambi sono praticamente nudi, in modo da poterla riscaldare velocemente e cercare di tenerla in vita fino all'arrivo in ospedale. Alla fine entrambe le ragazze sono salve (e il sito creato da Urumi era solo un bluff, contenente solamente una foto di lei, Miyabi e Tomoko insieme da bambine, dimostrando che, nonostante quel che le aveva fatto, Miyabi era ancora un'amica per lei). Urumi \u00e8 una ragazza dall'aspetto singolare in confronto ai tratti fisici tipicamente giapponesi; ha un occhio azzurro ed uno castano e i capelli naturalmente biondi. Sa parlare 5 lingue, tra cui cinese e francese (che utilizza quando \u00e8 arrabbiata e minaccia coloro che l'hanno infastidita) e le \u00e8 stato dato l'accesso a qualsiasi universit\u00e0, \u00e8 molto pi\u00f9 intelligente degli insegnanti stessi, infatti sin dalle medie ha sostenuto l'esame di ammissione all'universit\u00e0 di Tokyo. In molte occasioni manifesta espressioni molto originali che la portano a situazioni particolari. Il suo carattere, da quando si innamora di Onizuka, diventa molto altalenante, infatti non esita a fare male a Onizuka non appena sbircia un'altra donna, ma quando \u00e8 da sola dimostra molto affetto nei suoi confronti. Si dice molto dispiaciuta di essere solo una ragazzina, perch\u00e9 le sarebbe piaciuto essere anche solo pochi anni pi\u00f9 grande, in modo da poter stare insieme a lui seriamente come una coppia, cerca anche di baciarlo, ma lui la rifiuta prendendo a testate la parete di una delle cabine di una ruota panoramica. Quando pensa che Onizuka sia morto si taglia le vene cercando di suicidarsi, pur di non vivere senza di lui, fortunatamente lo fa in una stanza d'ospedale quindi viene subito fermata e medicata.\nTomoko \"Tontako/Toroko\" Nomura.\nTokyo, 25 settembre 1985\nAlunna della classe 3-4, una ragazza semplice, sensibile e un po' stupida, per questo viene chiamata dai compagni Tontako (Toroko nella versione originale), ma molto prosperosa (porta una sesta a soli 14 anni), verr\u00e0 aiutata da Onizuka ad essere accettata e sfonder\u00e0 nel mondo dello spettacolo diventando una idol di cui sar\u00e0 il manager personale Ichiro Okinoshima, anche lei prover\u00e0 un sentimento molto profondo verso il suo professore che rasenter\u00e0 l'amore.\nMiyabi Aizawa.\nTokyo, 1\u00ba novembre 1985\nAlunna della classe 3-4, l'unica ad odiare Onizuka fino alla fine, ossessionata dallo stesso cercher\u00e0 in tutti i modi e maniere di farlo licenziare, ma alla fine anche lei cambier\u00e0 idea su di lui. L'odio verso i professori nasce da una passata esperienza con uno di loro, amato da studenti e studentesse, del quale era innamorata, ed essendo l'unica che andava a trovarlo a casa sua, ogni tanto i due mangiavano insieme, ma un giorno questi le presenta la sua fidanzata e futura moglie. Miyabi credeva che anche il professore fosse innamorato di lei e torna da lui, gridandogli la sua rabbia e, cercando di dimostrargli di essere una donna e non una ragazzina di 13 anni, cerca di spogliarsi, ma questi la ferma colpendola con uno schiaffo, dicendole che tiene a lei, ma come studentessa. Miyabi, furibonda, si scatta delle foto coi vestiti strappati e mezza nuda, per poi attaccarle sulla lavagna della classe scrivendo, in forma anonima, che il professor Ogi aveva abusato di lei per poi scattarle delle foto. I compagni di classe, dopo aver visto le foto e letto il messaggi anonimo, restano sconvolti. Uno dei ragazzi, Takumi, si infuria e corre nell'aula dei professori per poi picchiare il professore con una mazza da baseball, dicendo ad una Miyabi sconcertata (non credeva di poter provocare tutto questo) che i suoi amici l'avrebbero sempre protetta. Il ragazzo viene arrestato (in seguito si trasferir\u00e0 ad Okinawa e comunicher\u00e0 con l'amico Kikuchi sotto falso nome, per rimanere informato sui suoi amici e su Miyabi) e tutto il resto della classe dichiara che non si fider\u00e0 mai pi\u00f9 dei professori, visto che quello che loro stimavano tanto ha osato fare una cosa simile ad una loro compagna. Il professor Ogi perde il lavoro e anche la fidanzata, abbandonato dalla sua classe e costretto ad andarsene. Miyabi, disgustata per il suo gesto orribile, non ha per\u00f2 il coraggio di ammettere la verit\u00e0 davanti a tutti e resta in silenzio, decidendo di essere per i suoi compagni almeno un esempio e recitando la parte di una ragazza spietata e cinica che pi\u00f9 di tutti odiasse i professori, cercando di fare lei le cose peggiori che venivano in mente ai compagni per tormentare gli insegnanti e mandarli via. Miyabi prova un orribile disgusto per se stessa e, quando tutta la scuola scoprir\u00e0 la ragione (quella falsa) per cui la quarta sezione del secondo anno inizi\u00f2 ad odiare i professori, lei decider\u00e0 di uccidersi. Arrivata sul tetto della scuola e pronta a buttarsi, viene raggiunta da Fujiyoshi prima e da tutti gli altri dopo, compreso Onizuka. Miyabi, spinta dal professore, rivela a tutti la verit\u00e0, dicendo di aver spinto all'odio i suoi compagni di classe e di aver rovinato la vita di un uomo onesto solo per la sua stupida gelosia infantile. Onizuka le impedisce di buttarsi e le fa capire che tutti i suoi compagni, in realt\u00e0, si sentono responsabili delle proprie azioni, avendo, col tempo, iniziato ad incolpare gli insegnanti di tutti i loro problemi personali, usandoli come scusa. Onizuka, inoltre, le dice che il suicidio non \u00e8 la soluzione di un problema, ma solo fuggire da esso, e le spiega che farebbe molto pi\u00f9 del male ai suoi amici se si uccidesse, perch\u00e9 distruggerebbe la loro vita se vedessero una loro amica morire davanti ai loro occhi. Miyabi, cos\u00ec, capisce di dover vivere e tornare la ragazza gentile di prima, gettando la maschera di dura crudelt\u00e0 che tanto la disgustava e che non sapeva pi\u00f9 come togliersi. Per sbaglio, per\u00f2, urtando Onizuka, Miyabi cade dal tetto e urla al professore di aiutarla, questi si butta e la afferra, mentre il vicedirettore Uchiyamada sacrifica la sua amata Cresta mettendola sotto i due, salvando la loro vita. In seguito l'auto esplode e Onizuka, il vicedirettore e Miyabi vengono ricoverati in ospedale, ma in buone condizioni. Miyabi, a quel punto, decide di doversi scusare con Onizuka e ringraziarlo per tutto ci\u00f2 che aveva fatto per lei, tornando buona come prima. Prima che il suo segreto venga rivelato, Miyabi viene aiutata da Onizuka in un modo a dir poco incredibile, a sistemare le cose con la sua famiglia. Miyabi grider\u00e0 ai genitori di detestare il fatto che loro continuino a fingere di essere una famiglia felice da anni, anche con lei, perch\u00e9 sa benissimo che le cose non stanno cos\u00ec. Miyabi, infatti, si era accorta da tempo che il padre aveva un'amante da tempo e che la madre usciva con diversi uomini per avere rapporti occasionali. I due genitori sono scioccati dalle parole della figlia, parole veritiere, che portano entrambi a smettere di pensare a litigare e a fingere, concentrandosi sulla figlia. Su istigazione di Onizuka, il padre capisce e ammette pubblicamente di essere un uomo con una bella carriera, ma infelice e che non torna a casa quasi mai solo per paura che sua figlia lo giudichi. Finalmente l'uomo riscoprir\u00e0 l'amore paterno, decidendo di doversi assumere ogni responsabilit\u00e0 e dichiara alla figlia di volerle bene, per poi cercare di spararsi con una pistola lanciatagli da Onizuka stesso. Miyabi chiede al padre di perdonarla per non aver mai voluto parlare con lui e, quando l'uomo preme il grilletto, si scopre che l'arma era scarica. La famiglia distrutta di Miyabi riesce a ritrovare un po' di pace; entrambi i genitori decidono infatti di ritornare insieme, il padre lascia il lavoro in banca, aprendo un nuovo locale, e Miyabi ritrova finalmente l'affetto sia del padre che della madre.\nNell'anime invece a innamorarsi del professore fu una sua amica la quale, dopo esser stata abbandonata dall'uomo e scoperto di essere incinta, si suicid\u00f2, provocando l'odio di Aizawa verso gli adulti e i professori. Lei, inizialmente, non odia i professori prima del suicidio della ragazza, quando scopre della sua morte, va dal professore in questione con l'intento di ucciderlo, ma quest'ultimo la anticiper\u00e0 togliendole di mano il coltello e tentando il suicidio dopo aver scoperto del bambino e del suicidio della studentessa, alla fine andr\u00e0 in coma e si riprender\u00e0. In realt\u00e0, infatti, lui non voleva lasciare l'amica di Miyabi, perch\u00e9 l'amava davvero e voleva attendere che lei finisse gli studi per poter stare insieme, fu costretto a lasciarla senza spiegazioni dai membri a capo della pubblica istruzione del paese, che quando scoprirono la loro relazione, lo minacciarono per farla lasciare. Tali membri verranno insultati apertamente sia da Uchiyamada, che difender\u00e0 gli studenti, sia da Onizuka, che ha difeso Miyabi picchiando uno di loro, sia dalla direttrice Sakurai che li apostrofa come i veri assassini della studentessa. Al termine di questo evento, colpita da Onizuka che l'ha difesa, gli chieder\u00e0 scusa e passer\u00e0 dalla sua parte.\nAnko Uehara.\nTokyo, 4 dicembre 1985\nAlunna della classe 3-4, una ragazza ribelle molto amica di Aizawa, anche lei cercher\u00e0 di far licenziare Onizuka invano; Uehara \u00e8 inoltre ossessionata da un suo compagno di classe, Noboru Yoshikawa, che detesta, tanto da molestarlo crudelmente insieme alle sue amiche, ma poi si scoprir\u00e0 effettivamente innamorata di lui. Solo nel manga, \u00e8 un'accanita fumatrice e inizier\u00e0 a trattare bene Yoshikawa, sperando che il ragazzo possa ricambiare il suo amore, nonostante tutto quel che gli aveva fatto. I due iniziano ad uscire e scoprono di divertirsi molto insieme, ma non viene fatta chiarezza sulla loro situazione, lasciando tutto all'immaginazione del lettore. Sua madre \u00e8 la presidentessa della PTA (Parent Teacher Associations) e, finch\u00e9 non lo scoprir\u00e0 per mezzo di Yoshikawa e Kikuchi, pensa che sua figlia sia brava e onesta. Attraverso dei suoi confusi flashback, sembra che il suo modo contorto di odiare Noboru sia dovuto al fatto che suo fratello maggiore, a quanto pare fisicamente simile a Yoshikawa, veniva spesso insultato e colpito da suo padre a causa dei risultati scolastici pessimi e che quest'ultimo si sfogasse maltrattando la sorella, ad esempio distruggendole i giocattoli, facendola piangere.\nNoboru Yoshikawa.\nTokyo, 23 marzo 1985\nAlunno della classe 3-4 e quindi compagno di Uehara, da cui subisce ogni tipo di angheria senza mai ribellarsi a causa del suo fisico gracile, finch\u00e9 non interviene Onizuka. \u00c8 il tipico otaku giapponese, schivo, riservato, senza amici e appassionato per i videogiochi di ruolo, \u00e8 il primo ad affezionarsi ad Onizuka e ad intuire il vero modo di essere del suo professore. Impara gradualmente a difendersi a modo suo quando viene preso di mira. Alla fine della serie probabilmente intuisce che Uehara si \u00e8 innamorata di lui ma il seguito delle sue vicende amorose deve essere dedotto dal lettore.\nKunio Murai.\nTokyo, 19 febbraio 1985\nRagazzo ribelle come del resto tutti quelli della sua classe, molto attaccato alla giovane ed affascinante mamma (single di 27 anni, rimase incinta a 12 anni e partor\u00ec a 13 suo figlio, due anni dopo lei e il padre si lasciarono e dovette lasciare la scuola alle medie per lavorare e occuparsi del figlio), che cerca di difendere dalle grinfie di Onizuka (divertente il fatto che la madre si chiami Julia, come l'amata di Kenshiro, che Onizuka imiter\u00e0 su un ponte disegnandosi le stelle sul petto e picchiando dei teppisti, dichiarando di voler salvare Julia). Anche se all'inizio \u00e8 molto diffidente nei confronti di Onizuka, col passare del tempo ne diventer\u00e0 un grande amico, e con il suo gruppo eviter\u00e0 ad Onizuka pi\u00f9 di una volta l'espulsione dall'istituto. Il suo passaggio, con i due amici, dalla parte del professore porta tutta la classe, con l'eccezione di Miyabi e le sue due amiche (oltre ad Anko e le altre, ma queste non possono agire contro Onizuka perch\u00e9 la madre di Anko gli ha dato pieni poteri di gestione su di lei). Solo nel manga, \u00e8 un fumatore.\nYoshito Kikuchi.\nTokyo, 26 marzo 1985\nGenio della classe 3-4, esperto di computer grafica e dal Q.I. pari a 180; abilissimo anche nei combattimenti (pratica arti marziali ma questo viene svelato solo nel manga), \u00e8 un ragazzo molto serio e impostato. All'inizio della serie \u00e8 uno dei pi\u00f9 ostici ad Onizuka, mettendolo in crisi con fotomontaggi compromettenti, ma poi ne diverr\u00e0 un grande amico seguendolo in quasi tutte le peripezie, \u00e8 il secondo dopo Yoshikawa a credere in lui. Prima si tiene semplicemente in disparte, poi salva Onizuka dal licenziamento orchestrato da Anko su richiesta di Yoshikawa, per vedere se davvero Onizuka sia diverso dagli altri, per poi sostenerlo assiduamente. Solo nel manga, \u00e8 un accanito fumatore. Nel manga viene picchiato da Ai Tokiwa, una ragazza-scagnozzo della nuova preside, esperta di Taekwondo che si finge una ragazzina indifesa solo per picchiare selvaggiamente i ragazzi con la sua abilit\u00e0. La sua furia \u00e8 cos\u00ec elevata perch\u00e9 in passato il suo ex-ragazzo, quando ancora ci stava insieme, l'ha violentata insieme ad altri suoi amici. A seguito di questo Tokiwa tent\u00f2 il suicidio, si salv\u00f2 e la preside le da una nuova ragione per cui vivere, non fidandosi mai pi\u00f9 degli uomini e picchiando a sangue tutti coloro che cercano di sfiorarla. La ragazza viene fermata da Onizuka, poco dopo Kikuchi ha un confronto con lei, in cui lui schiva e blocca tutti i suoi attacchi (si \u00e8 allenato duramente insieme a Mayu per poter vincere) e, nonostante sia sconvolto quando lei gli rivela quel che le \u00e8 capitato, le spiega che un conto \u00e8 colpire chi cerca di farle del male, un altro \u00e8 adescare dei ragazzi innocenti solo per poterli picchiare, poich\u00e9 non c'entrano nulla con ci\u00f2 che le \u00e8 successo. \u00c8 ancora Onizuka a far capire alla ragazza che fa soltanto finta di essere forte, perch\u00e9 \u00e8 ancora terrorizzata per il suo passato, e che potr\u00e0 andare avanti solo avendo la forza di lasciarsi quella terribile disavventura alle spalle, inoltre dice a Kikuchi che potr\u00e0 essere lui l'uomo di cui lei potr\u00e0 fidarsi e su cui potr\u00e0 contare, per poi afferrare il ragazzo e la ragazza e spingerli l'uno verso l'altro, facendoli baciare. Kikuchi e Tokiwa sono sconvolti e si separano subito, facendosi le reciproche scuse. Sembra che tra i due vi sia del tenero, anche perch\u00e9 sono imbarazzati in compagnia l'uno dell'altra, come per Noboru ed Anko, il seguito deve essere dedotto dal lettore.\nKoji Fujiyoshi.\nTokyo, 12 giugno 1985\nAmico di Murai, prima cerca di cacciare Onizuka insieme a tutta la classe, poi diventando suo amico, avr\u00e0 la prova dell'amicizia del professore, il quale lo aiuter\u00e0 in una situazione molto difficile, ovvero quando perder\u00e0 i soldi per la gita di classe. Nel corso del manga si scopre che \u00e8 da tempo segretamente innamorato di Miyabi.\nTaadaki Kusano.\nTokyo, 24 ottobre 1985\nAmico di Murai, prima cerca di cacciare Onizuka insieme a tutta la classe, poi, diventando suo amico e insieme a Fujiyoshi e Kikuchi far\u00e0 gruppo con lui seguendolo in molte delle sue peripezie.\nMayu Wakui.\nTokyo, 28 settembre 1984\nMayu appare solo nel manga, nipote della preside della scuola, \u00e8 un ragazzo di una famiglia ricchissima che ha abbandonato la scuola da molto tempo, diventando un teppista ed \u00e8 capo di una banda di pi\u00f9 di 100 persone. Abilissimo con lo skateboard e nelle risse (i suoi calci sono micidiali, a detta di Kikuchi sono forti come le mazze da baseball), Mayu \u00e8 una sorta di idolo alle medie anche grazie alla sua bellezza straordinaria. Fa la sua prima apparizione nel numero 14 per aiutare Miyabi a dare nuovamente del filo da torcere a Onizuka. Ne diventer\u00e0 poi grande amico, soprattutto per come Onizuka risponde ai suoi continui scherzi. Ha una malattia terminale che potrebbe portarlo alla morte in qualunque momento, viene fatto intendere che il responsabile \u00e8 suo padre, un medico famoso che gli ha somministrato farmaci sperimentali che, per\u00f2, hanno distrutto la sua salute. Per questo Mayu ha lasciato la scuola e non si fida di nessun adulto, disprezzandoli profondamente, cercando di vivere ogni giorno come desidera, perch\u00e9 potrebbe essere l'ultimo ogni volta. Alla fine si vendicher\u00e0 del padre e taglier\u00e0 ogni rapporto con lui rivelando quel che gli ha fatto a tutti, facendosi aiutare da Kikuchi, e rovinando la carriera e la reputazione del genitore. La sua stima per Onizuka \u00e8 tale che, quando il professore viene minacciato da pi\u00f9 di 50 teppisti scolastici (alcuni di loro cercano di violentare Tokiwa, per poi essere picchiati a sangue da quest'ultima) mentre cerca di difendere Tokiwa, Mayu arriva con tutti i suoi 100 compagni e consente al professore di andare ad aiutare la studentessa (che cerca di picchiare Kikuchi nuovamente nei bagni), mentre lui e gli altri pensano a dare una lezione ai 50 aggressori.\nRicorrenti.\nHiroshi Uchiyamada.\nIwate, 29 aprile 1946\nVicepreside dell'istituto Kissh\u014d (Seirin nell'anime), \u00e8 il classico stereotipo dell'uomo giapponese di mezza et\u00e0. Carrierista frustrato, dedito solo al lavoro e con una situazione familiare non molto serena, Uchiyamada \u00e8 affezionatissimo alla sua auto, una Cresta bianca, comprata dopo anni di lavoro e sacrificio e che verr\u00e0 distrutta involontariamente per ben 4 volte da Onizuka, e ci\u00f2 porter\u00e0 il vicepreside ad odiare Eikichi, che vede come causa di tutti i suoi problemi, tanto da cercare in tutti i modi pretesti per licenziarlo. Ha una figlia, Yoshiko, che sembra essersi infatuata di Onizuka che le procura dei biglietti per alcuni concerti e la accompagna facendole anche da scorta, e una moglie che, probabilmente, lo tradisce con un altro uomo. Nel manga la storia di Uchiyamada viene approfondita: si scopre infatti che la sua famiglia era molto modesta e rimase da giovane orfano di padre, il quale insegnava all'Accademia Militare ed era molto affezionato ai suoi studenti (nel manga viene suggerito che sia morto durante un bombardamento che colp\u00ec l'accademia), tanto che Hiroshi decise di seguire le orme del genitore studiando con grandi sacrifici per diventare un insegnante. Sua madre era una donna forte che tuttavia godeva di una salute cagionevole, ma sostenne sempre il figlio nel suo percorso fino a spingerlo a mettere l'insegnamento e il legame coi suoi studenti davanti alle preoccupazioni per la sua salute. Da giovane Uchiyamada era un insegnante molto appassionato e pieno di entusiasmo (durante una gita salv\u00f2 la vita ad uno dei suoi studenti che rischiava di annegare), ma con il passare degli anni \u00e8 diventato un uomo disilluso e pieno di risentimento verso i giovani, mettendo la sua carriera e il prestigio personale davanti a quelli che un tempo erano stati gli ideali ai quali aspirava. Alla fine, Onizuka, con la sua dedizione e impegno pi\u00f9 verso gli studenti che verso il prestigio della scuola, far\u00e0 riaprire gli occhi a Uchiyamada, ricordandogli il vero significato di essere professore che lo porta a tornare a prendere le difese degli studenti e a rivedere la sua professione come avveniva all'inizio della sua carriera, ringraziando apertamente Onizuka per avergli fatto capire cosa significa davvero essere un educatore.\nRyoko Sakurai.\nTokyo, 2 agosto 1951\nLa preside della scuola, affezionatissima ad Onizuka, che difende e sostiene in qualsiasi occasione perch\u00e9 in lui vede il personaggio che potrebbe risolvere i problemi della scuola. \u00c8 solita servire al bar della scuola di tanto in tanto. Dopo essere stata aiutata da Onizuka anche lei a risolvere i problemi con una sua ex allieva (che a causa di un fraintendimento la odiava), avvia finalmente con lei un progetto molto ambizioso a cui pensava da tempo, la fondazione di una citt\u00e0 universitaria per giovani talenti, ancora deve scegliere il luogo e l'intero corpo insegnanti, ma ha gi\u00e0 deciso che Onizuka sar\u00e0 uno di loro. \u00c8 una donna dall'animo gentile, leale e che metterebbe a rischio la sua intera carriera e l'immagine dell'istituto per il bene dei suoi studenti e degli insegnanti.\nSuguru Teshigawara.\nInogashira, 18 febbraio 1976\nTeshigawara (soprannominato da Onizuka, che continua comunque a sbagliare la pronuncia del suo nome esatto, \"Tessy\" o \"Todai-kun\") \u00e8 un professore di matematica laureato all'universit\u00e0 di Tokyo (la prestigiosa Todai, abbreviazione di Tokyo Daigaku) Afflitto da un complesso di inferiorit\u00e0 nei riguardi del fratello e del padre, entrambi burocrati di successo, poich\u00e9 come ammette lo stesso Teshigawara: il padre lo maltrattava e umiliava di continuo per non avere dimostrato capacit\u00e0 di burocrate come gli altri familiari. Considerato la mela marcia della famiglia. Il padre infatti si vantava sempre che essi sono una stirpe di burocrati fin dall'epoca Edo. Teshigawara \u00e8 follemente innamorato di Fuyutsuki (tanto da spiarla di nascosto con un telescopio e riempire la sua stanza di sue fotografie) e odia profondamente Eikichi che considera selvaggio ed ignorante, tanto da volerlo uccidere a tutti i costi, diventando cos\u00ec il simbolo della frustrazione derivata dalla competitiva societ\u00e0 giapponese tanto criticata dall'autore. \u00c8 il professore personale di Hidemi Oota, anche se lei lo considera il suo schiavo e il suo feticista personale. Nell'anime uscir\u00e0 di scena per esaurimento nervoso dopo che Onizuka lo supera in un test di cultura e quindi allontanato dalla scuola, mentre nel manga verr\u00e0 sospeso per un mese dalla scuola per aver schiaffeggiato davanti a tutta la classe una sua studentessa per 50 volte rompendole anche i timpani. Una volta ritornato finger\u00e0 amicizia verso Onizuka, anche se in realt\u00e0 viene mostrato che nel privato si impegner\u00e0 a studiare un piano per ucciderlo, continuando nel frattempo la sua attivit\u00e0 di stalker nei confronti di Azusa. In seguito, approfittando del caos scatenato da una mail diffamatoria su Onizuka scritta da Uchimayada ai genitori degli studenti su suo suggerimento, rapir\u00e0 Fuyutsuki e la rinchiuder\u00e0 nel suo appartamento per costringerla a sposarlo; tuttavia il suo piano, grazie all'intervento di Onizuka e della sorella di Azusa, andr\u00e0 in fumo e ci\u00f2 gli causer\u00e0 un grave crollo nervoso: durante la fuga tramortisce un poliziotto rubandogli le armi e l'uniforme e, dopo aver sparato ad Onizuka quattro volte nel ventre, si diriger\u00e0 con Fuyutsuki all'istituto Kissho prendendola in ostaggio assieme alla preside e ad alcuni studenti della quarta sezione. Il successivo intervento di Onizuka e del suo amico poliziotto Saejima manda nuovamente in fumo i piani di Teshigawara e questo, ormai impazzito, si diriger\u00e0 sul tetto della scuola dove con bombe artigianali tenter\u00e0 di farsi saltare in aria non sopportando pi\u00f9 il mondo in cui vive accusandolo di averlo emarginato. Viene tempestivamente raggiunto da Onizuka, il suo amico poliziotto e i suoi studenti nel tentativo di fermarlo. In aiuto di Onizuka viene anche il fratello maggiore di Teshigawara. Giunti sul tetto Onizuka riesce a rompere la cisterna rendendo cos\u00ec inutilizzabili le sue bombe artigianali. Teshigawara tuttavia tenta comunque il suicidio, gettandosi dal tetto. Il fratello implora Teshigawara di fermarsi rivelandogli che la grande famiglia burocrate che rappresentavano ormai non esiste pi\u00f9 perch\u00e9 alcuni anni prima, a causa di un caso di mazzette nella sezione del Ministero di cui essi erano a capo, era venuto a galla. I rappresentanti del Ministero per evitare coinvolgimenti fecero ricadere la colpa sul fratello e sul padre di Teshigawara per non avere detto niente, usandoli come capri espiatori facendoli infine licenziare. Il fratello maggiore di Teshigawara trov\u00f2 infine un nuovo lavoro facendo da aiutante in un negozio di computer, ma il padre, avendo lavorato per tutta la vita come burocrate e che era a un passo dall'ottenere la promozione definitiva che lo avrebbe reso vice ministro, vedendosi perdere tutto quanto di colpo, dopo innumerevoli sacrifici di una vita intera \u00e8 infine impazzito, sedendosi tutto i giorni in una panchina vicino al ufficio dove lavorava, parla con un cellulare spento credendo di essere ancora al lavoro. Il fratello maggiore di Teshigawara ammette col suo fratellino di non averlo mai considerato una persona inferiore. Teshigawara alla fine riuscir\u00e0 a chiarirsi con la sua famiglia e finir\u00e0 per un breve periodo in prigione (per aver aggredito un poliziotto), dove si redimer\u00e0, anche grazie a Onizuka che mentir\u00e0 alla polizia dicendo di essere stato coinvolto in un incidente d'auto piuttosto che rivelare di essere stato colpito da Teshigawara con una pistola.\nRyuji Danma.\nNato a Tokyo il 13 settembre di 22 anni fa, grande amico di Eikichi dai tempi delle medie, ora Ryuji ha intrapreso la carriera di meccanico e ha aperto una sua officina, ogni tanto per\u00f2, viene coinvolto da Eikichi nelle sue scorribande e essendo affezionato ad Eikichi lo segue quindi ovunque.\nQuando erano gli oni-baku di Shonan e cio\u00e8 oni=demone (Onizuka) e baku=bomba (dal cognome di Ryuji \"Danma\" che significa \"esplosione\") avevano 16 anni e combattevano contro bande molto pi\u00f9 numerose, ma grazie alla loro straordinaria forza e al loro carisma fuori dal comune diventarono pian piano una leggenda. \u00c8 fidanzato con Nagisa, personaggio molto presente in Shonan Junai Gumi e che in GTO fa invece una sola apparizione.\nToshiyuki Saejima.\nTokyo, 2 aprile 1977Amico di liceo di Ryuji e Eikichi, \u00e8 a sua volta un ex teppista famoso per la ferocia e la bruttezza, tanto da essere chiamato \"il cane rabbioso di Kamakura\"; che ora lavora come poliziotto, anche se spesso ha le mani in affari molto loschi (tanto che si pu\u00f2 dire che usa il lavoro di poliziotto per facilitarsi nel contrabbando di merce illegale) nei quali cerca a volte di coinvolgere Eikichi. Nonostante a volte si dimostri annoiato e stufo del suo lavoro di poliziotto si arrabbia quando viene scambiato per un membro della Yakuza oppure quando viene definito \"sbirro corrotto\" da Ryuji.\nIchiro Okinoshima.\nIwate, 22 febbraio 1974\nAgente di spettacolo di Tomoko Nomura per l'agenzia Pink Elephant; viene forzatamente affiancato da Onizuka nel suo lavoro per la promozione di Tomoko ed \u00e8 bersaglio delle sue continue angherie. Si \u00e8 laureato presso l'universit\u00e0 Meiji in cui dirigeva un club di scopritori di idol. L'ammirazione che prova inizialmente per Tomoko si trasforma presto in amore, la ragazza per\u00f2 sembra non accorgersene e non lo ricambia.\nNaoko Moritaka.\nTokyo, 5 marzo 1975\nEccentrica e bella infermiera della scuola. Naoko prova un piacere erotico nel donare regolarmente il sangue. Essendo molto sensuale diventa in breve molto ricercata e famosa tra gli studenti della scuola.\nNao Kadena.\nOkinawa, 8 giugno 1974\nPersonaggio proveniente da Shonan Junai Gumi, prequel di GTO, nell'anime rimpiazza il personaggio di Naoko Moritaka nel ruolo di infermiera della scuola.\nIn passato \u00e8 stata una regina delle corse clandestine, ma lasci\u00f2 quel mondo dopo che il fratello ebbe un incidente quasi mortale.\nDato che il fratello necessitava di un costoso intervento chirurgico, senza il quale rischiava di morire in qualunque momento, decise di diventare infermiera per guadagnare la somma necessaria, senza esitare a trasformare le infermerie in dei negozietti di cosmetici e portafortuna.\nGuadagnata la cifra necessaria, la consegn\u00f2 ad un medico statunitense, il quale per\u00f2 si rivel\u00f2 essere un truffatore.\nDecisa a lasciare il lavoro, cambi\u00f2 idea dopo aver sfidato Onizuka in una corsa e dopo essersi chiarita col fratello, il quale aveva deciso di guadagnarsi da solo il denaro necessario all'operazione.\nNagisa Nagase.\nInogashira, 3 aprile 1979\nNagisa \u00e8 la fidanzata di Ryuji Danma fin dai tempi della scuola (la loro storia \u00e8 narrata nel prequel di GTO, Shonan Junai Gumi). Nel manga, quando Onizuka \u00e8 estremamente arrabbiato, e non ha voglia di insegnare alla classe, mette una videocassetta con Nagisa che spiega la lezione agli studenti. Nell'anime fa un'unica apparizione quando Onizuka e Danma discutono in un bar. In Shonan Junai Gumi \u00e8 invece un personaggio molto presente.\nHajime \"Fukuneo\" Fukuroda.\nTokyo, 4 novembre 1964\nProfessore di ginnastica dell'istituto, \u00e8 il classico stereotipo del coach macho-muscoloso. Fukuroda ammira il suo corpo e fa del suo meglio per tenersi in forma (a volte come risposta ai problemi si mette a fare dei piegamenti, infatti il suo motto \u00e8 \"Impara col corpo\"). Inoltre \u00e8 un maniaco che adora guardare le studentesse e gode nel far fare duri esercizi agli studenti. Si cimenta spesso in sfide agonistiche contro Onizuka, perdendo sempre; non si accorge infatti che l'avversario lo inganna, spesso con la complicit\u00e0 degli studenti. Nel manga ricorre anche al doping per battere Onizuka, invece nell'anime assume semplicemente un frullato di integratori e uova.\nTadashi Sakurai (Sakurada).\nTokyo, 1\u00ba febbraio 1963Chiamato Sakurada nell'anime per evitare di confonderlo con la Direttrice Ryoko, Sakurai Tadashi \u00e8 il professore d'inglese dell'istituto, ha 42 anni, sposato con un figlio ed il suo alcolico preferito \u00e8 il brandy. Spesso quando parla usa intercalari inglesi ma, nonostante insegni questa lingua, a volte se ne dimostra poco conoscitore, a causa del fatto che non ha mai potuto approfondire i suoi studi in America, suo grande desiderio mai realizzato per mancanza di denaro. Inizialmente fa poche apparizioni nei primi volumi del manga, avendo poi un ruolo di maggiore importanza pi\u00f9 avanti quando Miyabi Aizawa lo ricatta. Nel manga, Miyabi usa il feticismo di Sakurai, che ama spiare con una telecamera nascosta sotto le gonne delle ragazze quando vanno al bagno, per ricattarlo. Nell'anime, Miyabi ricatta Sakurai con delle immagini che lo mostrano vestito da donna, e lui semplicemente decide di fuggire dalla scuola. Nel manga viene anche mostrato un flashback sulla giovent\u00f9 infelice dell'uomo: infatti da ragazzo era oggetto di bullismo in quanto piuttosto piccolo per la sua et\u00e0 e per le sue grandi narici che gli avevano fatto guadagnare il soprannome di \"presa elettrica\"; mentre era in bagno a marinare la lezione di educazione fisica, al giovane Tadashi capit\u00f2 involontariamente di sbirciare la ragazza per la quale aveva una cotta, divenendo da allora un impenitente guardone, cosa che nella sua ottica assumeva la forma di una personale \"vendetta\" contro il genere femminile che lo aveva sempre deriso per il proprio aspetto.\nFuyumi Kujirakawa.\nNel manga il suo ruolo \u00e8 alquanto marginale, nell'anime le \u00e8 stato dedicato un episodio intero (episodio 20).\n2\u00ba anno, Classe F.\nPer la sua giovane et\u00e0 \u00e8 una delle ragazze pi\u00f9 alte della scuola. Gli studenti stessi la considerano una leggenda.\nL'altezza di Fuyumi Kujirakawa infatti \u00e8 di un 1m 81cm. \nData la sua altezza \u00e8 molto portata nello sport, soprattutto il basket.\nMolte scuole sportive le offrirono una borsa di studio, ma lei le rifiut\u00f2 tutte, iscrivendosi infine al club del fumetto.\n\u00c8 segretamente innamorata di Kunio Murai, fin dal primo anno di scuola.\nIn passato dei ragazzi la presero in giro per il fatto che fosse troppo alta, e Murai intervenne per difenderla.\nDa quel giorno circolarono voci che Fuyumi fosse perdutamente innamorata di lui.\nBench\u00e9 fosse passato pi\u00f9 di un anno, l'amore di Fuyumi per Murai non \u00e8 cambiato.\nDecide infine di scrivergli una lettera d'amore con su scritto solo la sezione della classe e l'iniziale del suo nome (F)\nMurai insieme ai suoi amici non ha idea di chi possa essere, -dato che non spiega se \u00e8 del primo o secondo anno, e che le ragazze con la iniziale F sono molto numerose- e cerca di capire di chi si possa trattare.\nArrivando infine a ipotizzare che possa trattarsi di Akane Fujita: una delle ragazze pi\u00f9 carine e pi\u00f9 popolari della scuola, arrivata al terzo posto della festa della cultura popolare.\nNonostante l'eccitazione degli amici e la speranza che possa trattarsi di Akane, Murai \u00e8 in parte riluttante a credere che una delle ragazze pi\u00f9 popolari, si sia potuta interessare ad un tipo come lui, avendo infine dei forti dubbi.\nMurai viene infine chiamato da Fuyumi chiedendogli se ha letto la lettera.\nMa lei spiega di essere solo la messaggera.\nPortando Murai fuori, domanda cosa pensa di fare con la ragazza della lettera, spiegando se gli possa piacere dopo averla letta.\nMurai ammette che se non sa nemmeno di chi si possa trattare oh chi possa essere, e non \u00e8 capace di giudicare e che \u00e8 ben poco quello che pu\u00f2 considerare dalla lettera.\nFuyumi gli chiede di pensarci meglio aspettando una sua risposta pi\u00f9 tardi.\nNel vedere Kujirakawa giocare a basket rammentano quello che accadde in passato quando Murai la difese, capendo che anche lei ha come iniziale la F intuiscono che potrebbe trattarsi di lei.\nMurai, rimasto solo sul tetto della scuola, continua a riflettere.\nKujirakawa lo raggiunge poco dopo chiedendogli se ha infine deciso cosa voglia fare, spiegando che le ragazze fanno spesso cos\u00ec.\nAvendo paura di una delusione, o temendo che al ragazzo che gli piace abbia gi\u00e0 un'altra, perdono fiducia in se stesse e temono di rimanere ferite.\nMurai ammette infine di essere lusingato che la misteriosa ragazza F sia interessata a lui, ma spiega che forse \u00e8 innamorato di Akane Fujita.\nFuyumi decide infine di dire che la ragazza con la F della lettera si tratta proprio di lei.\nDecidendo infine di fare da angelo custode tra i due, credendo che tutto finir\u00e0 per il meglio.\nFuyumi Riferisce il messaggio ad Akane per incontrare Murai al parco, in quel mentre Akane riceve una chiamata al cellulare dal suo ex ragazzo.\nBen che Akane dica che con lui sia finita, non lo mostra molto apertamente.\nKujirakawa intuisce che potrebbe esserci ancora qualcosa e comincia ad avere dei dubbi su quello che potrebbe accadere.\nMentre Murai gira per il parco, incontra Akane che viene portata via a forza da un altro ragazzo che si rivela poi essere il suo ex: Hiden.\nHiden consiglia a Murai di lasciare perdere Akane, definendola una ragazza capricciosa ed egocentrica.\nMurai tuttavia desideroso di proteggerla tenta di attaccare Hiden, che tuttavia, avendo fatto box alle superiori, lo mette al tappeto.\nHiden accusa Akane che \u00e8 colpa sua se tutto questo \u00e8 accaduto, dicendo di non avergli dato tempo di spiegare che non ha mai avuto un'altra ragazza come Akane credeva.\nAkane abbraccia felicemente Hiden chiarendo il malinteso.\nKujirakawa, avendo un brutto presentimento, aveva deciso di andare nel parco per cercarli.\nTrovando Murai a terra lo soccorre. \nAkane in lacrime spiega che \u00e8 stata colpa sua e non Hiden e si allontana insieme a lui, lasciando Murai a terra.\nMurai ride con un misto, di divertimento, delusione e tristezza, ammettendo che in fondo sospettava che le cose stavano andando troppo bene e per averci creduto troppo, si \u00e8 ridotto cos\u00ec.\nComprendendo che \u00e8 colpa sua, Kujirakawa \u00e8 rattrista per ci\u00f2 che \u00e8 successo, vedendo che tutto quello che aveva cercato di fare perch\u00e9 finisse bene, si \u00e8 rivelato un totale disastro. Chiedendo infine scusa a Murai, per l'accaduto.\nMurai non preoccupandosene si allontana, Fuyumi cerca di aiutarlo ma viene allontanata aspramente da lui non volendo essere compatito. \nVedendo improvvisamente Onizuka in compagnia di sua madre in barca, Murai si butta nel lago per fermarlo.\nTuttavia incapace a nuotare rischiando infine di annegare.\nFuyumi cerca di prendere la sua mano, Onizuka gli arriva addosso con la barca colpendolo in testa.\nArrivato ormai il tramonto, Murai intento a cercare di strangolare Onizuka per la sciocchezza compiuta, la madre di Murai parla con Kujirakawa, che va tutto bene, che sono delusioni come queste a renderci pi\u00f9 forti.\nFuyumi spera con questa esperienza di essere diventata un po' pi\u00f9 forte. Salutando la madre di Murai infine si allontana.\nLa madre strattona il figlio per un orecchio consigliando di accompagnare a casa Kujirakawa, dicendo al figlio che se non si accorger\u00e0 di certi particolari continuer\u00e0 ad avere delusioni d'amore. \nMurai capisce infine che \u00e8 stata Fuyumi Kujirakawa ad avergli scritto la lettera, capendo che lei sapeva sempre dove cercarlo.\nGiunto davanti ad un incrocio vede Fuyumi su un pullman.\nLa ragazza si volta improvvisamente guardando Murai. Ma le portiere ormai si chiudono e il Pullman comincia a partire.\nMurai corre urlando a Kujirakawa, dicendo che aveva capito che si trattava di lei nella lettera. \nKujirakawa a questa rivelazione sembra sorridere.\nMurai, tuttavia, inciampa cadendo infine a terra, vedendo il pullman allontanarsi con Fuyumi che lo guarda preoccupata.\nDopo questo episodio Kujirakawa non viene pi\u00f9 mostrata. Non \u00e8 chiaro se continuer\u00e0 a vedersi a scuola con Murai. Tuttavia, quando vanno in vacanza ad Okinawa, Onizuka disegna sulla schiena di Murai mentre dorme una dichiarazione che Murai e Kujirakawa stanno insieme, lasciando intendere quindi che i due sono riusciti a rivedersi e hanno iniziato a frequentarsi.\nKujirakawa ricompare nel manga, poco dopo, nelle isole di vacanza vinte da Onizuka che guarda indispettita Murai prendere il sole per un commento che prendeva in giro le ragazze alte. La loro storia proseguir\u00e0 ed infine i due cominceranno a frequentarsi."}
{"id": "2745703", "revid": "288031", "url": "https://it.wikipedia.org/wiki?curid=2745703", "title": "Arciospedale di Santo Spirito in Sassia", "text": ""}
{"id": "2745706", "revid": "326822", "url": "https://it.wikipedia.org/wiki?curid=2745706", "title": "Capitoli di GTO", "text": ""}
{"id": "2745712", "revid": "339392", "url": "https://it.wikipedia.org/wiki?curid=2745712", "title": "Vegekou", "text": ""}
{"id": "2745715", "revid": "1356", "url": "https://it.wikipedia.org/wiki?curid=2745715", "title": "Cardine massimo", "text": ""}
{"id": "2745726", "revid": "287204", "url": "https://it.wikipedia.org/wiki?curid=2745726", "title": "Anatole de Barth\u00e9lemy", "text": "Biografia.\nQuando il padre, Hyacinthe-Claude Felix, allora sotto-prefetto, amministrava il dipartimento della Saona e Loira, Anatole de Barthelemy avendo notato una moneta gallica non identificata in una collezione privata, redasse immediatamente una memoria apparsa nel 1838 nella \"Revue numismatique\" di Cartier e la Saussaye.\nDopo questo primo inizio, a diciassette anni in una scienza cui fornir\u00e0 pi\u00f9 tardi due manuali, uno per la antichit\u00e0, uno per il Medioevo e l'evo moderno, e ai progressi della quale ha lavorato fino alla sua morte, egli gi\u00e0 appare come membro di varie societ\u00e0 scientifiche. Nominato ispettore del Dipartimento della Loira, Barth\u00e9lemy sedette nel bureau del nono Congresso Scientifico, riunito in Lione nel settembre 1841, e lesse in seduta pubblica una relazione sulla alcuni monumenti religiosi e feudali di Forez.\nDivenne, passati pochi mesi, membro residente della Soci\u00e9t\u00e9 des Antiquaires de France mentre fu chiamato come allievo interno della \u00c9cole des chartes nel dicembre 1842.\nSeguendo i desideri della famiglia Barth\u00e9lemy studi\u00f2 diritto a Poitiers dove, dopo la laurea, assistette il padre come segretario particolare nella gestione della Charente-Inf\u00e9rieure. Nominato segretario generale delle C\u00f4tes-du-Nord, il 2 novembre 1845, rinunci\u00f2 al titolo di membro residente della Soci\u00e9t\u00e9 des Antiquaires de France per essere solo un corrispondente. Rimase segretario generale delle C\u00f4tes-du-Nord per pi\u00f9 di nove anni, fino a che il governo imperiale lo chiam\u00f2, il 31 dicembre 1854, al posto di sotto-prefetto di Belfort.\nQuindi, anche se avrebbe preferito la successione del suo amico Duchalais al Cabinet des m\u00e9dailles de la Biblioth\u00e8que imp\u00e9riale, Barth\u00e9lemy part\u00ec un po' a malincuore per Belfort in cui si trov\u00f2 alle prese con fervide passioni politiche di cui fin\u00ec per essere la vittima.\nNominato cavaliere della L\u00e9gion d\u2019honneur sul campo di battaglia il 31 dicembre 1859, fu trasferito, il 1\u00ba maggio 1860, \u00e0 Neufch\u00e2tel ma, appena installatosi, sollecit\u00f2 ed ottenne, il 20 dicembre dello stesso anno, la messa in aspettativa temporanea che quindi divenne definitiva.\nUna volta installato definitivamente a Parigi, Barth\u00e9lemy cominci\u00f2 a pubblicare un nuovo zelo. La numismatica, che era rimasta la sua scienza preferita fin dall'adolescenza, non gli imped\u00ec di dedicare parte del suo tempo libero ad altri settori dell'archeologia e della stessa storia. Riprese e prosegu\u00ec fino al sesto volume la raccolta, iniziata nel 1855 con Geslin de Bourgogne, intitolata: \"Anciens \u00e9v\u00each\u00e9s de Bretagne, histoire et monuments\" ; aggiorn\u00f2 il \"Nobiliaire d'Alsace\" e pubblic\u00f2 dei documenti inediti sulla Ligue in Bretagna; contribu\u00ec pi\u00f9 di chiunque altro a fondare la \"Revue de Champagne\" e a rilanciare la \"Revue numismatique\".\nContribu\u00ec a importanti periodici quali \"Biblioth\u00e8que de l'\u00c9cole des Chartes\", la \"Revue arch\u00e9ologique\", la \"Revue des questions historiques\", la \"Revue celtique\", con molti articoli che spaziavano su praticamente tutti i campi della storia di Francia.\nPercorrendo la Francia, esplorando i musei, risvegliano e sostenendo le vocazioni, indicando i punti interessanti da riconoscere e ricercare, Barth\u00e9lemy semin\u00f2 ovunque la buona parola. Le energiche sollecitazioni di qualche membro dell'\u2019Acad\u00e9mie des inscriptions lo decisero a porre la sua candidatura. Malgrado l'et\u00e0 presiedette questa Accademia nel 1900, ma, poich\u00e9 in quell'anno la sua salute si era deteriorata, dovette sostituirlo a pi\u00f9 riprese il vice presidente Robert Charles de Lasteyrie. Dopo aver trovato nuovo vigore con il nuovo secolo, la morte lo port\u00f2 via dopo una breve malattia."}
{"id": "2745738", "revid": "729019", "url": "https://it.wikipedia.org/wiki?curid=2745738", "title": "Castello di Forza d'Agr\u00f2", "text": "Il castello di Forza d'Agr\u00f2 \u00e8 una fortificazione di Forza d'Agr\u00f2, comune italiano della citt\u00e0 metropolitana di Messina, in Sicilia.\nStoria.\nL'edificio, costruito nel sec. XI, si trova a 420 m s.l.m. forse sui ruderi di una costruzione preesistente. Si accede tramide una lunga e ripida scalinata in pietra.\nNel 1595 venne restaurato ad opera dei giurati e dei deputati del paese. All'interno della cinta muraria sono visibili i resti della chiesa del S.S. Crocifisso, i magazzini delle granaglie e gli alloggiamenti dei soldati.\nNel 1676, durante la Rivolta antispagnola di Messina, il castello rimase fedele alla Corona, per questo venne assediato e conquistato dai francesi; questi lo misero sotto la giurisdizione militare di Savoca che poco prima aveva capitolato un vantaggioso armistizio con gli stessi francesi. Proprio durante quel periodo travagliato, si consum\u00f2 nel castello un feroce massacro, ordito da \"don Antonio de Hox\", nobile francese e capitano del castello, fermamente intenzionato a diventare signore di Forza d'Agr\u00f2. Lo stesso \"don Antonio\", dovendo consegnare al fratello \"Giacomo\" il comando del castello, lo attir\u00f2 dentro il maniero con la scusa di una cena di benvenuto, in occasione della quale ci sarebbe stato il passaggio delle consegne. \"Giacomo\", non sospettando nulla, vi si rec\u00f2 con i suoi famigliari; dopo una succulenta cena, \"don Giacomo De Hox\" ed i suoi famigliari vennero uccisi e fatti a pezzi dagli sgherri di \"don Antonio\". Era la notte del 24 luglio 1676. Per non attirare sospetti sulla sua persona, \"Antonio De Hox\" fece spargere la voce che il fratello aveva deciso di lasciare nottetempo il castello. I cadaveri delle vittime, a quanto sembra, non vennero pi\u00f9 ritrovati.\nAi primi dell'Ottocento, il castello venne occupato dalle truppe inglesi, le quali vi apportarono alcune modifiche architettoniche.\nDal 1876, per circa 100 anni \u00e8 stato adibito a cimitero comunale. Al momento il cimitero \u00e8 in stato decadente, la maggior parte delle tombe \u00e8 priva di manutenzione, molte sono sprofondate ed aperte.\nIl castello \u00e8 oggigiorno anche privo di dispositivi di sicurezza, per cui la visita, peraltro possibile, \u00e8 potenzialmente molto pericolosa."}
{"id": "2745740", "revid": "767487", "url": "https://it.wikipedia.org/wiki?curid=2745740", "title": "Locked In (film)", "text": "Locked In \u00e8 un film del 2010 diretto da Suri Krishnamma e scritto da Ronnie Christensen.\nTrama.\nJosh (Ben Barnes) non riesce a darsi pace per aver provocato il coma della figlia Brooke in un incidente d'auto. L'uomo cercher\u00e0 di aiutarla e nel viaggio per ricomporre il puzzle che le salver\u00e0 la vita scoprir\u00e0 che in realt\u00e0 sta lottando per salvare la sua di vita."}
{"id": "2745741", "revid": "62004", "url": "https://it.wikipedia.org/wiki?curid=2745741", "title": "Nippo-Endeka", "text": ""}
{"id": "2745743", "revid": "62004", "url": "https://it.wikipedia.org/wiki?curid=2745743", "title": "Team Nippo-Endeka", "text": ""}
{"id": "2745745", "revid": "697352", "url": "https://it.wikipedia.org/wiki?curid=2745745", "title": "Sfera Genki", "text": ""}
{"id": "2745746", "revid": "697352", "url": "https://it.wikipedia.org/wiki?curid=2745746", "title": "Galaxi Genkidama", "text": ""}
{"id": "2745747", "revid": "29128284", "url": "https://it.wikipedia.org/wiki?curid=2745747", "title": "JanKen Punch", "text": ""}
{"id": "2745751", "revid": "124375002", "url": "https://it.wikipedia.org/wiki?curid=2745751", "title": "Giulio Cesare Giacobbe", "text": "Biografia.\nDopo avere conseguito a quattordici anni il diploma di Avviamento Commerciale, date le modeste condizioni economiche, si d\u00e0 a lavorare, dedicandosi a diversi mestieri, continuando per\u00f2 a studiare privatamente. A sedici anni consegue il diploma di Licenza Media, a diciassette quello di Licenza Ginnasiale. A diciotto anni si iscrive al Liceo Classico \"Andrea Doria\" di Genova che frequenta per due anni. Contemporaneamente consegue l'abilitazione come tecnico radiologo. Chiamato al servizio militare nel 1961, esercita come tecnico radiologo presso gli ospedali militari di Roma e di Chieti. In quest'ultima citt\u00e0 consegue la maturit\u00e0 classica presso il Liceo Classico \"Gianbattista Vico\". Ritornato a Genova, nel 1963 si iscrive alla Facolt\u00e0 di Filosofia e lavora come tecnico radiologo all'ospedale S.Martino. Nel 1966 si sposa con Franca Longo, da cui avr\u00e0 il figlio Yuri due anni dopo. Nel 1967 si laurea con una tesi su testi latini concernenti la rivoluzione scientifica rinascimentale, relatore il prof. Evandro Agazzi. Ottiene un contratto di ricerca del CNR presso la Domus Galilaeana di Firenze. Vince il concorso dell'Accademia dei Lincei per le Scienze Filosofiche. Contemporaneamente lavora come insegnante di Lettere nella Scuola Media, dove diventa di ruolo per concorso nel 1971. Nel 1972 gli viene assegnata la cattedra di Storia delle Matematiche presso la Facolt\u00e0 di Lettere e Filosofia dell'Universit\u00e0 di Genova. Gli viene poi affidata la cattedra di Storia del Rinascimento e quella di Storia della Logica, con la quale, in seguito a concorso, diventa professore associato di ruolo. Nel 1979 nasce sua figlia Dafne. Nel 1995 muore suo figlio Yuri, divorzia e si dedica allo studio della psicologia e del buddhismo. Consegue il Ph.D, titolo accademico americano, presso l'International Institute of Pneumiatrics della California con specializzazione in Psicologia analitica. Segue il corso quadriennale di formazione in psicoterapia presso l'Istituto di Psicosintesi di Firenze fondato da Roberto Assagioli. Si sottopone ad analisi personale con Giorgio Fresia, discepolo dello stesso Assagioli. Segue corsi di formazione in biodinamica, Gestalt, terapia rogersiana, analisi transazionale, terapia di gruppo, psicoterapia umanistica, programmazione neurolinguistica. Si iscrive all'Albo degli Psicologi della Liguria presso il quale ottiene l'autorizzazione all'esercizio della psicoterapia. Conduce seminari pubblici gratuiti sulle tecniche antistress presso il Comune di Genova. Con il libro \"La psicologia dello Yoga\", pubblicato dall'Universit\u00e0 di Genova, analizza il testo sanscrito dello \"Yoga Sutra\" di Patanjali rivelando che non si tratta, come \u00e8 stato tramandato dalla tradizione fino ad oggi, di un trattato di metafisica, bens\u00ec di un manuale descrittivo del \"Raja Yoga\", la prima originale tecnica della tradizione yogica atta a realizzare uno stato di trance (\"Kaivalya\") in cui si percepisce il totale vuoto mentale, considerato dalla tradizione orientale uno stato di massima beatitudine (\"SatChitAnanda\"). Gli viene assegnata la cattedra di Fondamenti delle Discipline Psicologiche Orientali.\nDal 1999 inizia a pubblicare libri di divulgazione scientifica che ottengono un grande successo di pubblico.\nCon \"Come smettere di farsi le seghe mentali e godersi la vita\" divulga la scoperta che il nostro pensiero \u00e8 normalmente automatico ed \u00e8 prodotto dai traumi registrati in memoria. Con \"Alla ricerca delle coccole perdute\" fonda la psicologia evolutiva, che individua nel mancato sviluppo della personalit\u00e0 adulta la causa della \"sindrome infantile\", diffusissima nelle societ\u00e0 industriali (in seguito, con \"La paura \u00e8 una sega mentale\" propone un suo \"training per lo sviluppo della personalit\u00e0 adulta\" che risulta risolutivo per tale sindrome). Con \"Come diventare un buddha in cinque settimane\" dimostra che l'insegnamento originale di Buddha \u00e8 stato fino ad oggi dimenticato ed \u00e8 ricostruibile sulla scorta degli \"Otto Nobili Sentieri\", praticabili da chiunque, per cui propone un metodo pratico per la realizzazione dello \"stato di buddhit\u00e0\". Con \"Come diventare bella ricca e stronza\" (tradotto anche in giapponese) rivela alle donne il segreto della seduzione. Con \"Se li ami non muoiono mai\" propone una terapia atta a gestire la perdita di persone care. Con \"Come cambiare il proprio passato con il trapianto di memoria\" propone una terapia atta a neutralizzare i traumi pregressi. Con \"Lo zen per tutti. Ovvero come vivere nella realt\u00e0\" e \"Il Buddha. La sua vita e il suo vero insegnamento\" prosegue la sua opera di divulgazione delle filosofie orientali."}
{"id": "2745753", "revid": "287204", "url": "https://it.wikipedia.org/wiki?curid=2745753", "title": "1. division 1961", "text": "La 1. Division 1961 \u00e8 stata la 48\u00aa edizione della massima serie del campionato danese di calcio conclusa con la vittoria del Esbjerg, al suo primo titolo.\nCapocannoniere del torneo fu J\u00f8rgen Ravn del KB con 26 reti.\nClassifica finale.\n(*) Squadre neopromosse"}
{"id": "2745754", "revid": "697352", "url": "https://it.wikipedia.org/wiki?curid=2745754", "title": "Genkidama Universale", "text": ""}
{"id": "2745757", "revid": "476256", "url": "https://it.wikipedia.org/wiki?curid=2745757", "title": "Final Shine Attack", "text": ""}
{"id": "2745758", "revid": "476256", "url": "https://it.wikipedia.org/wiki?curid=2745758", "title": "Attacco abbagliante finale", "text": ""}
{"id": "2745761", "revid": "29128560", "url": "https://it.wikipedia.org/wiki?curid=2745761", "title": "Garick Cannon", "text": ""}
{"id": "2745762", "revid": "29128578", "url": "https://it.wikipedia.org/wiki?curid=2745762", "title": "Jan-Ken", "text": ""}
{"id": "2745763", "revid": "638792", "url": "https://it.wikipedia.org/wiki?curid=2745763", "title": "Kamehameha finale", "text": ""}
{"id": "2745764", "revid": "287204", "url": "https://it.wikipedia.org/wiki?curid=2745764", "title": "1. division 1960", "text": "La 1. Division 1960 \u00e8 stata la 47\u00aa edizione della massima serie del campionato danese di calcio conclusa con la vittoria del AGF, al suo quarto titolo.\nCapocannoniere del torneo fu Harald Nielsen dal Frederikshavn fI con 19 reti.\nClassifica finale.\n(*) Squadre neopromosse"}
{"id": "2745766", "revid": "1782831", "url": "https://it.wikipedia.org/wiki?curid=2745766", "title": "Georg Eder", "text": "Biografia.\nEder nacque il 6 marzo 1928 a Mattsee, a nord di Salisburgo. Dopo la scuola, nel 1946 inizi\u00f2 a frequentare il seminario arcivescovile \"Borrom\u00e4um\" di Salisburgo, ove consegu\u00ec la maturit\u00e0. Georg Eder entr\u00f2 successivamente nel seminario arcivescovile salisburghese.\nIl 15 luglio 1956 ricevette l'ordinazione sacerdotale dall'arcivescovo di Salisburgo, Andreas Rohracher. Nel 1960 venne nominato segretario dell'arcivescovo e negli anni successivi ha continuato i suoi studi teologici laureandosi nel 1964 con una tesi sullo Spirito Santo.\nNel 1965 venne nominato parroco a Lofer. Dal 1968 al 1970 prest\u00f2 servizio a W\u00f6rgl come segretario per le porzioni tirolesi dell'arcidiocesi. Nel 1970 divenne parroco di Altenmarkt im Pongau e nel 1981 divenne anche decano di Altenmarkt.\nIl 21 dicembre 1988, dopo le dimissioni del suo predecessore, venne scelto dal capitolo della cattedrale di Salisburgo quale arcivescovo ed ottenne la nomina pontificia da papa Giovanni Paolo II il 17 gennaio 1989.\nDal 1994 al 1996 promosse un sinodo diocesano per promuovere una discussione all'interno della Chiesa e per salvaguardare l'unit\u00e0 della Chiesa universale. La valutazione di questo sinodo fu generalmente positiva, anche se a suo tempo non mancarono le critiche circa la questione delle vocazioni sacerdotali, sul matrimonio e sulla famiglia. Fu nell'attenzione dei media anche la controversia sul tema della morale sessuale.\nIl 23 novembre 2002 si dimise dalla carica di arcivescovo per raggiunti limiti d'et\u00e0; gli succedette Alois Kothgasser, fino ad allora vescovo di Innsbruck.\nMor\u00ec il 19 settembre 2015 all'et\u00e0 di 87 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2745767", "revid": "339392", "url": "https://it.wikipedia.org/wiki?curid=2745767", "title": "Giornale di bordo", "text": ""}
{"id": "2745769", "revid": "29128663", "url": "https://it.wikipedia.org/wiki?curid=2745769", "title": "Big Bang Kamehameha", "text": ""}
{"id": "2745770", "revid": "29128688", "url": "https://it.wikipedia.org/wiki?curid=2745770", "title": "Final Kamehameha", "text": ""}
{"id": "2745772", "revid": "1149807", "url": "https://it.wikipedia.org/wiki?curid=2745772", "title": "Kai\u014dken", "text": ""}
{"id": "2745773", "revid": "1149807", "url": "https://it.wikipedia.org/wiki?curid=2745773", "title": "Kaioken", "text": ""}
{"id": "2745776", "revid": "29128744", "url": "https://it.wikipedia.org/wiki?curid=2745776", "title": "Kai-o-ken", "text": ""}
{"id": "2745777", "revid": "287204", "url": "https://it.wikipedia.org/wiki?curid=2745777", "title": "1. division 1959", "text": "La 1. Division 1959 \u00e8 stata la 46\u00aa edizione della massima serie del campionato danese di calcio conclusa con la vittoria del B 1909, al suo primo titolo.\nCapocannoniere del torneo fu Per Jensen del KB con 20 reti.\nClassifica finale.\n(*) Squadre neopromosse"}
{"id": "2745783", "revid": "125682754", "url": "https://it.wikipedia.org/wiki?curid=2745783", "title": "Magic Mouse", "text": "Il Magic Mouse \u00e8 un mouse multi-touch prodotto e venduto da Apple Inc. \u00c8 stato annunciato e messo in vendita per la prima volta il 20 ottobre 2009. Il Magic Mouse di Apple \u00e8 il primo mouse consumer ad avere funzionalit\u00e0 multi-touch. Come i precedenti prodotti che dispongono di questa tecnologia (iPhone, iPod touch e multi-touch touchpad), il Magic Mouse consente all'utente di interagire con il computer tramite gestures, comandi impartiti con una o pi\u00f9 dita contemporaneamente. La parte superiore \u00e8 una superficie bianca e liscia e l'intero mouse \u00e8 un pulsante. \u00c8 possibile scorrere in qualsiasi direzione con un dito, sfogliare pagine web e foto con due dita e fare clic e doppio clic dove si preferisce.\nIl Magic Mouse richiede un computer Apple con Mac OS X 10.5.8 o superiori e la connettivit\u00e0 Bluetooth. Pu\u00f2 essere configurato per essere usato anche da mancini, invertendo il tasto destro e il tasto sinistro e ha un sistema di puntamento laser molto pi\u00f9 sensibile e reattivo dei precedenti mouse Apple. Dal suo lancio, \u00e8 stato anche incluso, insieme ad una rinnovata tastiera senza fili, nei nuovi iMac. Utilizza due pile AA assicurando un'autonomia di 4 mesi con uso blando e 45 giorni con utilizzo intenso.\nApple, il 13 ottobre 2015 ha rilasciato una versione aggiornata del Magic Mouse, presentando il nuovo Magic Mouse 2, assieme alla Magic Keyboard e al Magic Trackpad 2.\nGesti del Magic Mouse.\nClic.\nQuesto gesto permette di fare clic e doppio clic ovunque sulla superficie Multi-Touch del mouse.\nClic con due tasti.\nAbilitando il clic secondario in Preferenze di Sistema \u00e8 possibile usare il Magic Mouse come un mouse a due tasti. I mancini possono anche invertire i pulsanti.\nScorrimento a 360\u00b0.\nSfiorando la superficie Multi-Touch con un dito \u00e8 possibile scorrere in qualsiasi direzione e spostarsi a 360\u00b0.\nZoom dello schermo.\nTenendo premuto il tasto Command sulla tastiera e scorrendo con un dito sul Magic Mouse \u00e8 possibile ingrandire gli elementi.\nSfiorare con due dita.\n\u00c8 possibile sfogliare con due dita le pagine web in Safari o le immagini in Foto.\nAltro.\nSe si esegue un doppio tocco con due dita \u00e8 possibile aprire Mission Control."}
{"id": "2745785", "revid": "29128875", "url": "https://it.wikipedia.org/wiki?curid=2745785", "title": "Akkumaitokosen", "text": ""}
{"id": "2745786", "revid": "29128890", "url": "https://it.wikipedia.org/wiki?curid=2745786", "title": "Bakuhatsuha", "text": ""}
{"id": "2745798", "revid": "767487", "url": "https://it.wikipedia.org/wiki?curid=2745798", "title": "Amore e morte nel giardino degli dei", "text": "Amore e morte nel giardino degli dei \u00e8 un film del 1972, diretto dal regista Sauro Scavolini.\nTrama.\nUn professore d'ornitologia affitta una villa isolata nei dintorni di Spoleto all'interno d'un grande parco, per portare avanti degli studi su alcuni tipi di uccelli. Durante una passeggiata nel bosco rinviene sotto un albero dei vecchi nastri magnetici e, incuriosito dalla scoperta, li ripulisce e inizia ad ascoltarli: vi sono incise alcune sedute psicanalitiche d'una donna, Azzurra e, a partire da ci\u00f2 che la donna racconta, si sviluppa la vicenda del rapporto tra lei e il fratello Manfredi, legati sin dall'infanzia da un rapporto morboso di amore-odio. A un certo punto, Azzurra aveva deciso di sposare il musicista Timothy, causando la gelosia del fratello che, fingendo di partire per l'India, s'era invece nascosto in un appartamento in citt\u00e0, intrecciando una relazione con Viola. Ma anche Azzurra era gelosa, quindi aveva tentato il suicidio, soccorsa proprio da Viola che, da quel momento, s'era legata a lei. Qui i nastri s'interrompono, ma un giorno il professore, di ritorno da una passeggiata, trova un'altra bobina, lasciata in casa da un misterioso visitatore, entrato nella villa durante la sua assenza, e sulla quale \u00e8 inciso il finale tragico della vicenda."}
{"id": "2745800", "revid": "69794", "url": "https://it.wikipedia.org/wiki?curid=2745800", "title": "Alois Kothgasser", "text": "Biografia.\nMonsignor Alois Kothgasser nacque a Sankt Stefan im Rosental il 29 maggio 1937.\nFormazione e ministero sacerdotale.\nDopo essersi diplomato alla scuola superiore \"Don Bosco\" di Unterwaltersdorf, nel 1955 entr\u00f2 nella Societ\u00e0 Salesiana di San Giovanni Bosco. Dopo tre anni di lavoro come educatore a Unterwaltersdorf e Klagenfurt, inizi\u00f2 a studiare teologia presso il Pontificio Ateneo Salesiano del quartiere Crocetta di Torino.\nIl 9 febbraio 1964 fu ordinato presbitero a Torino da monsignor Giuseppe Cognata. Nel 1968 consegu\u00ec il dottorato in teologia presso la sede di Roma del Pontificio Ateneo Salesiano con una tesi intitolata \"Lo sviluppo dei dogmi e la funzione dello Spirito Paraclito secondo le dichiarazioni del Concilio Vaticano II\". Dal 1968 al 1978 fu professore di teologia dogmatica (focalizzata sull'antropologia teologica) a Roma. Dal 1978, per due anni, fu professore associato presso l'Universit\u00e0 Pontificia Salesiana, dove prest\u00f2 anche servizio come direttore dell'Istituto di Spiritualit\u00e0 Salesiana. Dal 1982 al 1997 fu professore di teologia dogmatica all'Alta Scuola Filosofico-Teologica dei Salesiani di Benediktbeuern. Dal 1982 al 1988 e dal 1994 al 1997 fu rettore di questo ateneo.\nMinistero episcopale.\nIl 10 ottobre 1997 papa Giovanni Paolo II lo nomin\u00f2 vescovo di Innsbruck. Ricevette l'ordinazione episcopale il 23 novembre successivo dal vescovo emerito di Innsbruck Reinhold Stecher, coconsacranti il vescovo di Graz-Seckau Johann Weber e quello di Bolzano-Bressanone Wilhelm Egger.\nNel 2001 il cardinale Carlo Furno, gran maestro dell'Ordine equestre del Santo Sepolcro di Gerusalemme, lo nomin\u00f2 commendatore con placca. Ricevette l'investitura il 30 luglio 2001 nella basilica dell'Assunta di Maria Plain da Maximilian F\u00fcrnsinn, gran priore della luogotenenza d'Austria.\nDal 2002 fece parte del \"gruppo di San Gallo\", un gruppo informale di chierici di alto rango e riformisti che si incontravano ogni anno a gennaio vicino a San Gallo, in Svizzera, per scambiarsi liberamente idee sulle questioni ecclesiastiche.\nIl 23 novembre 2002 il capitolo dei canonici della cattedrale di Salisburgo lo selezion\u00f2 come nuovo arcivescovo di Salisburgo. Il 27 dello stesso mese papa Giovanni Paolo II lo nomin\u00f2 ufficialmente. Prese possesso dell'arcidiocesi il 19 gennaio successivo. Come arcivescovo deteneva anche i titoli di primate di Germania e \"legatus natus\" a Salisburgo.\nMonsignor Kothgasser dedic\u00f2 la sua lettera pastorale quaresimale del 2005 al tema della protezione della vita. Chiese ai fedeli l'opposizione a quelle leggi che legittimano l'aborto o l'eutanasia. Sebbene la Chiesa abbia fin dall'inizio obbedito alle autorit\u00e0 statali riconosciute, allo stesso tempo chiede che si debba obbedire a Dio piuttosto che al popolo.\nIn memoria del cardinale Franz K\u00f6nig nel 2005 istitu\u00ec un premio artistico da assegnarsi ogni due anni all'artista salisburghese pi\u00f9 meritevole.\nNel 2008 il cardinale John Patrick Foley, gran maestro dell'Ordine equestre del Santo Sepolcro di Gerusalemme, lo nomin\u00f2 gran priore della luogotenenza austriaca. Nel 2017 gli succedette Raimund Schreier, O.Praem., abate di Wilten.\nIn una dichiarazione del 2009 sul processo alle streghe di M\u00fchldorf del 1749-1750 monsignor Kothgasser dichiar\u00f2: \"L'omicidio giudiziario di Maria Pauer, che \u00e8 stata condannata come strega nell'ultimo processo di questo tipo nell'arcidiocesi di Salisburgo, interrompe un crimine terribile, in cui la Chiesa di un tempo non era solo intrecciata a causa delle persone che agivano. Non c'\u00e8 nulla da sorvolare, se non quello di confrontarsi con la disumana realt\u00e0 storica e chiedere perdono a Dio e al popolo per questa atrocit\u00e0\".\nDal 2001 \u00e8 membro onorario di K.\u00d6.St.V. Teutonia-Innsbruck dell'associazione delle confraternite studentesche delle scuole medie e membro onorario delle tre connessioni \u00d6CV di Salisburgo Rheno-Juvavia, Rupertina e Lodronia.\nIl 18 aprile 2012 venne annunciato che monsignor Kothgasser aveva presentato la sua richiesta di dimissioni per raggiunti limiti di et\u00e0, chiedendo il suo mandato non venisse prolungato. Il 4 novembre 2013 papa Francesco accett\u00f2 la sua rinuncia al governo pastorale della diocesi e lo nomin\u00f2 amministratore apostolico della stessa. Il 18 novembre lo stesso pontefice chiam\u00f2 a succedergli monsignor Franz Lackner che prese possesso dell'arcidiocesi il 7 gennaio successivi.\nIl 29 dicembre 2013 monsignor Kothgasser salut\u00f2 l'arcidiocesi con un solenne servizio. Vi presero parte numerosi dignitari della Chiesa, dello Stato e della societ\u00e0. In seguito a questa celebrazione, il governatore di Salisburgo Wilfried Haslauer, gli confer\u00ec la gran croce della decorazione d'onore dello Stato Salisburghese, il pi\u00f9 alto onore del land.\nIn seno alla Conferenza episcopale d'Austria fu responsabile della liturgia, dei seminari, delle facolt\u00e0 e dei collegi teologici e dei teologi laici. Fu membro della commissione per la fede e del comitato finanziario e rappresentante della Conferenza episcopale presso la commissione per la fede della Conferenza episcopale tedesca e ai colloqui teologici di Magonza.\nNel 2018 fu insignito della croce d'argento della diocesi di \u017dilina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2745801", "revid": "29128962", "url": "https://it.wikipedia.org/wiki?curid=2745801", "title": "Bakurikimaha", "text": ""}
{"id": "2745803", "revid": "29128981", "url": "https://it.wikipedia.org/wiki?curid=2745803", "title": "Attacco Big Bang", "text": ""}
{"id": "2745804", "revid": "405275", "url": "https://it.wikipedia.org/wiki?curid=2745804", "title": "Body Change", "text": ""}
{"id": "2745807", "revid": "29129018", "url": "https://it.wikipedia.org/wiki?curid=2745807", "title": "Burning Attack", "text": ""}
{"id": "2745808", "revid": "339392", "url": "https://it.wikipedia.org/wiki?curid=2745808", "title": "Laterza editore", "text": ""}
{"id": "2745809", "revid": "29129040", "url": "https://it.wikipedia.org/wiki?curid=2745809", "title": "Castigatore di Anime", "text": ""}
{"id": "2745814", "revid": "29129079", "url": "https://it.wikipedia.org/wiki?curid=2745814", "title": "Frantumatore Polverizzante", "text": ""}
{"id": "2745815", "revid": "287204", "url": "https://it.wikipedia.org/wiki?curid=2745815", "title": "1. division 1958", "text": "La 1. Division 1958 \u00e8 stata la 45\u00aa edizione della massima serie del campionato danese di calcio conclusa con la vittoria del Vejle, al suo primo titolo.\nCapocannoniere del torneo fu Henning Enoksen del Vejle con 27 reti.\nClassifica finale.\n(*) Squadre neopromosse"}
{"id": "2745816", "revid": "29129089", "url": "https://it.wikipedia.org/wiki?curid=2745816", "title": "Soul Punisher", "text": ""}
{"id": "2745821", "revid": "633110", "url": "https://it.wikipedia.org/wiki?curid=2745821", "title": "Football Club Mondercange", "text": "Il Football Club Mondercange, meglio noto come Mondercange, \u00e8 una societ\u00e0 calcistica lussemburghese, con sede nella citt\u00e0 di Mondercange. Milita in Luxembourg 1. Division, terzo livello del campionato lussemburghese di calcio. Ha militato in Division Nationale, massima serie nazionale, per otto stagioni.\nStoria.\nIl club venne fondato il 12 novembre 1933, per poi essere iscritto al campionato nazionale per la stagione 1934-1935. Dal 1940 al 1944, durante l'occupazione nazista del Lussemburgo, il club assunse il nome di \"F.K. Monnerich\". Dopo aver partecipato ai campionati nei livelli inferiori, nel corso degli anni Ottanta il club inizi\u00f2 a risalire i livelli, conquistando la promozione in \u00c9irepromotioun, seconda serie nazionale, al termine della stagione 1990-1991. Nella stagione 1997-1998 ha vinto il campionato di \u00c9irepromotioun, venendo promosso per la prima volta nella sua storia nella Division Nationale, massima serie nazionale. Alla prima stagione in Division Nationale, il Mondercange conquist\u00f2 il settimo posto, mantenendo la categoria. Nella stessa stagione raggiunse anche la finale della Coppa del Lussemburgo, venendo sconfitto per 0-3 dallo Jeunesse Esch. Grazie a questo traguardo e al fatto che la Jeunesse Esch aveva vinto anche il campionato, il Mondercange venne ammesso al turno di qualificazione della Coppa UEFA 1999-2000, dove affront\u00f2 i rumeni della Dinamo Bucarest: perse sia la gara di andata (2-6) sia la gara di ritorno (0-7), venendo eliminato con un complessivo 2-13. Anche nella stagione 1999-2000 raggiunse la finale della Coppa del Lussemburgo, incontrando nuovamente lo Jeunesse Esch e venendo sconfitto ancora con tre reti di scarto (1-4). Al termine della stagione 2003-2004 venne retrocesso in \u00c9irepromotioun, dopo sei stagioni consecutive in massima serie, con un quinto posto nell'annata 2001-2002 come miglior risultato. Due anni dopo vinse dopo i tempi supplementari lo spareggio promozione/retrocessione contro l', tornando cos\u00ec in Division Nationale. La permanenza dur\u00f2 per la sola stagione 2006-2007, conclusa al tredicesimo posto, con conseguente retrocessione. La storia si ripet\u00e9 due anni dopo con una fugace presenza in Division Nationale 2009-2010, conclusa con l'ultimo posto in classifica e una nuova retrocessione in seconda serie."}
{"id": "2745823", "revid": "43204", "url": "https://it.wikipedia.org/wiki?curid=2745823", "title": "FC Mondercange", "text": ""}
{"id": "2745825", "revid": "476256", "url": "https://it.wikipedia.org/wiki?curid=2745825", "title": "Chikyuu hou Kai No ichi Geki", "text": ""}
{"id": "2745826", "revid": "476256", "url": "https://it.wikipedia.org/wiki?curid=2745826", "title": "Scoppio planetario", "text": ""}
{"id": "2745827", "revid": "476256", "url": "https://it.wikipedia.org/wiki?curid=2745827", "title": "Scoppio Planetario", "text": ""}
{"id": "2745828", "revid": "125287827", "url": "https://it.wikipedia.org/wiki?curid=2745828", "title": "Georg von Kuenburg", "text": "Biografia.\nEra figlio di Christoph von Kuenburg, custode di Moosham. Il giovane era considerato dai contemporanei come timorato di Dio, devoto, intelligente, caritatevole, umile e accogliente. Venne incoraggiato molto da suo zio Michael von Kuenburg (suo predecessore poi sulla cattedra arcivescovile salisburghese) e fu cos\u00ec che intraprese la carriera ecclesiastica divenendo sacerdote dal marzo del 1555 e prevosto della cattedrale dal 1579.\nCon l'approvazione dell'arcivescovo Khuen-Belasi che aveva avuto un ictus nel 1579 e non era di fatto pi\u00f9 in grado di reggere l'arcidiocesi, nel 1580 Georg von Kuenburg venne nominato vescovo coadiutore con funzioni di reggente. Georg per\u00f2 fece pi\u00f9 volte delle rimostranze al capitolo della cattedrale per questa sua immeritata elezione: egli riteneva infatti che fosse di cattivo auspicio sostituire un arcivescovo ancora vivente e che per di pi\u00f9 tale forma di supporto sarebbe potuta apparire come un tentativo di usurpazione della carica, minacciando pertanto di dimettersi pi\u00f9 volte.\nSebbene il contenzioso fosse sempre aperto, anche Georg von Kuenburg si contrappose fermamente ai protestanti austriaci chiamando un gruppo di francescani in citt\u00e0 al fine di sostenere le tesi della controriforma. Anche come vescovo coadiutore, Georg fu sempre consapevole dell'impossibilit\u00e0 di fatto di risolvere tutti i problemi politici, religiosi ed economici dell'arcidiocesi del tempo.\nIl 6 ottobre 1586, alla morte del suo predecessore, venne eletto arcivescovo di Salisburgo ma mor\u00ec pochi mesi dopo la sua consacrazione, nel 1587."}
{"id": "2745829", "revid": "476256", "url": "https://it.wikipedia.org/wiki?curid=2745829", "title": "Sfera Evanescente", "text": ""}
{"id": "2745831", "revid": "29129285", "url": "https://it.wikipedia.org/wiki?curid=2745831", "title": "Chobakuretsumaha", "text": ""}
{"id": "2745832", "revid": "767487", "url": "https://it.wikipedia.org/wiki?curid=2745832", "title": "The Shadows of Knight", "text": "The Shadows of Knight \u00e8 stato un gruppo musicale statunitense di genere garage rock, attivo negli anni sessanta. Formatosi a Chicago nel 1964, \u00e8 rimasto in attivit\u00e0 fino al 1972.\nCarriera.\nInizialmente il gruppo si chiamava The Shadows, salvo poi adottare il nome \"The Shadows of Knight\" per evitare possibili equivoci con il gruppo britannico degli Shadow, il gruppo che accompagnava Cliff Richard. Gli ultimi componenti base del gruppo sono stati: Jim Sohns, Jerry Mc George, Joe Kelley, Warren Rogers, Tom Schiffour.\nIl gruppo incise il suo primo singolo per la Dunwich Records nel 1966: \"Gloria (Them)\", \"cover\" di un hit dei Them, gruppo musicale di Van Morrison, che si classific\u00f2 al decimo posto nelle classifiche di vendita. Poco dopo venne pubblicato un album discografico, intitolato anch'esso \"Gloria\", contenente numerose \"cover\". Il secondo album pubblicato dagli Shadows of Knight era intitolato \"Back Door Men\" e conteneva i singoli \"I'm Gonna Make You Mine\" e \"The Behemot\". I due album sono stati ripubblicati nel 1998 dalla Sundazed Records.\nIl gruppo ha subito molti mutamenti di formazione e l'ultimo membro originale rimasto al 1967 era Jim Sohn. Con altri musicisti questi ha continuato l'attivit\u00e0 di incisione di 45 giri prima di giungere al definitivo scioglimento del complesso fra i cui titoli figurano anche \"Bad Little Woman\" e \"Shake\", un brano anticipatore dello stile heavy metal.\nCompilation.\nCompilation con brani (taluni inediti) dei Shadows of Knight:"}
{"id": "2745837", "revid": "29129369", "url": "https://it.wikipedia.org/wiki?curid=2745837", "title": "Chonoryoku", "text": ""}
{"id": "2745838", "revid": "29129394", "url": "https://it.wikipedia.org/wiki?curid=2745838", "title": "Chou Nou Ryoku", "text": ""}
{"id": "2745839", "revid": "1543377", "url": "https://it.wikipedia.org/wiki?curid=2745839", "title": "Foyle Cup", "text": "La Foyle Cup \u00e8 un prestigioso torneo di calcio giovanile che si tiene ogni anno a Derry, in Irlanda. Insieme alla Milk Cup, che si svolge contemporaneamente, la Foyle Cup \u00e8 uno dei tornei pi\u00f9 importanti d'Europa.\nStoria.\nIl torneo ha avuto inizio nel 1992 e contava solamente otto squadre. \u00c8 visto come uno dei pi\u00f9 importanti tornei dove i giovani calciatori possono mettere in mostra le proprie abilit\u00e0. Le accademie di molti club europei tra i quali , IFK G\u00f6teborg e Ferencvaros hanno partecipato al torneo, insieme a molte squadre statunitensi e canadesi.\nLuogo.\nTutte le partite della Foyle Cup si svolgono nella zona intorno a Derry, compresi Letterkenny e Strabane. Le gare finali disputano nello stadio Brandywell, anche se di tanto in tanto pu\u00f2 variare."}
{"id": "2745840", "revid": "29129412", "url": "https://it.wikipedia.org/wiki?curid=2745840", "title": "Attacco Psichico di Blue", "text": ""}
{"id": "2745842", "revid": "599013", "url": "https://it.wikipedia.org/wiki?curid=2745842", "title": "Takayuki Suzuki", "text": "Carriera.\nNazionale.\nHa fatto il suo debutto internazionale nel 2001, e ha segnato il suo primo gol in nazionale il 2 giugno 2001, in una partita di Confederations Cup contro il Camerun.\nHa giocato anche la Coppa del Mondo del 2002; nella partita contro il Belgio riusc\u00ec a segnare il gol del pareggio.\nHa preso parte anche alla Coppa d'Asia del 2004, dove la propria Nazionale riusc\u00ec nell'impresa di vincere la competizione."}
{"id": "2745843", "revid": "476256", "url": "https://it.wikipedia.org/wiki?curid=2745843", "title": "Crasher Ball", "text": ""}
{"id": "2745845", "revid": "184755", "url": "https://it.wikipedia.org/wiki?curid=2745845", "title": "Sostituzione radicalica", "text": "Una reazione di sostituzione radicalica \u00e8 una reazione chimica di sostituzione in cui compaiono dei radicali come intermedi di reazione, ragione per cui viene definita reazione \"non polare\" (reazioni \"polari\" sono invece quelle che implicano la presenza di elettrofili o di nucleofili). La reazione di sostituzione pu\u00f2 essere suddivisa nei seguenti tre stadi: \"inizio\", \"propagazione\", \"terminazione\".\nTrova utilizzo in ambito industriale nella sintesi composti alogenati, come nel caso di solventi quali diclorometano e cloroformio. L'irrancidimento dei grassi a causa di perossidazione procede per via radicalica.\nSostituzione radicalica.\nA titolo illustrativo si riportano le sequenze di reazioni riguardanti la sostituzione radicalica tra un alcano, R-H, e un alogeno, X2. La reazione con fluoro procede in modo esplosivo, mentre lo iodio tende a non reagire.\nInizio.\nLa reazione inizia con una scissione omolitica di X2, indotta termicamente (fornendo calore) o fotochimicamente (fornendo un quanto formula_1):\nLa reazione pu\u00f2 anche essere iniziata da una molecola che funge da cosiddetto \"iniziatore radicalico\".\nPropagazione.\nIl radicale formato reagisce con l'alcano producendo un radicale alchilico, che a sua volta reagir\u00e0 con una molecola di alogeno formando l'alogenuro alchilico e un radicale alogeno:\nRaggiunta la fase di propagazione la reazione pu\u00f2 seguire un andamento a catena. In base alla concentrazione dei reagenti si pu\u00f2 favorire un prodotto monosostituito (eccesso di alcano) o uno maggiormente sostituito (eccesso di alogeno). Se vi \u00e8 possibilit\u00e0 di formazione di isomeri, prevarr\u00e0 percentualmente il composto che implica la presenza di un radicale pi\u00f9 stabile (primario &lt; secondario &lt; terziario &lt; allilico &lt; benzilico). \u00c8 da rimarcare l'elevata selettivit\u00e0 del bromo.\nTerminazione.\nLa reazione ha fine quando si verifica la combinazione dei radicali formatisi. Le possibilit\u00e0 sono le seguenti:"}
{"id": "2745847", "revid": "3732", "url": "https://it.wikipedia.org/wiki?curid=2745847", "title": "Legazione delle Romagne", "text": "La Legazione delle Romagne o I Legazione fu una suddivisione amministrativa dello Stato della Chiesa istituita da Pio IX il 22 novembre 1850. Confinava a nord con il Regno Lombardo-Veneto, a est con il Mar Adriatico, a ovest con il Ducato di Modena e Reggio, a sud con la Legazione delle Marche (II Legazione), San Marino e il Granducato di Toscana.\nNel 1859 contava 1.014.582 abitanti. Il capoluogo era la citt\u00e0 di Bologna.\nDenominazione.\nGi\u00e0 all'atto della sua istituzione, la I Legazione fu chiamata \"Legazione della Romagna\" dal cardinale Segretario di Stato Giacomo Antonelli.\nNel 1858 il nome fu mutato in quello di Legazione delle Romagne.\nIl territorio della Legazione delle Romagne era suddiviso nelle quattro storiche delegazioni, a loro volta ripartite in 38 complessivi governi: 10 ciascuna nelle delegazioni di Bologna, Ferrara e Forl\u00ec, 8 in quella di Ravenna.\nStoria.\nIstituzione.\nIl sistema delle delegazioni, introdotto nello Stato Pontificio all'epoca di Pio VII (1816), fu riformato da Pio IX con la creazione di quattro grandi legazioni e del circondario di Roma.\nLa Legazione delle Romagne (I Legazione) riun\u00ec le preesistenti legazioni di Bologna, Ferrara, Forl\u00ec e Ravenna. Le antiche province non vennero meno, ma mantennero un delegato in luogo del legato apostolico da cui erano governate in precedenza: si trattava infatti di delegazioni di 1\u00aa classe attribuite costantemente alla cura di un cardinale.\nI fatti del 1859-60.\nNella primavera del 1859 si combatt\u00e9 la Seconda guerra d'indipendenza italiana. Le vittorie delle truppe franco-piemontesi determinarono il ritiro delle guarnigioni austriache di stanza nella Legazione. Immediatamente si costitu\u00ec a Bologna una Giunta di governo presieduta dal marchese Gioacchino Napoleone Pepoli, cugino di Napoleone III, che proclam\u00f2 decaduta la sovranit\u00e0 pontificia ed intim\u00f2 al cardinal legato Giuseppe Milesi Pironi Ferretti di lasciare subito la citt\u00e0; ci\u00f2 che avvenne l'11 giugno. Due giorni dopo, lasci\u00f2 la propria sede il cardinal legato di Ravenna ed il 21 fu abbandonata quella di Ferrara. Subito dopo giunse a Bologna da Torino, come regio commissario dell'ex Legazione, il marchese Massimo d'Azeglio, che gest\u00ec la fase di transizione dal vecchio al nuovo regime. Fu insediata un'assemblea delle Romagne, che il 6 settembre vot\u00f2 l'annessione dell'ex Legazione al Regno di Sardegna.\nIl 24 settembre il re di Sardegna Vittorio Emanuele II ricevette nella propria residenza estiva di Monza le delegazioni dei rappresentanti delle assemblee di Parma, Modena, Toscana e delle Romagne che gli consegnarono i voti delle annessioni. A tutti rispose di non poter riconoscere tali deliberazioni, essendo ancora in corso le trattative con l'Austria e con le altre potenze.\nVittorio Emanuele II non aveva pronunciato pubblicamente alcuna dichiarazione ostile verso la Santa Sede, con cui invece era formalmente in amicizia; Casa Savoia, inoltre, era notoriamente fedele al cattolicesimo. I fatti accaduti nella Legazione creavano quindi un grave \"vulnus\" nei rapporti con la Santa Sede. Volendo prevenire proteste ufficiali da Roma il re invi\u00f2 nell'Urbe un cappellano di Corte, l'abate Stellardi, con l'incarico di riferire al pontefice che il re era stato costretto da Napoleone III ad accettare l'annessione delle Romagne. In risposta a tale comunicazione orale Pio IX invi\u00f2 una lettera a Vittorio Emanuele II in cui mise per iscritto tutto ci\u00f2 che l'abate gli aveva riferito a voce. Pochi giorni pi\u00f9 tardi il pontefice espresse le sue intenzioni all'ambasciatore francese: non acconsentiva ad alcuna separazione delle Romagne dallo Stato Pontificio.\nL'11-12 marzo 1860 si svolsero i plebisciti di annessione delle Romagne, degli ex Ducati e della Toscana. Pochi giorni dopo il generale Enrico Cialdini mosse con le sue truppe da Brescia ed occup\u00f2 le ex Legazioni. Il 20 marzo Vittorio Emanuele II invi\u00f2 una lettera al pontefice per \"esporre con rispettosa franchezza le ragioni della mia condotta\". Nella missiva il re di Sardegna proponeva al papa di accettare il fatto compiuto ed avanzava la proposta di intavolare negoziati tra le due parti.\nLa lettera fu consegnata a Pio IX il 28 marzo da un inviato piemontese, il barone Roussy. Il giorno seguente il pontefice pronunci\u00f2 la scomunica al re e a tutte le persone che avevano cooperato per l'ottenimento di questo risultato."}
{"id": "2745853", "revid": "181699", "url": "https://it.wikipedia.org/wiki?curid=2745853", "title": "Prima Legazione", "text": ""}
{"id": "2745854", "revid": "181699", "url": "https://it.wikipedia.org/wiki?curid=2745854", "title": "I Legazione", "text": ""}
{"id": "2745856", "revid": "287204", "url": "https://it.wikipedia.org/wiki?curid=2745856", "title": "1. division 1956-1957", "text": "La 1. Division 1956-1957 \u00e8 stata la 44\u00aa edizione della massima serie del campionato danese di calcio conclusa con la vittoria del AGF, al suo terzo titolo consecutivo.\nCapocannoniere del torneo fu S\u00f8ren Andersen del BK Frem con 27 reti.\nClassifica finale.\n(*) Squadra neopromossa"}
{"id": "2745860", "revid": "3732", "url": "https://it.wikipedia.org/wiki?curid=2745860", "title": "Legazione di Romagna", "text": "La legazione apostolica di Romagna (in termini formali \"Exarchatus Ravenn\u00e6\") fu una suddivisione amministrativa dello Stato della Chiesa. Formatasi negli anni Quaranta del XVI secolo, la sua storia termina nel 1797 con l'annessione alla Repubblica Cisalpina.\nLe date principali della creazione della Legazione furono le seguenti:\nGli episodi che ne decretarono la scomparsa furono:\nDopo il Regno d'Italia napoleonico, la Legazione di Romagna fu immediatamente restaurata, ponendo il capoluogo a Forl\u00ec, e nel luglio 1815 fu affidata al legato monsignor Tiberio Pacca. Un anno dopo una riforma amministrativa la sostitu\u00ec con le due Legazioni apostoliche di Forl\u00ec e di Ravenna (luglio 1816).\nEstensione e popolazione.\nIl territorio della Legazione (o Provincia) comprendeva i \"comitati\" di:\nLa sede del Legato venne fissata nel Palazzo apostolico ravennate a partire dal 1544.\nLa Provincia confinava a sud con la Marca anconitana e il Granducato di Toscana (dove possedeva fino al 1774 la piccola exclave di Laguna, a sud est di Rocca San Casciano), a ovest con la legazione di Bologna e a nord con il Ducato di Ferrara.\nAncora agli albori del XVIII secolo (1708), tra le nove sedi vescovili la pi\u00f9 ragguardevole era quella di Faenza:\nGoverno locale.\nLe cariche pi\u00f9 importanti a livello locale erano quelle di podest\u00e0 e massaro. Il primo amministrava la giustizia e rispondeva al cardinal legato; il secondo era il titolare della gestione finanziaria.\nLe sedi vescovili avevano un governatore, nominato da Roma su indicazione del cardinal legato. Il governatore rispondeva direttamente al legato.\nIl governatore di Ravenna aveva un ruolo particolare. Ravenna era il capoluogo della Legazione: il governatore della citt\u00e0 era automaticamente il principale consigliere del cardinal legato, il primo del suo entourage. Oltre al governatore di Ravenna, i consiglieri del legato erano cinque, due nel campo della giustizia civile e tre in quella criminale. Essi erano tutti forestieri, per evitare conflitti di interessi.\nIl capoluogo era amministrato da due istituzioni peculiari:\nA queste istituzioni se ne affiancarono altre, che esistettero fino al XVIII secolo. La principale fu la Magistratura dei Novanta Pacifici: fu creata nel 1555 a seguito di un grave fatto di sangue accaduto anni prima (Strage dei Savi, 4 luglio 1522); fu organo di polizia e di controllo; venne soppresso nel 1772."}
{"id": "2745862", "revid": "181699", "url": "https://it.wikipedia.org/wiki?curid=2745862", "title": "Legazione della Romagna", "text": ""}
{"id": "2745868", "revid": "2166030", "url": "https://it.wikipedia.org/wiki?curid=2745868", "title": "Koca Sinan Pasci\u00e0", "text": "Biografia.\nNel 1569 venne nominato governatore dell'Egitto e nel 1571 partecip\u00f2 alla conquista ottomana dello Yemen. Nel 1574 comand\u00f2 la spedizione che strapp\u00f2 Tunisi alla Spagna.\nNel 1580 Sinan guid\u00f2 le truppe turche contro i Safavidi di Persia e si guadagn\u00f2 i favori del sultano Murad III che lo elev\u00f2 al rango di gran visir. Gi\u00e0 l'anno successivo per\u00f2, causa la sconfitta a Gori del suo luogotenente Mehmed Pasci\u00e0, cadde in disgrazia e venne esiliato.\nGovernatore di Damasco, Sinan si riguadagn\u00f2 il titolo di gran visir dopo la grande rivolta dei Giannizzeri (1589). Coinvolto nella contesa per il trono di Valacchia tra Mihnea Turcitul e Petru Cercel, appoggi\u00f2 Mihnea e presenzi\u00f2 personalmente all'esecuzione di Petru nel marzo del 1590. Una seconda rivolta dei Giannizzeri port\u00f2 alla caduta di Sinan che torn\u00f2 ad essere gran visir nel 1593, anno in cui guid\u00f2 l'armata del sultano contro gli Asburgo nella Battaglia di Sisak.\nNonostante le sue vittorie, Sinan venne deposto nel 1595 dal nuovo sultano Mehmed III e bandito a Maghara ma gi\u00e0 nell'agosto successivo il pasha era tornato al potere ed alla guida di un'armata, questa volta contro il voivoda di Valacchia Michele il Coraggioso. Sconfitto nella \nBattaglia di C\u0103lug\u0103reni dai valacchi e successivamente messo in scacco dagli Asburgo (fondamentale lo smacco subito ad Esztergom), cadde nuovamente in disgrazia e venne privato del suo titolo il 19 novembre. Tre giorni dopo, il suo successore, Lala Mehmed Pasci\u00e0, mor\u00ec: l'evento venne letto come un segno del cielo, cos\u00ec Sinan venne nominato gran visir per la quinta volta nella sua vita. Mor\u00ec improvvisamente nella primavera del 1596, lasciando una grande fortuna agli eredi.\nLe ossa di San Sava.\nLa memoria di Sinan Pasci\u00e0 \u00e8 invisa alla Chiesa ortodossa serba per il ruolo giocato dal pasci\u00e0 nella sottrazione delle reliquie di San Sava nel 1595. In spregio ai Serbi, rei di essersi schierati al fianco degli Asburgo, Sinan ordin\u00f2 la sottrazione e la sepoltura delle reliquie di Sava, fondatore nel XII secolo della chiesa ortodossa indipendente serba. Sopravvisse alla profanazione solo la mano destra del santo, oggi conservata nel Tempio di San Sava a Belgrado."}
{"id": "2745877", "revid": "767487", "url": "https://it.wikipedia.org/wiki?curid=2745877", "title": "Loverboy (gruppo musicale)", "text": "I Loverboy sono gruppo rock formato nel 1980 a Calgary, Alberta, Canada.\nGrazie ad una serie di album che guadagnarono il multiplatino, i Loverboy furono uno dei gruppi di hard rock commerciale pi\u00f9 di successo nei primi anni ottanta.\nStoria.\nAnni 80.\nNel 1981 esce l'album prodotto da Bruce Fairnbairn \"Loverboy\", cui segue nello stesso anno \"Get Lucky\". Quest'ultimo divenne il loro album pi\u00f9 venduto negli Stati Uniti, raggiungendo la posizione numero 7 della classifica di Billboard. Nel 1983 il terzo album \"Keep it up\" con Fairnbairn dietro il banco del mixer. Il suo primo singolo \"\"Hot Girls in Love\", divenne il loro maggior successo dell'anno, raggiungendo la posizione n\u00ba 11 della classifica USA.\nIl videoclip del singolo \"Queen of the Broken Hearts\" venne trasmesso a ruota su MTV. L'anno successivo i Loverboy registrano \"Nothing's Gonna Stop You Now\"\" per i giochi olimpici del 1984 svoltisi a Los Angeles. Nel 1985 il quarto album \"Loving Every Minute of It\" prodotto dal \"metallico\" Tom Allom, meglio conosciuto per la produzione dei Judas Priest: il sound della band si fa pi\u00f9 duro, permettendo al disco di guadagnare cinque dischi di platino. Nel 1986 il gruppo partecipa alla colonna sonora del film Top Gun con il brano \"Heaven in your eyes\", che raggiunse la posizione n\u00ba 12 nella classifica Billboard. L'anno seguente venne pubblicato il quinto album, \"Wildside\", dal sound pi\u00f9 deciso e meno pop-oriented, che non ebbe grande successo per la concorrenza spietata di altri dischi del momento. Nel 1988 la band si scioglie (anche se non dichiarato ufficialmente), e alcuni membri del gruppo si lanciano in progetti paralleli.\nAnni 90.\nNel 1992, partecipano con Bryan Adams, Bon Jovi e altre stelle per ad un evento per la raccolta di fondi per la ricerca contro il cancro in onore di un amico colpito da questo male. Nel 1993 si esibiscono in 64 concerti negli Stati Uniti. Seguiranno 2 compilation \"Loverboy classics\" e \"Temperature's Rising\" nel 1994.\nLa riunione nel 1997 senza Doug Johnson vede la pubblicazione di \"Six\" (o \"VI\"), il sesto album in studio pubblicato dopo ben 10 anni dal precedente.\nAnni 2000.\nIl 30 novembre 2000 Scott Smithal scompare a seguito di un incidente sulla propria barca a vela. Nonostante le intense ricerche da parte della US Coast Guard, il suo corpo non \u00e8 mai stato trovato e viene dichiarato disperso. Il suo posto verr\u00e0, successivamente, preso da Kenn Sinnaeve e \"Loud Live &amp; Loose\" dedicato all'amico scomparso.\nNel 2005 celebrano i 25 anni con un tour commemorativo.\nNel 2006 \"Get Lucky\" \u00e8 stato rimasterizzato e pubblicato con, in aggiunta, alcuni inediti.\nNel marzo del 2007, in una video-intervista, il cantante Mike Reno conferm\u00f2 di aver concluso le incisioni di un nuovo album in studio. Questo venne intitolato \"Just Getting Started\" e pubblicato nel mese di ottobre, anticipato dal videoclip del primo singolo \"The One That Got Away\" sulla pagina di MySpace della band.\nLa band continua ad esibirsi in tutti gli Stati Uniti e, nel corso della trasmissione \"Canada Music Awars\" del 29 marzo 2009, entrano a far parte della Canadian Music Hall of Fame (istituita nel 1978).\nLa loro sede attualmente \u00e8 Vancouver, Columbia Britannica."}
{"id": "2745881", "revid": "81195", "url": "https://it.wikipedia.org/wiki?curid=2745881", "title": "Radicali liberi", "text": ""}
{"id": "2745883", "revid": "1573940", "url": "https://it.wikipedia.org/wiki?curid=2745883", "title": "Salvatore Distefano", "text": "Dirigente di un'azienda elettromeccanica in provincia di Catania, \u00e8 attivo nella Democrazia Cristiana sin dai primi anni della giovent\u00f9. Il 22 giugno del 1982 \u00e8 stato eletto presidente della provincia di Catania, incarico che ha mantenuto fino al giugno del 1984."}
{"id": "2745884", "revid": "339392", "url": "https://it.wikipedia.org/wiki?curid=2745884", "title": "&quot;Ravishing&quot; Rick Rude", "text": ""}
{"id": "2745886", "revid": "204012", "url": "https://it.wikipedia.org/wiki?curid=2745886", "title": "Bobby &quot;The Brain&quot; Heenan", "text": ""}
{"id": "2745887", "revid": "339392", "url": "https://it.wikipedia.org/wiki?curid=2745887", "title": "Brutus &quot;The Barber&quot; Beefcake", "text": ""}
{"id": "2745890", "revid": "339392", "url": "https://it.wikipedia.org/wiki?curid=2745890", "title": "Jake the Snake Roberts", "text": ""}
{"id": "2745893", "revid": "123935552", "url": "https://it.wikipedia.org/wiki?curid=2745893", "title": "Galahad", "text": " Nel ciclo arturiano Sir Galahad o Galaad (detto in italiano anche Galeatto o Galeasso o Galeazzo) \u00e8 uno dei Cavalieri della Tavola Rotonda di Re Art\u00f9. Figlio illegittimo di Lancillotto e Elaine di Corbenic, Galahad era noto per la sua nobilt\u00e0 e purezza. Insieme a Parsifal e Bors, fu uno dei tre cavalieri a cui fu concesso di trovare il Graal.\nIl personaggio non compare nelle opere pi\u00f9 antiche risalenti al ciclo arturiano, come quelle del francese Chr\u00e9tien de Troyes (XII sec.), che fu tra i primi a sviluppare il tema della ricerca del Sacro Graal. Galahad appare invece nel \"Lancillotto in prosa\" (XIII sec.) e nelle opere successive, come \"Le Morte d'Arthur\" (XV sec.) di Thomas Malory.\nVita di Galahad.\nLe origini di Galahad vengono descritte nel \"Lancillotto in prosa\". Egli nasce a Carbonek (o Corbenic), il castello del Graal, il cui signore, Pelles detto il Re Pescatore, sapeva gi\u00e0 da un tempo che sua figlia Elaine (o Elena) un giorno avrebbe partorito un figlio che sarebbe stato il pi\u00f9 nobile dei cavalieri, e fece quindi s\u00ec che il pronostico si avverasse. Elaine era stata liberata dalla prigionia di Morgana, una strega invidiosa, da ser Lancillotto del Lago, il pi\u00f9 valente dei cavalieri della Tavola Rotonda, e se n'era innamorata, ma quello era legato da un amore disperato alla regina Ginevra, moglie di re Art\u00f9, e non aveva occhi per altre donne. Elaine allora si era rivolta alla strega Brusen, la quale con un incantesimo aveva fatto s\u00ec che Lancillotto scambiasse Elaine per Ginevra e giacesse con lei, concependo un bambino, che verr\u00e0 battezzato col nome di Galahad. Lancillotto abbandona Elaine prima della nascita del figlio e lo rincontrer\u00e0 solo da adulto, quando lo nominer\u00e0 cavaliere. Galahad viene cresciuto nella perfetta fede cristiana in un convento, sotto la tutela della badessa, sua prozia. Cresciuto, giunge a Camelot, alla corte di re Art\u00f9, durante la Pentecoste, e sotto la costernazione generale siede alla Tavola Rotonda prendendo posto sul \"Seggio Pericoloso\". Questo era, secondo una profezia del mago Merlino, riservato al pi\u00f9 nobile e puro dei cavalieri e qualunque indegno che avesse osato sedervisi sarebbe morto all'istante. Galahad invece resta illeso, provando che quel posto era destinato a lui. Impressionato, Art\u00f9 chiede a Galahad di estrarre una spada da una roccia (o un blocco di marmo), similmente a come aveva fatto lui stesso, quando aveva dimostrato di essere il predestinato re di Britannia. Il giovane ha nuovamente successo e viene quindi nominato cavaliere della Tavola Rotonda.\nL'impresa cui Galahad \u00e8 un predestinato \u00e8 il ritrovamento del Sacro Graal. Avutane una visione, tutti i cavalieri della Tavola Rotonda partono con entusiasmo alla ricerca, ma, essendo questa una prova di fede e virt\u00f9 molto pi\u00f9 che di forza e valore, sono quasi tutti destinati a fallire. Lo stesso Lancillotto riesce solo ad avere una fugace visione del Graal, prima che il suo potere lo respinga violentemente, perch\u00e9 l'amore che lo lega alla moglie di re Art\u00f9 fa di lui un peccatore. Galahad invece, compiute diverse imprese da solo, si unisce poi a Parsifal e Bors, coi quali raggiunge il castello del Graal. Per via i tre vengono aiutati dalla sorella di Parsifal, la quale per\u00f2 muore, sicch\u00e9 Bors torna indietro per farla seppellire degnamente. Galahad e Parsifal invece raggiungono il Re Pescatore e suo figlio Eleazar, i santi custodi del Graal, che gli mostrano il sacro artefatto e gli chiedono di portarlo nella citt\u00e0 di Sarras. Compiuta anche questa impresa, Galahad, Parsifal e Bors intraprendono la via del ritorno a Camelot, ma per via gli appare lo spirito di Giuseppe di Arimatea (secondo la leggenda era stato lui a portare il Sacro Graal in Britannia); Galahad, esaltato dall'esperienza mistica, chiede di poter morire subito e, dato l'addio ai due compagni, ascende in cielo. Parsifal lo raggiunge poco dopo. Il solo Bors fa ritorno a Camelot.\nSecondo alcune fonti, \"Galahad\" era anche il vero nome di Lancillotto; la profezia voleva che Galahad ripercorresse i passi del padre, arrivando per\u00f2 a superarlo in valore.\nInterpretazioni moderne.\nGalahad compare in numerose opere moderne."}
{"id": "2745896", "revid": "62004", "url": "https://it.wikipedia.org/wiki?curid=2745896", "title": "Dimitry Fofonov", "text": ""}
{"id": "2745897", "revid": "110157", "url": "https://it.wikipedia.org/wiki?curid=2745897", "title": "Galleria nazionale ungherese", "text": "La Galleria nazionale ungherese (in ungherese \"Magyar Nemzeti Gal\u00e9ria\") \u00e8 un museo ungherese situato a Budapest.\nIl museo.\nLa Galleria Nazionale Ungherese venne fondata nel 1957. La galleria sistemata su quattro piani, occupa i tre settori principali del Palazzo Reale di Buda. \u00c8 qui dal 1975, da quando venne trasferita dall'ex Palazzo di Giustizia.\nLa collezione negli edifici B, C e D del Palazzo del Castello di Buda conserva all'incirca centomila oggetti, fra le opere pi\u00f9 importanti dell'arte ungherese, dal Medioevo ad oggi.\nAl piano terra si trova il \"Lapidarium\", la collezione di manufatti di pietra (sculture e frammenti architettonici) scoperti durante la ricostruzione del Palazzo Reale. L'opera di maggior valore \u00e8 una testa scolpita in marmo rosso che raffigura il re B\u00e9la III, risalente al XIII secolo. In questa prima sezione vi sono anche due bassorilievi che rappresentano il re Mattia Corvino con la moglie Beatrice d'Aragona, opere di uno sconosciuto maestro lombardo del Rinascimento. Il museo conserva una meravigliosa collezione di pale d'altare tardogotiche. Molte delle opere d'arte barocche del museo appartennero al principe Mikl\u00f3s Esterhazy. Nella Galleria Nazionale si trova anche il ritratto di Francesco II R\u00e1k\u00f3czi, opera di \u00c1d\u00e1m M\u00e1nyoki, una raffigurazione sobria dell'eroe nazionale ungherese che prefigura un vero e proprio stile che si affermer\u00e0 nell'Ottocento. \u00c8 assai ricca la collezione degli artisti ottocenteschi. Si segnala la sezione dedicata al pi\u00f9 conosciuto pittore ungherese Mih\u00e1ly Munk\u00e1csy e al padre dell'impressionismo ungherese P\u00e1l Szinyei Merse, di cui \u00e8 in mostra il famoso \"Aerostato\", del 1878. Nel museo sono esposte anche alcune opere di Tivadar Kosztka Csontv\u00e1ry, che rimase al di fuori di ogni convenzione artistica, del noto ritrattista Mikl\u00f3s Barab\u00e1s e di K\u00e1roly Mark\u00f3 il Vecchio, uno dei pi\u00f9 grandi paesaggisti ungheresi della prima met\u00e0 del XIX secolo."}
{"id": "2745899", "revid": "452415", "url": "https://it.wikipedia.org/wiki?curid=2745899", "title": "David Vinckboons", "text": "Biografia.\nAppartenne ad una famiglia di artisti di origine fiamminga. Il padre Philip Vinckeboons (m.1601) era un pittore di acquerelli su tela, arte praticata principalmente nella zona di Mechelen, e fu l'unico insegnante di David.\nLa famiglia si trasfer\u00ec ad Anversa intorno al 1585. Probabilmente a causa delle guerre di religione nei Paesi Bassi meridionali, si spost\u00f2 a Middelburg nel 1586 circa, e infine ad Amsterdam dove il padre Philip divenne un cittadino nel 1591.\nIl 2 ottobre 1602 David spos\u00f2 a Leeuwarden Agnieta van Loon, la figlia di un notaio, da cui ebbe dieci figli: sei maschi e quattro femmine. In seguito acquist\u00f2 una casa ad Amsterdam in Sint-Antoniesbreestraat, come molti altri artisti e pittori.\nSub\u00ec l'influenza di Pieter Bruegel il Vecchio e di Gillis van Coninxloo.\nDipinse principalmente paesaggi e scene di genere, rappresentando, assieme a Hans Bol e Roelant Savery, una figura di transizione tra la tradizione manieristica decorativa e fantasiosa e lo stile pi\u00f9 naturalistico tipico della pittura olandese del diciassettesimo secolo.\nIn particolare si specializz\u00f2 nella pittura di feste di villaggio o paesaggi con giardini ed eleganti figure.\nEbbe parecchi allievi, tra cui Gillis d'Hondecoeter, Claes Jansz Visscher, Willem Helming, Jacob Quina, Jacob van der Weyden e probabilmente Esaias van de Velde.\nDei suoi dieci figli, cinque erano artisti, di cui i pi\u00f9 importanti furono Philips Vingboons, architetto rinomato di Amsterdam, dove costru\u00ec abitazioni per ricchi mercanti e membri della classe nobile; Johannes Vingboons (1616/17-1670), cartografo e incisore che lavor\u00f2 all'illustrazione dei due volumi relativi ai disegni architettonici di Philips; Justus Vingboons (1620/21-1698), anch'egli architetto, di cui uno dei lavori pi\u00f9 importanti fu la monumentale doppia casa dei fratelli Trip, esempio di classicismo olandese nello stile di Jacob van Campen.\nIl primogenito di David, Pieter, ingegnere e soldato, mor\u00ec a Ceylon di beri-beri."}
{"id": "2745904", "revid": "287204", "url": "https://it.wikipedia.org/wiki?curid=2745904", "title": "Cuffaro", "text": "Cuffaro \u00e8 un cognome italiano che pu\u00f2 indicare:"}
{"id": "2745910", "revid": "1718925", "url": "https://it.wikipedia.org/wiki?curid=2745910", "title": "Las Vegas (gioco)", "text": "Las Vegas \u00e8 un gioco di carte.\nCome si gioca.\nSi trovano diversi modi di giocare a questo gioco consultando la rete, ad esempio con un mazzo di carte italiane, un mazzo di carte francesi o come spesso viene giocato con due mazzi di carte francesi (esclusi i jolly).\nIn questo gioco la vincita finale \u00e8 assegnata ai due giocatori che hanno realizzato il punteggio pi\u00f9 alto e quello pi\u00f9 basso e tra loro due egualmente diviso.\nIl valore delle carte \u00e8 quello nominale e le figure valgono tutte 10 punti (il punteggio dell'ASSO \u00e8 stabilito dal numero di assi che il giocatore dispone nella propria mano, in caso il numero degli assi \u00e8 uno il valore nominale della carte \u00e8 uno. Se invece si dispone di due o pi\u00f9 assi entrambi avranno il valore di undici ciascuno).\nLe carte vengono distribuite in senso antiorario e allo stesso modo cambia il mazziere.\nPer ogni mano tutti i giocatori devono porre una puntata obbligatoria che serve alla creazione di un piatto iniziale che i giocatori potranno contendersi. Il mazziere distribuisce tre carte coperte di fronte a ogni giocatore e ne dispone quattro, sempre coperte, al centro del tavolo (in una variante popolare, di carte ai giocatori ne vengono distribuite quattro a testa).\nQuindi cominciano i giri di scommesse, nel quale a turno, ogni giocatore ha facolt\u00e0 di \"parlare\", ossia di eseguire un'azione. Si gioca sempre in senso antiorario, a partire dal giocatore alla destra del mazziere con il numero di carte pi\u00f9 alto ancora a sua disposizione (in un'altra variante la facolt\u00e0 di \"PARLARE\" \u00e8 sempre di chi \u00e8 alla destra del mazziere o comunque di chi ha nel giro precedente fatto la puntata pi\u00f9 alta).\nLe possibilit\u00e0 principali, come nel poker, sono le seguenti:\nTerminato il primo giro di puntate, il mazziere scopre una carta qualsiasi delle quattro carte al centro. Tutti i giocatori dovranno scartare, quindi riporre sopra la carta scoperta al centro, tutte le carte in proprio possesso dello stesso valore di quest'ultima (quindi se anche all'inizio il giocatore aveva un punteggio alto, es. 4 figure quindi 40 punti, dovendo scartare le carte in suo possesso uguali a quelle che il mazziere scopre tra quelle presenti al centro, il suo punteggio man mano si riduce magari portandolo alla possibilit\u00e0 di avere un punteggio basso ugualmente concorrenziale). Si procede quindi con altri giri di puntate per ogni carta scoperta al centro con le stesse modalit\u00e0, fino ad arrivare all'ultimo turno. Se una delle carte che vengono girate sul tavolo \u00e8 uguale a un'altra carta girata nella stessa mano, tale carta viene sostituita da una carta pescata dal mazzo delle carte non distribuite.\nL'ultimo turno consiste nel puntare dopo che tutte le carte al centro sono state scoperte.\nAlla fine dell'ultimo turno di puntate restano normalmente almeno due giocatori. Si mostrano le carte dei giocatori e si confronta il punto di ciascuno. Il piatto viene diviso in due parti uguali che andranno a chi, fra i giocatori ancora in gioco e sommando il valore nominale delle carte ancora a disposizione, possiede il punteggio pi\u00f9 basso e a chi possiede quello pi\u00f9 alto.\nSe ci sono pi\u00f9 giocatori con il punto pi\u00f9 alto (o pi\u00f9 basso) la corrispondente met\u00e0 del piatto viene divisa in parti uguali tra loro. Se resta solo un giocatore in gioco con il punto pi\u00f9 alto (o pi\u00f9 basso), vincer\u00e0 la met\u00e0 del piatto, mentre la restante met\u00e0 verr\u00e0 rimessa in gioco per la mano successiva (questa \u00e8 una possibilit\u00e0 remota, nel gioco reale mai successa, perch\u00e9 i vari giocatori vedendo le carte in possesso degli altri non rinunciano alla mano).\nInvece, nel caso in cui un giocatore scarti durante il gioco tutte le carte, sar\u00e0 soddisfatta la condizione di punteggio \"Las Vegas\", ovvero il giocatore avr\u00e0 diritto ad accaparrarsi l'intero piatto, lasciando \"a bocca asciutta\" chi invece puntava ad accaparrarsi almeno la met\u00e0 di esso con il punteggio pi\u00f9 alto o pi\u00f9 basso. Questo pu\u00f2 avvenire anche molto prima che tutte le carte vengano scoperte al centro e logicamente si interromperanno tutti i giri di puntate e si passer\u00e0 alla mano successiva. \u00c8 consuetudine accompagnare il gesto di scartare l'ultima carta in proprio possesso dicendo ad alta voce \"LAS VEGAS\"."}
{"id": "2745918", "revid": "119446788", "url": "https://it.wikipedia.org/wiki?curid=2745918", "title": "Pinguino (gioco)", "text": "Pinguino, anche chiamato birillo, \u00e8 un gioco di carte italiano giocato solitamente con un mazzo da 40 carte da gioco suddivise in quattro semi: \"Spade\", \"Coppe\", \"Bastoni\" e \"Denari\".\nCome si gioca.\nSi pu\u00f2 giocare da 2 a 12 persone. Inizialmente si avanza una somma obbligata e fissa per l'apertura. La distribuzione delle carte avviene con due giri in senso antiorario distribuendo una carta per volta, in modo che ogni giocatore abbia 2 carte, dopodich\u00e9, si posano 3 carte scoperte sul tavolo. Sommando i valori delle tre carte al centro del tavolo si stabilisce un risultato chiamato coniglio .\nOgni giocatore con la somma dei valori sulle sue carte deve avvicinarsi il pi\u00f9 possibile al punto o farlo corrispondere esattamente. Il mazziere a questo punto deve chiedere ad ogni giocatore se vuole una carta supplementare o meno. Finita questa fase, si apre il giro di scommesse dove \u00e8 possibile puntare una determinata cifra nel piatto. Gli altri giocatori hanno la possibilit\u00e0 di vedere la puntata, di rilanciare oppure di passare la mano (come nel poker). Una volta terminato il giro si girano le carte, chi fa punto vince, nel caso non ci sia nessun punto, vince chi vi si avvicina di pi\u00f9 sommando i valori delle proprie carte. In rari casi un giocatore pu\u00f2 fare birillo, ovvero fare punto con le stesse carte che ci sono sul tavolo, in questo caso il birillo batte anche il punto.\nIn casi di pi\u00f9 giocatori con il punto o comunque in condizioni di pareggio, \u00e8 possibile dividere il piatto. In alternativa gli altri giocatori possono rientrare.\nValore delle carte:\n2, 3, 4, 5, 6, 7, Fante (valore 8), Cavallo (valore 9) e Re (valore 10). Fa sola eccezione l'Asso, che pu\u00f2 prendere il valore di 1 o 11 a discrezione dei giocatori. Inoltre se l'Asso si trova fra le tre carte del punto, il suo valore sar\u00e0 imposto dal mazziere (unicamente per quanto riguarda il punto).\nVariante con jolly.\n\u00c8 possibile inserire due jolly in modo da far risultare pi\u00f9 facile fare punto e birillo. Al jolly ogni singolo giocatore pu\u00f2 dare un valore a scelta; se il Jolly si trova tra le carte del punto il mazziere pu\u00f2 decidere se bruciarlo o assegnargli un valore che va da 0 a 10, in tal caso anche l'altro jolly ancora in gioco assumer\u00e0 lo stesso valore assegnato dal mazziere.\nVariante con carte francesi.\nSi pu\u00f2 anche utilizzare il mazzo di carte francesi (escludendo i jolly): si distribuiscono due carte per ogni giocatore e due al centro che rappresentano il \"punto\", sia in eccesso che in difetto chi si avvicina di pi\u00f9 vince. Nel caso in cui ci sia un punto uguale tra due o pi\u00f9 giocatori si pu\u00f2 decidere di dividere solo nel caso in cui altri giocatori non vogliano entrare in partita. Se ci sono giocatori che vogliono accedere dovranno pagare la met\u00e0 della posta in palio o \"piatto\". \u00c8 inoltre possibile durante il turno di distribuzione delle carte, poter cambiare una carta previo pagamento di una somma stabilita all'inizio del turno."}
{"id": "2745924", "revid": "287204", "url": "https://it.wikipedia.org/wiki?curid=2745924", "title": "Mazzetti (gioco di carte)", "text": "I mazzetti o monti, sono un gioco di carte che si gioca con 52 carte di semi: cuori, quadri, fiori, picche.\nCome si gioca.\nSi determina chi far\u00e0 il mattaro, per farlo si distribuiscono le carte una alla volta in senso anti orario per ogni giocatore, chi riceve il re di denari \u00e8 mattaro. Una volta fatto questo, il gioco si baser\u00e0 solo sulla fortuna. Il mattaro mischia le carte e fa alzare ad uno dei giocatori, per chi alza il mazzo, vale la regola che deve puntare sul primo mazzetto. Si fanno tanti mazzetti quanti sono i giocatori pi\u00f9 uno per il mattaro, ma ogni giocatore pu\u00f2 richiederne anche pi\u00f9 di uno, ovviamente puntando su ogni mazzetto che sceglie di avere. Una volta scelti tutti i mazzi ne rimarr\u00e0 uno per il mattaro, che potr\u00e0 girare prima o dopo a sua discrezione. Nel caso la carta del mattaro \u00e8 pi\u00f9 alta di un mazzetto scelto da un giocatore, il mattaro prende la puntata, nal caso contrario paga, in caso abbiano lo stesso valore vince la carta del mattaro. La matta, ovvero chi fa i mazzetti, pu\u00f2 passare di giocatore in giocatore in due casi, in caso di cessione da parte del mattaro, ovvero se la vende a qualcuno che la vuole ad un prezzo da lui stabilito, o nel caso uno dei mazzetti dei giocatori abbia un re. Nel caso vi siano due re, per decidere di chi sar\u00e0 la matta, si vede il valore della carta immediatamente sotto quella del re, la matta spetta a chi trova la carta pi\u00f9 alta. Nel caso un giocatore ha il re a denari, la matta sar\u00e0 comunque sua anche in presenza di altri re."}
{"id": "2745928", "revid": "322321", "url": "https://it.wikipedia.org/wiki?curid=2745928", "title": "Arcidiocesi di Rennes, Dol e Saint-Malo", "text": ""}
{"id": "2745930", "revid": "767487", "url": "https://it.wikipedia.org/wiki?curid=2745930", "title": "Citt\u00e0 in fiamme", "text": "Citt\u00e0 in fiamme \u00e8 un film del 1979 diretto da Alvin Rakoff. Il film \u00e8 una produzione canadese/statunitense e prodotto da Claude H\u00e9roux e distribuito dalla Astral Bellevue Path\u00e9(AVCO Embassy Pictures distributore originale).\nTrama.\nWilliam \u00e8 un sindaco corrotto che progetta di costruir una raffineria di petrolio nel centro della citt\u00e0. Herman Stover \u00e8 un ex dipendente, che provoca un incendio che avvolge l'intera citt\u00e0. Un medico deve evacuare i pazienti da un ospedale di scarsa qualit\u00e0. Albert Risley deve essere in costante contatto con le aziende del fuoco per la lotta contro il fuoco. Maggie Grayson una giornalista alcolizzata vede questa come una possibilit\u00e0 di farlo a livello nazionale con la sua copertura della citt\u00e0 in fiamme.\nProduzione.\nIl film \u00e8 stato realizzato nella citt\u00e0 di Montr\u00e9al, con un budget di cinque milioni di dollari di finanziamento da parte l'agenzia governativa Canadian Film Development Corporation (ora Telefilm Canada). Per alcune scene sono state utilizzate riprese televisive.\nIncassi.\nIl film ha incassato poco pi\u00f9 di $784.181 negli Stati Uniti. Il sito web TVGuide.com ha dato il film 1 stella a 4."}
{"id": "2745933", "revid": "740722", "url": "https://it.wikipedia.org/wiki?curid=2745933", "title": "M\u00e9li\u00e8s d'oro", "text": "Il M\u00e9li\u00e8s d'oro (\"M\u00e9li\u00e8s d'Or\") \u00e8 un premio cinematografico assegnato annualmente al miglior film fantastico europeo dalla European Fantastic Film Festivals Federation, fondato nel 1996 e intitolato al pioniere cinematografico Georges M\u00e9li\u00e8s.\n\u00c8 l'unica competizione organizzata attraverso la collaborazione di festival a livello europeo. Si svolge con una particolare modalit\u00e0 a due turni: ognuno dei festival membri affiliati assegna un premio M\u00e9li\u00e8s d'argento (\"M\u00e9li\u00e8s d'Argent\") a un film europeo presentato nella propria sezione competitiva; i vincitori dei M\u00e9li\u00e8s d'argento sono candidati al M\u00e9li\u00e8s d'oro, che viene assegnato nel corso di un successivo festival in calendario.\nDal 2002 \u00e8 stato introdotto un contestuale premio riservato ai cortometraggi, aperto a tutti i membri della Federazione e non solo alla ristretta cerchia degli affiliati che assegna i M\u00e9li\u00e8s d'argento per i lungometraggi.\nAlbo d'oro.\nIn grassetto il vincitore del M\u00e9li\u00e8s d'oro, a seguire i vincitori dei M\u00e9li\u00e8s d'argento."}
{"id": "2745934", "revid": "135491", "url": "https://it.wikipedia.org/wiki?curid=2745934", "title": "M\u00e9li\u00e8s d'Or", "text": ""}
{"id": "2745935", "revid": "135491", "url": "https://it.wikipedia.org/wiki?curid=2745935", "title": "M\u00e9li\u00e8s d'argento", "text": ""}
{"id": "2745936", "revid": "135491", "url": "https://it.wikipedia.org/wiki?curid=2745936", "title": "M\u00e9li\u00e8s d'Argent", "text": ""}
{"id": "2745951", "revid": "256896", "url": "https://it.wikipedia.org/wiki?curid=2745951", "title": "Capezzagna", "text": "La capezzagna \u00e8 una strada sterrata di servizio agli appezzamenti coltivati adiacenti tra loro \u00c8 una superficie improduttiva ma funzionale alla gestione delle colture, dal punto di vista pratico ed economico (rientrano nella valutazione di Servit\u00f9 prediale). Nel gergo estimativo \u00e8 compresa nelle \"tare\". \nTipologie e uso.\nNella viticoltura, ad esempio, la capezzagna \u00e8 ortogonale al senso dei filari e permette l'accesso a ciascun interfilare. Su di essa avvengono le manovre di svolta delle macchine operatrici per passare da un filare all'altro. \nQuando i filari sono molto lunghi vengono interrotti da \"capezzagne intermedie\" che permettono l'accesso diretto alle diverse parti del \"campo\" e la riduzione dei tempi morti per il rifornimento dei mezzi agricoli o lo scarico del prodotto. \nLe \"capezzagne di testata\" e le \"scoline\" delimitano il \"campo\". \nNella sistemazione \"alla padovana\" o \"a cavino\", la capezzagna, detta cavino, svolge anche la funzione di scolina."}
{"id": "2745960", "revid": "287204", "url": "https://it.wikipedia.org/wiki?curid=2745960", "title": "Anzoategui", "text": ""}
{"id": "2745961", "revid": "4711", "url": "https://it.wikipedia.org/wiki?curid=2745961", "title": "I\u00f1aki De Miguel", "text": ""}
{"id": "2745967", "revid": "1788047", "url": "https://it.wikipedia.org/wiki?curid=2745967", "title": "National Football League 1995", "text": "La stagione NFL 1995 fu la 76\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXX, si disput\u00f2 il 28 gennaio 1996 al Sun Devil Stadium di Tempe, in Arizona e si concluse con la vittoria dei Dallas Cowboys sui Pittsburgh Steelers per 27 a 17. La stagione inizi\u00f2 il 3 settembre 1995 e si concluse con il Pro Bowl 1996 che si tenne il 4 febbraio 1996 a Honolulu.\nIn questa stagione la NFL pass\u00f2 da 28 a 30 squadre con l'aggiunta dei Carolina Panthers e dei Jacksonville Jaguars che vennero collocati rispettivamente nella NFC West e nella AFC Central, che erano rimaste le uniche due \"Division\" a quattro squadre. Contestualmente le due squadre di Los Angeles cambiarono sede: i Rams si trasferirono a Saint Louis e i Raiders tornarono alla sede precedente di Oakland.\nStagione regolare.\nLa stagione regolare inizi\u00f2 il 3 settembre e termin\u00f2 il 25 dicembre 1995, si svolse in 17 giornate durante le quali ogni squadra disput\u00f2 16 partite.\nPlay-off.\nI play-off iniziarono con il \"Wild Card Weekend\" il 30 e 31 dicembre 1995. I \"Divisional Playoff\" si giocarono il 6 e 7 gennaio 1996 e i \"Conference Championship Game\" il 14 gennaio. Il Super Bowl XXX si gioc\u00f2 il 28 gennaio al Sun Devil Stadium di Tempe."}
{"id": "2745969", "revid": "287204", "url": "https://it.wikipedia.org/wiki?curid=2745969", "title": "Carmen de Apicala", "text": ""}
{"id": "2745970", "revid": "633110", "url": "https://it.wikipedia.org/wiki?curid=2745970", "title": "Casabianca", "text": ""}
{"id": "2745972", "revid": "6923", "url": "https://it.wikipedia.org/wiki?curid=2745972", "title": "Big Pine Key", "text": "Big Pine Key \u00e8 un census-designated place della contea di Monroe negli Stati Uniti d'America, situato in una delle isole dell'arcipelago delle Keys, in Florida.\nSecondo le statistiche del 2010, la citt\u00e0 ha una popolazione di 4.252 abitanti su una superficie di 25,8 km2.\nGeografia fisica.\nClima.\nLa temperatura media di gennaio \u00e8 di 21\u00b0, quella di luglio di 29\u00b0. La piovosit\u00e0 media di gennaio \u00e8 di 63,5 mm, quella di luglio di 104,4 mm."}
{"id": "2745973", "revid": "2134764", "url": "https://it.wikipedia.org/wiki?curid=2745973", "title": "Hern\u00e1n Jasen", "text": ""}
{"id": "2745974", "revid": "287204", "url": "https://it.wikipedia.org/wiki?curid=2745974", "title": "Hernan Jasen", "text": ""}
{"id": "2745980", "revid": "1442080", "url": "https://it.wikipedia.org/wiki?curid=2745980", "title": "Cincinnati Open 1998 - Singolare", "text": "Il singolare del Cincinnati Open 1998 \u00e8 stato un torneo di tennis facente parte dell'ATP Tour.\nPatrick Rafter ha battuto in finale Pete Sampras 1\u20136, 7\u20136 (7\u20132), 6\u20134.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2745984", "revid": "287204", "url": "https://it.wikipedia.org/wiki?curid=2745984", "title": "Majorca Open 1998", "text": "Il Majorca Open 1998 \u00e8 stato un torneo di tennis giocato sulla terra rossa. \n\u00c8 stata la 4\u00aa edizione dell'Open de Tenis Comunidad Valenciana,\nche fa parte della categoria International Series nell'ambito dell'ATP Tour 1998. \nSi \u00e8 giocato a Maiorca in Spagna,dal 28 settembre al 5 ottobre 1998.\nCampioni.\nSingolare.\n Gustavo Kuerten ha battuto in finale Carlos Moy\u00e1 6-7 (5-7), 6-2, 6-3\nDoppio.\n Pablo Albano / Daniel Orsanic hanno battuto in finale Ji\u0159\u00ed Nov\u00e1k / David Rikl 7-6, 6-3"}
{"id": "2745987", "revid": "89688", "url": "https://it.wikipedia.org/wiki?curid=2745987", "title": "Shuffle", "text": "Lo Shuffle (dall'inglese \"strisciare i piedi per terra\") era un ballo tipico degli amerindi che danzavano al ritmo di un tamburo, ora danzato principalmente su una musica elettronica.\nIl termine pu\u00f2 anche riferirsi a:"}
{"id": "2745990", "revid": "1442080", "url": "https://it.wikipedia.org/wiki?curid=2745990", "title": "Majorca Open 1998 - Singolare", "text": "Il singolare del Majorca Open 1998 \u00e8 stato un torneo di tennis facente parte dell'ATP Tour.\nGustavo Kuerten ha battuto in finale Carlos Moy\u00e1 6-7 (5-7), 6-2, 6-3."}
{"id": "2745995", "revid": "287204", "url": "https://it.wikipedia.org/wiki?curid=2745995", "title": "Bank Austria Tennis Trophy 1998", "text": "Il Bank Austria Tennis Trophy 1998 \u00e8 stato un torneo di tennis giocato sul cemento indoor.\n\u00c8 stata la 24\u00aa edizione del Bank Austria Tennis Trophy, \nche fa parte della categoria International Series Gold nell'ambito dell'ATP Tour 1998. \nIl torneo si \u00e8 giocato al Wiener Stadthalle di Vienna in Austria, dal 12 al 19 ottobre 1998.\nCampioni.\nSingolare maschile.\n Pete Sampras ha battuto in finale Karol Ku\u010dera 6\u20133, 7\u20136 (7\u20133), 6\u20131\nDoppio maschile.\n Evgenij Kafel'nikov / Daniel Vacek hanno battuto in finale David Adams / John-Laffnie de Jager 7\u20135, 6\u20133"}
{"id": "2745999", "revid": "339392", "url": "https://it.wikipedia.org/wiki?curid=2745999", "title": "Patrimonio Mondiale dell'Umanit\u00e0", "text": ""}
{"id": "2746004", "revid": "125930", "url": "https://it.wikipedia.org/wiki?curid=2746004", "title": "Regione autonoma del Portogallo", "text": ""}
{"id": "2746005", "revid": "599013", "url": "https://it.wikipedia.org/wiki?curid=2746005", "title": "Victoria Ravva", "text": "Giocava nel ruolo di centrale.\nCarriera.\nVictoria Ravva inizia a giocare a pallavolo fin da giovanissima; all'et\u00e0 di 14 anni si trasferisce della Georgia in Azerbaigian: nel 1989 fa il suo esordio nella massima serie dell'Unione Sovietica con il e nello stesso tempo entra a far parte della nazionale juniores dell'URSS. Con la dissoluzione dell'Unione Sovietica resta nell'Azerrail anche se la squadra gioca per il campionato azero; cambia quindi anche la nazionale e gioca per un brevissimo periodo per l'Azerbaigian.\nNel 1993 si trasferisce in Turchia ingaggiata dal Vak\u0131fBank Spor Kul\u00fcb\u00fc, squadra che milita nel massimo campionato turco e con la quale resta due stagioni vincendo anche una Coppa di Turchia.\nNel 1995 lascia la Turchia per la Francia vestendo la maglia del Cannes: il sodalizio con la squadra francese dura venti stagioni, vincendo diciannove campionati francesi e diciotto Coppe di Francia, oltre al successo per due volte consecutive nella Champions League. Dal 2002 ha inoltre acquisito la cittadinanza francese ottenendo cos\u00ec il diritto di giocare nella nazionale transalpina con la quale per\u00f2 non ha mai ottenuti risultati di rilievo se non un ottavo posto ottenuto durante il campionato europeo 2007: dopo l'europeo ha deciso di ritirarsi dall'attivit\u00e0 della nazionale, mentre il ritiro definitivo dall'attivit\u00e0 agonistica arriva al termine della stagione 2014-15.\nPer un breve periodo nel 2006 ha interrotto la carriera per la nascita dei due suoi gemelli, avuti dal marito Alexandre Jioshvili, anche lui giocatore di pallavolo. Nel 2007 ha pubblicato un libro, \"Moment \u00abvolley\u00bb\", sulla sua carriera pallavolistica e privata, mentre nel 2008, insieme alla compagna di squadra Karine Salinas, ha inaugurato un ristorante sempre a Cannes."}
{"id": "2746006", "revid": "715388", "url": "https://it.wikipedia.org/wiki?curid=2746006", "title": "Bank Austria Tennis Trophy 1998 - Singolare", "text": "Il singolare del Bank Austria Tennis Trophy 1998 \u00e8 stato un torneo di tennis facente parte dell'ATP Tour 1998.\nGoran Ivani\u0161evi\u0107 era il detentore del titolo, ma quest'anno non ha partecipato.\nPete Sampras ha battuto in finale 6\u20133, 7\u20136 (7\u20133), 6\u20131 Karol Ku\u010dera."}
{"id": "2746008", "revid": "29134408", "url": "https://it.wikipedia.org/wiki?curid=2746008", "title": "Isola Terceira", "text": ""}
{"id": "2746010", "revid": "29134420", "url": "https://it.wikipedia.org/wiki?curid=2746010", "title": "Isola Corvo", "text": ""}
{"id": "2746011", "revid": "7336", "url": "https://it.wikipedia.org/wiki?curid=2746011", "title": "Shuffle notes", "text": ""}
{"id": "2746012", "revid": "7336", "url": "https://it.wikipedia.org/wiki?curid=2746012", "title": "Swing notes", "text": ""}
{"id": "2746013", "revid": "838137", "url": "https://it.wikipedia.org/wiki?curid=2746013", "title": "Bank Austria Tennis Trophy 1998 - Doppio", "text": "Il doppio del Bank Austria Tennis Trophy 1998 \u00e8 stato un torneo di tennis facente parte dell'ATP Tour.\nEllis Ferreira e Patrick Galbraith erano i detentori del titolo, ma solo Ferreira ha partecipato in coppia con Rick Leach.\nFerreira e Leach lost hanno perso nei quarti contro David Adams e John-Laffnie de Jager.\nEvgenij Kafel'nikov e Daniel Vacek hanno battuto in finale 7\u20135, 6\u20133 contro Adams e de Jager."}
{"id": "2746019", "revid": "1543377", "url": "https://it.wikipedia.org/wiki?curid=2746019", "title": "Grand Prix de Tennis de Lyon 1998", "text": "Il Grand Prix de Tennis de Lyon 1998 \u00e8 stato un torneo di tennis giocato sul cemento indoor. \n\u00c8 stata la 12\u00aa edizione del Grand Prix de Tennis de Lyon, \nche fa parte della categoria International Series nell'ambito dell'ATP Tour 1998.\nIl torneo si \u00e8 giocato al Palais des Sports de Gerland di Lione in Francia, dal 19 al 26 ottobre 1998.\nCampioni.\nSingolare.\n \u00c0lex Corretja ha battuto in finale Tommy Haas 2\u20136, 7\u20136 (8\u20136), 6\u20131\nDoppio.\n Olivier Dela\u00eetre / Fabrice Santoro hanno battuto in finale Tom\u00e1s Carbonell / Francisco Roig 6\u20132, 6\u20132"}
{"id": "2746020", "revid": "339392", "url": "https://it.wikipedia.org/wiki?curid=2746020", "title": "Provincia di Sulaym\u0101niyya", "text": ""}
{"id": "2746030", "revid": "1442080", "url": "https://it.wikipedia.org/wiki?curid=2746030", "title": "Eurocard Open 1998 - Singolare", "text": "Il singolare dell'Eurocard Open 1998 \u00e8 stato un torneo di tennis facente parte dell'ATP Tour.\nRichard Krajicek ha battuto in finale Evgenij Kafel'nikov 6\u20134, 6\u20133, 6\u20133.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2746034", "revid": "1442080", "url": "https://it.wikipedia.org/wiki?curid=2746034", "title": "Paris Open 1998 - Singolare", "text": "Il singolare del Paris Open 1998 \u00e8 stato un torneo di tennis facente parte dell'ATP Tour.\nGreg Rusedski ha battuto in finale Pete Sampras 6\u20134, 7\u20136 (7\u20134), 6\u20133.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2746036", "revid": "1855146", "url": "https://it.wikipedia.org/wiki?curid=2746036", "title": "Legazione delle Marche", "text": "La Legazione delle Marche o II Legazione fu una suddivisione amministrativa dello Stato della Chiesa istituita da Pio IX il 22 novembre 1850. Confinava a nord con la Legazione delle Romagne e San Marino, a est con il Mar Adriatico, a ovest con la Legazione dell'Umbria e il Granducato di Toscana, a sud con il Regno delle Due Sicilie.\nNel 1859 contava 922.407 abitanti. Il territorio della Legazione delle Marche era suddiviso nelle sei storiche delegazioni di Ancona, Ascoli, Camerino, Fermo, Macerata, Urbino e Pesaro, a loro volta ripartite in 47 complessivi governi: 14 ciascuna nelle delegazioni di Macerata e di Urbino e Pesaro, 7 in quella di Ancona, 6 in quella di Fermo, 5 in quella di Ascoli e uno in quella di Camerino. La Legazione includeva anche il governo del commissario della Santa Casa di Loreto."}
{"id": "2746037", "revid": "767487", "url": "https://it.wikipedia.org/wiki?curid=2746037", "title": "Milk Cup", "text": "La Milk Cup \u00e8 un torneo internazionale di calcio giovanile che si tiene ogni anno in Irlanda del Nord. La manifestazione si gioca principalmente nella zona della costa settentrionale del paese, con partite che si svolgono nelle citt\u00e0 di Portrush, Portstewart, Castlerock, Limavady, Coleraine, Ballymoney e Ballymena. Insieme alla Foyle Cup, che si svolge contemporaneamente, la Milk Cup \u00e8 uno dei tornei pi\u00f9 importanti d'Europa.\nStoria.\nLa Milk Cup \u00e8 stata introdotta nel 1983 con sedici squadre partecipanti ad un torneo Under 16. Il , dalla Scozia \u00e8 stata la prima squadra ad imporsi.\nLa competizione venne estese nel 1985, quando venne introdotto il torneo riservato agli Under 14 (Junior) ed anche in questo caso i primi vincitori provennero dalla Scozia, i Rangers Glasgow. Col passare degli anni il torneo \u00e8 accresciuto di importanza e di dimensioni, con squadre che provennero da ogni parte del mondo per aggiudicarsi l'ambito trofeo. Nel 1995 fu introdotta la sezione degli Under 19, vinta dal Wesh Athletics, squadra del Galles. Tradizionalmente le finali si giocano al Coleraine Swowgrounds di venerd\u00ec sera.\nMolti calciatori di fama internazionale, come per esempio Charlie Davies, Jonathan Spector, Paul Scholes e Wayne Rooney hanno preso parte alla Milk Cup nel corso degli anni.\nPer celebrare i 25 anni di esistenza del torneo venne disputata un'amichevole tra l'Irlanda del Nord e l'Everton, quattro volte vincitore della competizione, al Coleraine Showgrounds il 14 luglio 2007. L'Everton vinse col punteggio di 2-0.\nLa curiosit\u00e0 della Milk Cup \u00e8 l'inclusione delle squadre rappresentative per le sei regioni che compongono l'Irlanda del Nord, Antrim, Armagh, Down, Fermanagh, Londonderry e Tyrone. Con questo sistema i giovani calciatori delle contee hanno la possibilit\u00e0 di competere contro alcuni dei migliori giocatori del mondo.\nCopertura mediatica.\nDal 2005 la Milk Cup viene trasmessa dalla BBC dell'Irlanda del Nord, prendendo il posto di Ulster Television. Ci\u00f2 ha permesso una maggiore copertura mediatica dell'evento.\nAlcune gare della Milk Cup sono visibili sul canale sportivo della BBC oppure all'indirizzo internet https://www.bbc.co.uk/northernireland/milkcup. La copertura \u00e8 assicurata dal commento dei giornalisti sportivi della BBC, come Jackie Fullerton, Michael McNamee, Paul Gilmour e Joel Taggart."}
{"id": "2746038", "revid": "181699", "url": "https://it.wikipedia.org/wiki?curid=2746038", "title": "Seconda Legazione", "text": ""}
{"id": "2746039", "revid": "181699", "url": "https://it.wikipedia.org/wiki?curid=2746039", "title": "II Legazione", "text": ""}
{"id": "2746048", "revid": "553803", "url": "https://it.wikipedia.org/wiki?curid=2746048", "title": "ATP Tour World Championships 1998", "text": "L'ATP Tour World Championships 1998 \u00e8 stato un torneo di tennis giocato sul cemento indoor. \n\u00c8 stata la 29\u00aa edizione del torneo di singolare di fine anno, la 25\u00aa del torneo di doppio di fine anno\ned era parte dell'ATP Tour 1998. \nIl torneo di singolare si \u00e8 giocato all'EXPO 2000 Tennis Dome di Hannover in Germania, \ndal 24 al 29 novembre 1998.\nIl torneo di doppio si \u00e8 disputato all'Hartford Civic Center di Hartford (Connecticut) negli USA,\ndal 18 al 22 novembre 1998.\nCampioni.\nSingolare.\n \u00c0lex Corretja ha battuto in finale Carlos Moy\u00e1, 3\u20136, 3\u20136, 7\u20135, 6\u20133, 7\u20135\nDoppio.\n Jacco Eltingh / Paul Haarhuis hanno battuto in finale Mark Knowles / Daniel Nestor, 6\u20134, 6\u20132, 7\u20135"}
{"id": "2746052", "revid": "297745", "url": "https://it.wikipedia.org/wiki?curid=2746052", "title": "Giambattista Pittoni", "text": ""}
{"id": "2746054", "revid": "123344742", "url": "https://it.wikipedia.org/wiki?curid=2746054", "title": "Francesco Fedeli detto il Maggiotto", "text": "Biografia.\nFiglio di Domenico Fedeli, con cui condivise il soprannome \"Maggiotto\", si form\u00f2 nello stile del padre. Dapprima sub\u00ec l'influenza, tra gli altri, anche di Piazzetta, Pittoni, Tiepolo e Zuccarelli, ispirandosi senza preferenze a ogni maniera contemporanea. Di questo periodo fa parte \"La Pittura e la Natura\" (1769), che offr\u00ec all'Accademia e ancora oggi \u00e8 nelle Gallerie. Imit\u00f2 anche il genere di Pietro Longhi ma con minore ironia e maggiore moralismo.\nNegli anni successivi la sua pittura divenne pi\u00f9 sciolta e si moltiplicarono le commesse sia a carattere mitologico, che religioso. Dipinse tra l'altro una serie di 168 piccoli \"Ritratti di dogi\", \"dogaresse\", \"veneti patriarchi\", \"cardinali e pontefici\" a olio su rame nel 1778 per il bibliofilo Maffeo Pinelli oggi dispersi, ma alcuni rintracciabili nel mercato antiquario.\nSuccessivamente adott\u00f2 modi che anticipavano in qualche modo il neoclassicismo: \u00e8 il caso del \"Trionfo della Croce\" e degli angeli a monocromo per la Scuola grande di San Giovanni Evangelista o dei dipinti per San Francesco della Vigna.\nDagli anni novanta ebbe una forte involuzione stilistica: \u00e8 il caso dell'\"Autoritratto con gli allievi Pedrini e Florian\" (1792). Di notevole importanza \u00e8 il fatto che nel 1771 venne nominato maestro di pittura nell'Accademia veneziana, di cui divenne anche presidente (1790). Qui ebbe tra i suoi allievi coloro i quali diverranno personalit\u00e0 di spicco del neoclassicismo veneto, quali Lattanzio Querena, Giovanni Carlo Bevilacqua, Natale Schiavoni e lo stesso Francesco Hayez. Nel 1796 fu nominato \"ispettore alle pubbliche pitture di Venezia\" con lo scopo di riferire sullo stato dei dipinti di propriet\u00e0 pubblica, una funzione che mantenne anche durante l'inizio dell'occupazione francese.\nInteressi scientifici.\nMaggiotto si occup\u00f2 anche di fisica, e in particolare di elettricit\u00e0; di questa sua attivit\u00e0 ci restano alcune pubblicazioni a stampa. Inoltre, secondo quanto si desume dal testamento di Maggiotto nonch\u00e9 dall'autobiografia del suo allievo Giovanni Carlo Bevilacqua, invent\u00f2 e costru\u00ec alcuni telescopi e camere oscure. Grazie a queste sue ricerche, divenne anche membro della Royal Society of London.\nLa \"macchina elettrica\".\nIn una sua lettera all'abate Giuseppe Toaldo, Francesco Maggiotto espone i suoi progressi nel campo dell'elettricit\u00e0 e, in particolare, nello sviluppo di una macchina in grado di generare scintille elettriche per strofinamento (effetto triboelettrico). Nel Settecento, infatti, cresceva il desiderio degli studiosi di fare esperimenti e verificare le teorie non solo per scopi di ricerca, ma anche per fini meramente didattici e, specie in Gran Bretagna, fiorivano le botteghe specializzate nella costruzione di apparecchiature scientifiche. In casi di necessit\u00e0 o mancanza di risorse economiche, come quello dello scienziato Luca de Samuele Cagnazzi, erano gli stessi studiosi a costruirsi gli apparecchi scientifici.\nMaggiotto, nella lettera, spiega come abbia svolto innumerevoli prove e costruito insieme a suo fratello molte macchine elettriche in grado di sprigionare il \"fluido elettrico\". I suoi sforzi, cos\u00ec come quello di altri studiosi suoi contemporanei, era quello di massimizzare la scarica elettrica al fine di renderla utile ai fisici. Molte prove erano state gi\u00e0 fatte, e vari tipi di macchine erano stati costruiti i quali utilizzavano cilindri oppure dischi che per strofinamento con un oggetto esterno si caricavano di energia elettrostatica e sprigionavano scintille anche molto potenti; questo indicava ai fisici dell'epoca l'esistenza di un \"fluido elettrico\", come si chiamava allora.\nAlcune macchine accoppiavano pi\u00f9 cilindri o dischi ma questo, secondo Maggiotto, non andava ad accrescere proporzionalmente l'energia elettrostatica accumulata e quindi l'intensit\u00e0 della scintilla. Maggiotto aveva notato le ottime propriet\u00e0 del cristallo nel generare energia elettrostatica per strofinio, ma non si poteva costruire un intero disco o o cilindro di cristallo dal momento che non esistevano in natura materiali di tali dimensioni e, qualora ve ne fossero, i costi sarebbero stati esorbitanti.\nL'idea di Maggiotto, che avrebbe migliorato l'efficienza della macchina secondo i suoi stessi esperimenti, era quella di costruire un solo disco o cilindro (piuttosto che molti in serie), utilizzando pi\u00f9 materiali e in particolare legno di bosso per il cilindro vero e proprio (la \"ruota\") del diametro di \"30 oncie\", sulla cui circonferenza erano fissati i cristalli con delle viti. Tali cristalli, durante il movimento della ruota, andavano a sfregare contro quattro \"strofinatori\", cio\u00e8 dei cuscinetti di otto pollici, composti da \"crini\" (probabilmente, peli di animale) ricoperti da un sottilissimo foglio di ottone (all'epoca detto volgarmente \"oro cantarino\"); inoltre, tali strofinatori erano premuti contro la superficie della ruota attraverso delle molle. Secondo le esperienze di Maggiotto, tale modello di strofinatori era molto efficiente anche grazie alle particolari propriet\u00e0 isolanti dei \"crini\" e sarebbe stato copiato da altri sulla base della sua idea. Gli strofinatori erano collegati a dei conduttori, a loro volta collegati a dei vasi armati \"di foglia di stagno\", il cui scopo era contenere l'energia elettrostatica creata.\nSecondo le esperienze dello stesso Maggiotto, l'efficienza della macchina (e quindi l'intensit\u00e0 della scarica elettrica) era molto maggiore delle altre costruite fino ad allora e mostrava ottimi risultati anche in presenza di condizioni ambientali sfavorevoli come ad esempio la presenza di umidit\u00e0 nell'aria; ci\u00f2 era dovuto alle notevoli propriet\u00e0 isolanti dei crini, utilizzati sia negli strofinatori, sia per l'isolamento dei conduttori. Secondo il suo costruttore, tale macchina potrebbe essere costruita di maggiori dimensioni di diametro nonch\u00e9 con un maggior numero di strofinatori e punte di cristallo, rendendo cos\u00ec la macchina in grado di generare scariche molto pi\u00f9 potenti, ma questo avrebbe reso l'azionamento della macchina pi\u00f9 dispendioso in termini di forza necessaria; un modo per ovviare a questo inconveniente, sempre secondo Maggiotto, potrebbe essere l'utilizzo dell'energia dell'acqua. Altro punto di forza della macchina era la facilit\u00e0 ed economicit\u00e0 con la quale poteva essere riparata in caso di guasti anche grazie alla semplicit\u00e0 di costruzione.\nLa scarica elettrica generata dall'energia raccolta dalla macchina e contenuta nei suddetti vasi \u00e8 stata in grado di forare \u00ab20 grossi cartoni, posti l'uno sopra l'altro, che formavano la grandezza di un pollice e mezzo\u00bb. Tra le intuizioni pi\u00f9 degne di nota di Maggiotto, c'\u00e8 sicuramente quella di aver intuito che non vi \u00e8 \"in natura alcun corpo che non lasci interamente scappare il fluido elettrico\", avendo compreso che tutti i materiali manifestano un certo grado di resistenza elettrica."}
{"id": "2746058", "revid": "1855146", "url": "https://it.wikipedia.org/wiki?curid=2746058", "title": "Legazione dell'Umbria", "text": "La Legazione dell'Umbria o III Legazione fu una suddivisione amministrativa dello Stato della Chiesa istituita da Pio IX il 22 novembre 1850. Confinava a nord est con la Legazione delle Marche, a nord ovest con il Granducato di Toscana, a sud est con il Regno delle Due Sicilie, a sud ovest con il circondario di Roma.\nNel 1859 contava 443.155 abitanti. Il territorio era suddiviso nelle tre storiche delegazioni di Perugia, Spoleto e Rieti, a loro volta ripartite in 24 complessivi governi: 11 nella delegazione di Perugia, 9 in quella di Spoleto e 4 in quella di Rieti."}
{"id": "2746059", "revid": "181699", "url": "https://it.wikipedia.org/wiki?curid=2746059", "title": "III Legazione", "text": ""}
{"id": "2746060", "revid": "181699", "url": "https://it.wikipedia.org/wiki?curid=2746060", "title": "Terza Legazione", "text": ""}
{"id": "2746064", "revid": "125013451", "url": "https://it.wikipedia.org/wiki?curid=2746064", "title": "Torre del Pian dell'Isola", "text": "La torre del Pian dell'Isola \u00e8 una torre situata ai margini del capoluogo del comune di Rignano sull'Arno nella Citt\u00e0 metropolitana di Firenze.\nStoria e Descrizione.\nLa torre, del XII secolo, deve essere sorta come torre di avvistamento a guardia della valle dell'Arno e forse connessa all'attraversamento del fiume. Nonostante una recente ristrutturazione, presenta tracce evidenti di muratura medievale, archetti e beccatelli nell'area sommitale ed \u00e8 costituita da pietre di medie e piccole dimensioni disposte in filari regolari e paralleli con angolate rifinite con grosse bozze in arenaria, usata anche per le cornici marcapiano ed alcune decorazioni delle finestre. \nIl coronamento della torre si \u00e8 conservato solo in parte, come si nota dal rifacimento della sezione collocata sotto il tetto, in parte intonacata in parte cementata, mentre altri interventi di restauro sono identificabili nel rifacimento di alcuni beccatelli in laterizio e nella ricostruzione del caminetto e di alcune finestre.\nLe aperture oggi esistenti sulla facciata sud sono il frutto di interventi recenti, mentre la piccola finestra sul lato occidentale, rifinita in arenaria, si pu\u00f2 considerare coeva alla muratura, databile, per tipologia e lavorazione, alla met\u00e0 del XIII secolo, anche se alcuni elementi, in particolare quelli in pietra serena, si possono riferire con sicurezza ad interventi successivi (secoli XIV-XV). \nIl resto della struttura ripropone alcuni caratteri della \u201ccasa da signore\u201d due-trecentesca: una corte interna circondata da una cortina muraria in fase con la torre sulla quale si apre una porta di accesso e una serie di corpi di fabbrica, oggi intonacati, addossati al nucleo originale.\nAi primi del Quattrocento, la \u00abtorre o fortilizio detto La Torre a Isola\u00bb era di propriet\u00e0 del fiorentino Lorenzo di Totto Gualterotti.\nSuccessivamente venne acquistata dalla famiglia dei Pepi, Patrizi fiorentini, che la trasformarono in casa da signore annessa alla loro villa sul poggio davanti alla torre. La nobile famiglia dei Pepi \u00e8 tuttora proprietaria dell'antico edificio ."}
{"id": "2746066", "revid": "339392", "url": "https://it.wikipedia.org/wiki?curid=2746066", "title": "Cuneiformi", "text": ""}
{"id": "2746072", "revid": "1855146", "url": "https://it.wikipedia.org/wiki?curid=2746072", "title": "Circondario di Roma (Stato Pontificio)", "text": "Il circondario di Roma fu una suddivisione amministrativa dello Stato della Chiesa istituita da Pio IX il 22 novembre 1850. Confinava a nord est con la Legazione dell'Umbria, a nord ovest con il Granducato di Toscana, a est con il Regno delle Due Sicilie, a sud con la Legazione di Marittima e Campagna, a ovest con il Mar Tirreno.\nNel 1859 contava 511.578 abitanti. Il territorio era suddiviso nelle tre storiche delegazioni di Civitavecchia, Orvieto e Viterbo, oltre alla comarca di Roma.\nCon la Legazione di Marittima e Campagna (IV Legazione) ed escluse le \"exclave\" di Benevento e Pontecorvo e la delegazione di Orvieto, costitu\u00ec l'ultimo territorio pontificio a resistere al processo di unificazione italiana, cadendo solo con la presa di Roma (20 settembre 1870). Questo territorio form\u00f2 il nucleo iniziale dell'attuale regione del Lazio."}
{"id": "2746073", "revid": "2006282", "url": "https://it.wikipedia.org/wiki?curid=2746073", "title": "Ivan Pisciottu", "text": "Carriera.\nDopo un inizio nei kart e in pista nelle formule Renault, esordisce nei rally nel 2002 al Rally dei Nuraghi e del Vermentino su \"Renault Clio\" conquistando un 4\u00ba posto assoluto, sempre nel 2002 al rally della Sardegna-Nuoro conquista un 2\u00ba posto. Nel 2003 si classifica 4\u00ba al Golfo dell'Asinara su Subaru Impreza e 2\u00ba al \"Coppa Limbara\" su una Renault Clio S1600. Nella stagione 2004 partecipa alla scuola federale CSAI avendo come istruttori Piero Liatti e Fabrizia Pons, partecipa al Motor Show di Bologna, finendo 3\u00ba assoluto nella classe S1600. Si aggiudica i rally del Medio Campidano, Rally dei Nuraghi e del Vermentino e la Coppa Limbara, finisce al 2\u00ba posto al rally di Ceccano e 3\u00ba al rally di Teramo e dei Vestini. Sempre nel 2004 partecipa al Rally Italia-Sardinia finendo al 3\u00ba posto tra gli equipaggi sardi e 23\u00ba assoluto al \"Costa Smeralda\".Nella stagione 2005 corre sempre su una Renault Clio S1600 e si aggiudica la \"Coppa Italia 9\u00aa zona\", aggiudicandosi il Rally dei Nuraghi e del Vermentino, finendo al 2\u00ba posto al Rally del Limbara, 8\u00ba al rally del Lazio, 10\u00ba al Montalbo e 13\u00ba assoluto al Rally della Costa Smeralda.\nNella stagione 2006 vince il \"Rally del Sole\" e si classifica 20\u00ba assoluto al \"Costa Smeralda\". Nel 2007 si aggiudica il Rally Citt\u00e0 di Olbia, il Rally dei Nuraghi e del Vermentino, termina al 2\u00ba posto il Rally della Sardegna-Nuoro e 18\u00ba assoluto al Costa Smeralda. Si aggiudica inoltre il trofeo riservato alle S1600 della Coppa Italia-challenge 9\u00aa zona. Nella stagione 2008 inizia male col ritiro al \"Citt\u00e0 di Olbia\" mentre si trovava in testa e al Rally dei Nuraghi e del Vermentino e al Rally della Sardegna, al \"Rally Costa Smeralda\" coglie uno storico 11\u00ba posto, migliore dei piloti sardi a pochi secondi dal 10\u00ba posto di Luca Cantamessa. Ben pi\u00f9 ricco di soddisfazioni la stagione 2009, con la vittoria al \"Rally di Olbia\" e un 3\u00ba posto al Rally dei Nuraghi e del Vermentino, al \"Rally del Montalbo\" avviene il debutto in S2000 con una \"Peugeot 207\" che porta magistralmente alla vittoria dopo un bel duello con l'altra 207 S2000 guidata da Maurizio Diomedi, vince la gara riservata al \"Challenge 9\u00aa zona\" del Rally della Costa Smeralda, 2\u00ba assoluto su Clio R3 al \"Rally delle Bocche di Bonifacio\", si aggiudica sempre su Peugeot 207 S2000 il Rally Ronde della Costa Smeralda."}
{"id": "2746075", "revid": "486946", "url": "https://it.wikipedia.org/wiki?curid=2746075", "title": "Re di Accadia", "text": ""}
{"id": "2746076", "revid": "22475", "url": "https://it.wikipedia.org/wiki?curid=2746076", "title": "Genei no Hasha Z", "text": ""}
{"id": "2746077", "revid": "486946", "url": "https://it.wikipedia.org/wiki?curid=2746077", "title": "Regno di Accadia", "text": ""}
{"id": "2746078", "revid": "1962661", "url": "https://it.wikipedia.org/wiki?curid=2746078", "title": "Avviamento reostatico", "text": "Con avviamento reostatico si intende, nel gergo tecnico ferroviario, la particolare condizione di collegamento di un motore elettrico di una locomotiva alla sua linea elettrica di alimentazione, ottenuta inserendo in serie al circuito stesso, un reostato o una certa quantit\u00e0 di resistenze: queste vengono poi gradualmente escluse man mano che il motore acquista velocit\u00e0.\nLa necessit\u00e0 di ci\u00f2 \u00e8 del tutto evidente in quanto un motore elettrico, soprattutto se parte da fermo, all'atto dell'applicazione della tensione piena di alimentazione assorbirebbe, in mancanza di resistenze di limitazione, una corrente altissima (quasi di corto circuito) la cui coppia motrice imprimerebbe un violentissimo strappo a tutte le strutture connesse con effetti ipoteticamente disastrosi.\nQuanto detto \u00e8 valido per qualunque tipo di motore e senz'altro ancor pi\u00f9 per quelli di trazione ferroviaria a corrente continua eccitati in serie. Per regolare la corrente \"di spunto\" viene adottata, sin dagli inizi della tecnica elettrica, la tecnica di inserire in serie al circuito di alimentazione un valore di resistenza tale da limitare a valori compatibili con l'esigenza di avviamento la corrente iniziale. Man mano che, con il movimento rotatorio, si sviluppa la forza controelettromotrice nel circuito del motore di trazione questa, di verso opposto alla forza elettromotrice applicata, fa abbassare la corrente assorbita e ci\u00f2 permette di abbassare gradualmente il valore di resistenza incluso all'avviamento fino alla sua totale esclusione. \nLe metodologie messe in atto sono diverse e si sono evolute nel tempo. Ai primordi della tecnica ferroviaria venivano utilizzati appositi interruttori azionati meccanicamente dal guidatore che cortocicuitavano poco per volta le varie sezioni del reostato di avviamento. Si pass\u00f2 successivamente ad interruttori azionati elettricamente o pneumaticamente per arrivare con l'avvento dell'elettronica di potenza all'uso di tiristori.\nLa tecnica attuale ha abbandonato quasi del tutto la tecnica di avviamento reostatico, che \u00e8 dissipativo e quindi antieconomico, con l'evoluzione dei dispositivi elettronici di potenza (come SCR, Triac, GTO e IGBT) che permettono il controllo della tensione di avviamento mediante frazionamento o controllo in frequenza."}
{"id": "2746085", "revid": "120651185", "url": "https://it.wikipedia.org/wiki?curid=2746085", "title": "Macchina astratta", "text": "In informatica il termine macchina astratta indica un modello teorico di hardware o software, in grado di eseguire operazioni, memorizzarne il risultato e seguire il flusso dell'algoritmo.\nLe macchine astratte sono usate nella teoria della computabilit\u00e0 per analizzare la computabilit\u00e0 e la complessit\u00e0 degli algoritmi. Attraverso l'uso di macchine astratte \u00e8 infatti possibile calcolare la quantit\u00e0 di risorse (tempo, memoria, ecc) necessari per eseguire una determinata operazione, senza dover costruire un sistema reale.\nIl pi\u00f9 famoso esempio di macchina astratta \u00e8 la macchina di Turing, ma esistono esempi pi\u00f9 completi, con struttura dati, registri e un set di istruzioni completo, come la macchina RAM, che permette l'accesso casuale a posizioni di memoria indicizzati o la pi\u00f9 nota macchina astratta C.\nUna macchina astratta pu\u00f2 anche riferirsi ad un progetto di un microprocessore, che deve ancora essere (o non \u00e8 destinato ad essere) implementato come hardware. Una macchina astratta implementata come software di simulazione, o per la quale esiste un interprete si chiama macchina virtuale.\nDefinizione.\nIn termini di input e di output una macchina astratta tipica consiste in un insieme di operazioni ammissibili, utilizzate per trasformare l'input in output.\nFornire una definizione dettagliata e nello stesso tempo valida allo scopo di inquadrare qualsiasi architettura di computer presente e futura \u00e8 un'impresa tutt'altro che semplice, (se non impossibile), dal momento che ogni macchina astratta dipende da un determinato modello computazionale. Le macchine astratte basate sul modello di Turing sono dette imperative, alla base di tale modello c'\u00e8 il concetto di istruzione. Esistono altri modelli computazionali che descrivono stili di programmazione e macchine astratte differenti da quelle imperative, (per esempio: logica, funzionale, orientata agli oggetti, ecc...)\nRiserviamo maggiore attenzione alle macchine astratte imperative poich\u00e9 la maggior parte delle macchine reali \u00e8 basata sul modello dell'architettura di von Neumann. Ci\u00f2 non \u00e8 dovuto alla migliore qualit\u00e0 del modello imperativo, ma ad un fatto puramente tecnologico. Nella definizione di macchina astratta imperativa ritroviamo tutti in concetti gi\u00e0 presenti nel formalismo della macchina di Turing universale.\nFormalmente una macchina astratta (imperativa) \u00e8 un insieme di strutture dati e algoritmi in grado di memorizzare ed eseguire programmi.\nLe componenti principali sono:\nL'interprete.\nLa componente fondamentale che d\u00e0 alla macchina la capacit\u00e0 di eseguire programmi \u00e8 l'interprete, esso \u00e8 un semplice algoritmo detto anche ciclo di FETCH/EXECUTE, che attraverso il coordinamento delle altre parti della macchina astratta permette l'esecuzione delle istruzioni finch\u00e9 non viene eseguita l'istruzione primitiva ALT che provoca l'uscita dal ciclo e l'arresto della macchina.\nLa struttura dell'interprete \u00e8 sempre la stessa per qualsiasi macchina astratta, quello che cambia sono le altre componenti.\nRealizzare una macchina astratta.\nEsistono 3 tecniche per realizzare una macchina astratta.\nRealizzazione in hardware.\nLa realizzazione in hardware \u00e8 in linea di principio sempre possibile, ma \u00e8 opportuna solo per macchine astratte relativamente semplici. La motivazione \u00e8 di natura economica, realizzare in hardware macchine astratte complesse \u00e8 molto costoso.\nRealizzazione per interpretazione.\nPu\u00f2 avvenire via firmware e via software (attraverso un emulatore). \nVia firmware gli algoritmi e le strutture dati si realizzano mediante microprogramma, in una macchina ospite microprogrammabile. Il microprogramma \u00e8 vincolato dalle caratteristiche della macchina, ma risulta molto pi\u00f9 veloce rispetto alla realizzazione via software, che non \u00e8 vincolata dalle caratteristiche della macchina.\nRealizzazione per compilazione.\nIl programma viene tradotto per intero nel linguaggio della macchina ospite. La traduzione \u00e8 eseguita da un programma detto compilatore.\nI moderni calcolatori.\nLa differenza di potenza espressiva fra la macchina astratta che vogliamo realizzare e la macchina astratta ospite (HOST) \u00e8 detta semantic gap. Spesso il semantic gap tra la macchina da realizzare e la macchina HOST \u00e8 cos\u00ec grande che per rendere il sistema efficiente \u00e8 conveniente realizzare macchine astratte intermedie.\nSi forma cos\u00ec una vera e propria gerarchia di macchine astratte, dove al livello pi\u00f9 basso ci sono i circuiti elettronici e al livello pi\u00f9 alto vi \u00e8 la macchina astratta al \"livello\" utente.\nIn questa gerarchia di macchina astratte un ruolo fondamentale \u00e8 svolto dal sistema operativo che ha il compito di mettere a disposizione dell'utente un'interfaccia software per accedere all'hardware, gestire le componenti hardware e i programmi che vengono eseguiti su di esso.\nI moderni calcolatori sono realizzati combinando tutte e tre le tecniche. Uno schema molto usato prevede inizialmente una fase compilativa, seguita da una fase di interpretazione e infine dalla realizzazione in hardware. Un esempio \u00e8 il linguaggio di programmazione Java. Gli scopi di tale stratificazione sono molteplici: gestire la complessit\u00e0, aumentare la flessibilit\u00e0 e minimizzare i costi."}
{"id": "2746088", "revid": "1543377", "url": "https://it.wikipedia.org/wiki?curid=2746088", "title": "Medicina termale", "text": "La medicina termale \u00e8 una disciplina che utilizza i mezzi di cura termali (le acque minerali, i fanghi, le grotte) a scopo terapeutico, preventivo e riabilitativo. \u00c8 considerata una medicina naturale. Fanghi, immersioni in acque minerali, inalazioni di gas naturali sono solo alcuni dei metodi che si possono utilizzare in una stazione termale per curare le patologie pi\u00f9 diverse: broncopneumopatie, malattie cardiovascolari, infezioni varie. Queste terapie devono essere prescritte e somministrate sotto controllo medico e le stazioni termali devono possedere requisiti, regolamenti ed essere gestite con personale equiparabile ad altri centri sanitari. \nNon esiste un momento pi\u00f9 indicato di altri per sottoporsi alle cure termali: ogni stagione \u00e8 adatta, anche se tra maggio e settembre le condizioni climatiche pi\u00f9 favorevoli possono favorire il buon esito dei trattamenti.\nIn Italia le cure termali sono oggetto di prescrizione medica: una all'anno pu\u00f2 essere rimborsata dal Servizio Sanitario Nazionale.\nCrenoterapia.\nLa terapia con mezzi termali viene definita anche crenoterapia (dal greco \"cren\u00e9\", sorgente). Se ne distinguono due tipi: interna ed esterna.\nRientrano nella crenoterapia interna le seguenti modalit\u00e0 di cura: \nNella crenoterapia esterna, invece, sono comprese:\nAltre terapie termali.\nIn alcuni centri termali viene praticata anche la talassoterapia, un metodo che sfrutta l'azione complementare di fattori ambientali e climatici, in modo particolare del clima marino, l'elioterapia e fattori crenoterapici, come le sabbiature o la balneoterapia con acqua di mare.\nIl termine idroterapia qualifica, in modo pi\u00f9 specifico, le cure che sfruttano le propriet\u00e0 fisiche dell'acqua, sia essa di fonte che minerale. Esistono poi la \u201cfisioterapia termale\u201d e la \u201ccrenofisioterapia\u201d: il primo termine indica tutte le terapie riabilitative, termali e non, che possono essere associate alla crenoterapia (ad esempio il massaggio dopo i fanghi), il secondo comprende tutte quelle metodiche nelle quali esiste una strettissima relazione tra il mezzo fisico e quello termale utilizzati in un unico intervento (ad esempio la chinesiterapia effettuata in acqua minerale).\nLe malattie curabili con la medicina termale.\nLa terapia termale \u00e8 solitamente indicata, in linea generale, per le patologie croniche, cronico-degenerative o recidivanti a carico di vari apparati, in particolare per:\nEsiste ovviamente anche qualche controindicazione alle cure termali. In generale sono sconsigliate in caso di neoplasie maligne."}
{"id": "2746089", "revid": "1855146", "url": "https://it.wikipedia.org/wiki?curid=2746089", "title": "Legazione di Marittima e Campagna", "text": "La Legazione di Marittima e Campagna o IV Legazione fu una suddivisione amministrativa dello Stato della Chiesa istituita da Pio IX il 22 novembre 1850. \nCollocazione geografica.\nConfinava a est con il Regno delle Due Sicilie, a nord ovest con il circondario di Roma, a sud ovest con il Mar Tirreno. Possedeva nel Regno delle Due Sicilie due \"exclave\" territoriali, una delle quali (Pontecorvo) costituiva un governo della delegazione di Frosinone, l'altra (Benevento) un'intera delegazione.\nSuddivisione amministrativa.\nNel 1859 contava 239.748 abitanti. Il territorio era suddiviso nelle tre storiche delegazioni di Benevento, Frosinone e Velletri, a loro volta ripartite in 19 complessivi governi: 13 nella delegazione di Frosinone, 5 in quella di Velletri e uno in quella di Benevento. La Legazione era retta dal Decano del Sacro Collegio e aveva per capoluogo Velletri.\nStoria.\nLe due \"exclave\" furono perse con la spedizione dei Mille (Benevento il 3 settembre 1860 e Pontecorvo il 7 dicembre 1860). La restante parte della Legazione costitu\u00ec con il circondario di Roma - detratta da questo la delegazione di Orvieto - l'ultimo territorio pontificio a resistere al processo di unificazione italiana, cadendo solo con la presa di Roma (20 settembre 1870). \nQuesto territorio form\u00f2 il nucleo iniziale dell'attuale regione del Lazio."}
{"id": "2746090", "revid": "181699", "url": "https://it.wikipedia.org/wiki?curid=2746090", "title": "Legazione della Campagna", "text": ""}
{"id": "2746092", "revid": "181699", "url": "https://it.wikipedia.org/wiki?curid=2746092", "title": "Legazione di Campagna e Marittima", "text": ""}
{"id": "2746093", "revid": "181699", "url": "https://it.wikipedia.org/wiki?curid=2746093", "title": "Quarta Legazione", "text": ""}
{"id": "2746094", "revid": "181699", "url": "https://it.wikipedia.org/wiki?curid=2746094", "title": "IV Legazione", "text": ""}
{"id": "2746099", "revid": "619191", "url": "https://it.wikipedia.org/wiki?curid=2746099", "title": "No More Nice Girls", "text": "No More Nice Girls \u00e8 il terzo album studio del gruppo femminile cinese Hang on the Box. Esso \u00e8 stato pubblicato il 27 settembre 2007 in Cina."}
{"id": "2746100", "revid": "647919", "url": "https://it.wikipedia.org/wiki?curid=2746100", "title": "Lista dei voli spaziali con equipaggio umano dal 2000 a oggi", "text": ""}
{"id": "2746108", "revid": "1543377", "url": "https://it.wikipedia.org/wiki?curid=2746108", "title": "Astemizolo", "text": "L'astemizolo era un farmaco antistaminico di seconda generazione (non sedante) caratterizzato da una lunga durata d'azione. Esso fu commercializzato nel 1988 e ritirato nel 1999 dalla Jansen per la sua spiccata cardiotossicit\u00e0.\nFarmacocinetica.\nL'astemizolo era ben assorbito dopo somministrazione orale. Aveva un ampio volume di distribuzione, un elevato legame proteico e non oltrepassava la barriera emato-encefalica; questa propriet\u00e0 era responsabile dell'assenza di sedazione caratteristica dei farmaci antistaminici di seconda generazione. Era metabolizzato dall'enzima epatico CYP3A4, interagendo con il metabolismo di alcuni composti come l'eritromicina o il succo di pompelmo. Tuttavia fu osservato come il CYP3A4 giocasse un ruolo molto minore nel metabolismo dell'astemizolo rispetto a quello operato per la terfenadina.\nFarmacodinamica.\nL'astemizolo esplicava il suo effetto terapeutico attraverso il blocco reversibile dei recettori istaminici H1; tale blocco portava a una riduzione delle risposte allergiche come l'eritema, il prurito, starnuti, rinorrea ed eritema congiuntivale. Aveva una formula di struttura simile alla terfenadina e all'aloperidolo (un farmaco antipsicotico) e possedeva anche una leggere attivit\u00e0 anticolinergica.\nImpiego clinico.\nAl pari degli altri antistaminici, l'astemizolo poteva essere impiegato nella terapia delle sindromi allergiche. Alcune ricerche suggerirono, inoltre, un possibile ruolo nella prevenzione dell'atrofia muscolare che si osservava nei pazienti costretti a immobilit\u00e0 prolungata. Un esperimento svolto in un piccolo numero di topi ha confermato che l'astemizolo era in grado di inibire complessi enzimatici muscolari deputati alla catalisi delle proteine strutturali che costituiscono la fibrocellula. Tuttavia, la tossicit\u00e0 cardiaca caratteristica dell'astemizolo ne precludeva l'impiego protratto. L'astemizolo aveva un inoltre una precipua attivit\u00e0 antimalarica con meccanismo d'azione simile alla clorochina, ma con buona attivit\u00e0 anche in presenza di parassiti clorochino-resistenti.Nel marzo 2013, il farmaco fu oggetto di studio nella lotta alle malattie da prioni umane, come la malattia di Creutzfeldt-Jakob e la sindrome di Gerstmann-Str\u00e4ussler-Scheinker, visti gli eccellenti risultati effettuati su topi.\nEffetti avversi.\nIl principale effetto avverso del farmaco era la sedazione. Nei bambini si potevano manifestare sintomi quali euforia, convulsioni e ipotensione posturale. Terfenadina (altro antistaminico cardiotossico ritirato) e astemizolo erano inoltre gravati da tossicit\u00e0 cardiaca tale da aver comportato un ritiro dal commercio negli USA. Entrambi i farmaci potevano provocare tossicit\u00e0 per concentrazioni plasmatiche elevate secondarie a sovradosaggio o inibizione del metabolismo sostenuto da CYP3A4 per opera di farmaci come macrolidi, ketoconazolo e itraconazolo. La tossicit\u00e0 si esplicava attraverso il blocco dei canali per il potassio Ikr cardiaci, responsabili della fase di discesa (ripolarizzazione) del potenziale d'azione nelle cellule miocardiche. Il prolungamento della fase di ripolarizzazione comportava la l'insorgenza di fenomeni aritmici potenzialmente fatali come la torsione di punta secondaria a sindrome del QT lungo."}
{"id": "2746109", "revid": "105167450", "url": "https://it.wikipedia.org/wiki?curid=2746109", "title": "Foxy Lady (Hang on the Box)", "text": "Foxy Lady (caratteri cinesi: \u5f17\u514b\u5e0c\u516c\u4e3b; pinyin: F\u00fak\u00e8x\u012b G\u014dngzh\u01d4) \u00e8 un album studio del gruppo femminile cinese Hang on the Box, pubblicato a giugno del 2004."}
{"id": "2746113", "revid": "543975", "url": "https://it.wikipedia.org/wiki?curid=2746113", "title": "Il Napoleone", "text": "Il Napoleone fu un programma televisivo condotto da Ettore Andenna, per la regia di Cino Tortorella, andato in onda nella stagione 1979-1980 sull'emittente televisiva Antenna 3 Lombardia. Si trattava di un gioco tra sei squadre delle provincie lombarde, piemontesi ed emiliane, combinato con il classico gioco di carte denominato \"Napoleone\". Molte puntate furono dedicate ad imprese del grande imperatore e si svolsero in costumi d'epoca.\nLa scenografia riproduceva una cartina dell'Europa napoleonica. Da ricordare la presenza in studio della mucca denominata \"Giuseppina\".\nSeppure di successo, il programma fu interrotto l'anno seguente, con la ripresa de \"La bustarella\", che prosegu\u00ec ininterrottamente fino al 1984."}
{"id": "2746114", "revid": "125964199", "url": "https://it.wikipedia.org/wiki?curid=2746114", "title": "Kazanl\u0103k", "text": "Kazanl\u0103k (, traslitterazioni alternative: \"Kazanlak\", \"Kazanl\u00e2k\", \"Kazanluk\", in tracico: \u03a3\u03b5\u03c5\u03b8\u03bf\u03c0\u03bf\u03bb\u03b7\u03c2 (\"Seuthopolis\")) \u00e8 una citt\u00e0 ed un comune bulgaro nella regione di Stara Zagora, situata nella pianura omonima, ai piedi della catena dei monti Balcani, all'estremit\u00e0 orientale della Valle delle rose.\nLa citt\u00e0 \u00e8 tra i 15 centri industriali pi\u00f9 grandi della Bulgaria, con una popolazione di 47.325 persone al febbraio 2011.\nLa citt\u00e0 \u00e8 il centro dell'estrazione dell'olio di rose e le rose di Kazanl\u0103k sono uno dei simboli nazionali pi\u00f9 conosciuti al mondo. Il comune di Kazanl\u0103k conta 89.091 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2746115", "revid": "1452073", "url": "https://it.wikipedia.org/wiki?curid=2746115", "title": "Maltus", "text": "Maltus \u00e8 un pianeta immaginario che comparve in numerosi fumetti della DC Comics. Il Pianeta esistette nell'universo principale condiviso, chiamato Universo DC. \u00c8 il pianeta che i Guardiani dell'Universo abitarono prima di muoversi e stabilirsi definitivamente su Oa. Maltus fu anche il pianeta d'origine dei Controllori e delle Zamarons.\nStoria.\nMaltus \u00e8 la casa di un'antica civilt\u00e0 quasi dimenticata che diede vita ai Maltusiani; una razza che infine si evolse nei Guardiani dell'Universo, nei Controllori e nelle Zamarons oltre 10 miliardi di anni fa nell'Universo DC. Maltus \u00e8 conosciuto per essere stato un pianeta estremamente sovrappopolato che serviva da casa ad una razza umanoide colpita dalla povert\u00e0 con il potere innato di divenire i potenti Guardiani (Oani). Il nome \"Maltus\" \u00e8 un riferimento al demografo britannico Thomas Robert Malthus.\nMentre progredivano tecnologicamente, Maltus soffr\u00ec di severi problemi dovuti alla sovrappopolazione, come descritto in \"Green Lantern\" n. 81, durante l'avventura Lanterna Verde/Freccia Verde alla fine degli anni settanta.\nFu rivelato in \"Secret Origins\" n. 23 che la vita si era evoluta su Maltus similmente a quella sulla Terra. Maltus ebbe la sua era di creature simili ai dinosauri molto prima dell'era dell'uomo. Fu anche rivelato che una nuova forma di vita nacque su Maltus, chiamata \"simbionte\". Il simbionte si fuse con la razza umanoide e diede loro un intelletto altamente avanzato, insieme all'abilit\u00e0 di divenire immortali. Si scopr\u00ec anche che era il simbionte la fonte dei poteri donati agli umanoidi che poi divennero i Guardiani dell'Universo.\nI Guardiani, i Controllori e le Zamarons infine lasciarono Maltus per andare avanti secondo i loro piani. I Guardiani si stabilirono su Oa, mentre le Zamarons si ritirarono sul pianeta Zamaron, mentre il nome del pianeta dei Controllori rimane sconosciuto.\nMillennium.\nMaltus fu descritto in modo pi\u00f9 esaustivo negli eventi di Millennium, quando i Guardiani e le Zamarons arrivarono sulla Terra per creare i Nuovi Guardiani. In Secret Origins n. 23, Heru (Guardiano) e Nadia (Zamaron) dissero ai nuovi Guardiani le loro origini.\nTrinity.\nMaltus ricomparve nella miniserie del 1993 Trinity che introdusse il Triarca, un trio di Dei Maltusiani. Fu durante questo crossover che i Maltusiani rivelarono un'antica profezia a proposito della Lanterna Verde John Stewart.\nR.E.B.E.L.S..\nRecentemente, Maltus si rivel\u00f2 essere la casa della forza L.E.G.I.O.N.E. di Vril Dox. Fu anche il primo pianeta a cadere sotto Starro il Conquistatore quando la sua avanguardia prese il controllo dei pacificatori di Dox con la forza. Da allora la popolazione del pianeta fu trasformata in schiavi mentali di Starro, con un pugno di resistenti. Maltus serve correntemente come casa base dell'ultima invasione di Starro."}
{"id": "2746119", "revid": "110157", "url": "https://it.wikipedia.org/wiki?curid=2746119", "title": "M\u0103gli\u017e", "text": "M\u0103gli\u017e (in bulgaro \u041c\u044a\u0433\u043b\u0438\u0436) \u00e8 un comune bulgaro situato nella regione di Stara Zagora di 12.678 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2746120", "revid": "4252", "url": "https://it.wikipedia.org/wiki?curid=2746120", "title": "William Alexander", "text": ""}
{"id": "2746122", "revid": "767487", "url": "https://it.wikipedia.org/wiki?curid=2746122", "title": "Nikolaevo", "text": "Nikolaevo (in bulgaro \u041d\u0438\u043a\u043e\u043b\u0430\u0435\u0432\u043e) \u00e8 un comune bulgaro situato nella regione di Stara Zagora di 5.092 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2746125", "revid": "767487", "url": "https://it.wikipedia.org/wiki?curid=2746125", "title": "Opan", "text": "Opan (in bulgaro \u041e\u043f\u0430\u043d) \u00e8 un comune bulgaro situato nella regione di Stara Zagora di 3.012 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2746126", "revid": "466539", "url": "https://it.wikipedia.org/wiki?curid=2746126", "title": "William Alexander (generale statunitense)", "text": "Era conosciuto anche con il titolo di Lord Stirling.\nBiografia.\nFiglio di un immigrato scozzese, James Alexander che nel 1716 part\u00ec dal suo paese natio per l'America dove divenne un famoso avvocato e Mary Alexander, una mercante.\nNel 1747 spos\u00f2 Sarah Livingston la figlia di Philip Livingston (1686-1749) e sorella del governatore William Livingston. La coppia ebbe poi due figli, una di loro, Mary Alexander, spos\u00f2 Robert Watts di New York. Suo nipote fu William Alexander Duer.\nLa carriera militare.\nDurante gli anni della guerra franco-indiana serv\u00ec la British Army come aiutante di campo. In seguito prest\u00f2 soccorso al suo mentore, il governatore del Massachusetts, William Shirley dopo la battaglia di Fort Oswego.\nCon lo scoppio della guerra d'indipendenza americana si schier\u00f2 contro la Gran Bretagna, e per vent'anni (dal 1776 al 1783) prest\u00f2 servizio presso il Continental Army (l'esercito continentale americano), arrivando al grado di maggior generale. Inizialmente colonnello della milizia a marzo 1776 divenne brigadiere generale e fu uno dei comandanti rivoluzionari in molte battaglie, fra cui la battaglia di Long Island (dove combatt\u00e9 al fianco del generale John Sullivan), la battaglia di Trenton, la battaglia di Brandywine, la battaglia di Germantown e la battaglia di Monmouth.\nIl conte Stirling.\nIl conte di Stirling era un titolo nella Paria di Scozia creato il 14 giugno 1633, dopo la morte del 5\u00ba conte avvenuta nel 1739, il titolo era stato sospeso. Ma William vantando antiche discendenze pretese di essere nominato anch'egli conte di Stirling, la Camera dei lord senza prove certe non avall\u00f2 tale richiesta, ma William continu\u00f2 a proclamarsi conte, tornando nel 1761 negli USA.\nAltri incarichi.\nLord Stirling \u00e8 stato membro del consiglio provinciale di New Jersey ed \u00e8 stato anche uno dei fondatori del King's College (in seguito Columbia University) di cui fu il primo rettore.\nAmicizie.\nEra un grande amico e confidente di George Washington, lo invitava spesso nella sua grande tenuta costruita a Basking Ridge costata molti soldi e per racimolare la cifra necessaria dovette vendere l'altra propriet\u00e0 a New York."}
{"id": "2746133", "revid": "1982", "url": "https://it.wikipedia.org/wiki?curid=2746133", "title": "Bombardamenti di Napoli", "text": "Napoli fu, durante la seconda guerra mondiale, la citt\u00e0 italiana che sub\u00ec il numero maggiore di bombardamenti, con circa 200 raid aerei (tra ricognizioni e bombardamenti) dal 1940 al 1944, principalmente da parte alleata, di cui ben 181 soltanto nel 1943 e con un numero di morti stimato tra le 20.000 e le 25.000 persone, in gran parte tra la popolazione civile.\nPremessa.\nNapoli, durante la seconda guerra mondiale si trov\u00f2 ad essere un obiettivo strategico importantissimo durante la guerra navale nel Mediterraneo e ancora di pi\u00f9 nel 1943, durante la Campagna d'Italia. Il porto di Napoli era infatti il principale porto italiano per le rotte verso l'Africa, oltre a costituire uno dei principali centri industriali del paese e di vie di comunicazione del paese. Importante anche la presenza della flotta militare, che nel porto di Napoli trovava ulteriori spazi che le mancavano a Taranto e La Spezia.\nTale ruolo strategico crebbe ulteriormente nel 1943, quando Napoli si trov\u00f2 ad essere la prima grande citt\u00e0 di fronte agli Anglo-americani nella loro risalita lungo la penisola, prima e durante lo sbarco di Salerno.\nI primi anni di guerra.\nAprirono la lunga e sanguinosa serie i francesi con quattro bombardamenti fra il 10 e il 15 giugno 1940. Il primo bombardamento aereo inglese a Napoli (dopo diverse ricognizioni aeree) si ebbe il 1\u00ba novembre 1940, dalle ore 4.20 alle ore 6.10 del mattino, ad opera di bombardieri leggeri Bristol Blenheim della Royal Air Force con base a Malta e si inseriva nel pi\u00f9 ampio quadro della guerra aeronavale nel Mediterraneo tra italiani ed inglesi: pochi giorni dopo si aveva la famosa \"Notte di Taranto\". Questo primo bombardamento colp\u00ec soprattutto la zona industriale orientale (a causa della presenza nel quartiere di riserve di carburante e di raffinerie) e le zone limitrofe alla stazione di Napoli.\nCon i successivi bombardamenti, gli obiettivi si concentrarono essenzialmente sul porto e le navi, sulla zona industriale orientale, quindi sui Granili e San Giovanni a Teduccio e, ad occidente, su Bagnoli e Pozzuoli. \u00c8 da notare che in questo periodo la citt\u00e0 non era assolutamente attrezzata per resistere ad attacchi di tale genere: mancavano i rifugi e le uniche attivit\u00e0 di contraerea erano quelle dei cannoni delle navi che occasionalmente si trovavano nel porto.\nL'incursione seguente si ebbe la sera dell'8 gennaio 1941, dur\u00f2 circa tre ore e produsse danni, oltre che nella zona portuale, anche nella zona di corso Lucci e al Borgo Loreto; tra le successive (sempre inglesi), importante fu l'incursione del 10 luglio, che distrusse la raffineria di via delle Brecce e quelle del 9 e 11 novembre che ebbero come bersaglio la stazione centrale, il porto e le fabbriche principali. Un altro raid, il 18 novembre, provoc\u00f2 molte vittime civili per il crollo di un palazzo su un rifugio in Piazza Concordia.\nNel 1942 ci furono sei incursioni, tuttavia proprio la parte conclusiva dell'anno vide un deciso cambio di strategia nella guerra aerea alleata: si pass\u00f2 dal bombardamento strategico, destinato principalmente agli obiettivi militari, alle infrastrutture e agli impianti industriali, ai bombardamenti a tappeto, fatti con bombardieri pesanti, distribuiti pressoch\u00e9 uniformemente su tutta la citt\u00e0 e con molte pi\u00f9 vittime civili; lo scopo era anche quello di fiaccare il morale della popolazione e indurla all'esasperazione e possibilmente alla rivolta. Ai bombardieri inglesi cominciarono inoltre ad affiancarsi (fino a diventare la forza preponderante) le forze aeree statunitensi e le incursioni diventarono anche diurne.\nIl 1943.\nLa data del 4 dicembre 1942 fu cruciale: fu il primo bombardamento a cui parteciparono anche gli americani e fu anche il primo bombardamento a tappeto sulla citt\u00e0. Gli aerei americani erano 20 B24 \"Liberator\" della 9th Air Force di base in Africa (in seguito sarebbero partiti anche dalla Sicilia). Furono colpiti tre incrociatori nel porto (il Muzio Attendolo, l'Eugenio di Savoia e il Raimondo Montecuccoli), ma anche e soprattutto furono colpiti case, chiese, ospedali, uffici; tra gli altri fu colpito il palazzo delle poste, via Monteoliveto e la zona di Porta Nolana. Pochi giorni dopo, in un nuovo attacco fu completamente distrutto l'ospedale Loreto. Secondo fonti americane, solo in questo attacco ci furono circa 900 morti.\nCominciava quello che pu\u00f2 essere definito uno dei periodi pi\u00f9 cupi della storia napoletana e che si sarebbe concluso solo dopo la fine delle cosiddette Quattro giornate di Napoli. Il 7 dicembre vennero chiuse tutte le scuole della citt\u00e0, mentre cominciava un vero e proprio esodo per fuggire da Napoli. Il problema degli sfollati, dopo una prima parvenza di regolamentazione burocratica, divenne rapidamente ingestibile. In breve la citt\u00e0 cominci\u00f2 a riempirsi di rifugi antiaerei che, per la particolare conformazione del suolo della citt\u00e0 di Napoli, vennero ricavati in gran parte nelle profonde cavit\u00e0 sotterranee della citt\u00e0: un moderno studio ne ha censiti oltre 300. Divennero inoltre rifugi antiaerei anche i tunnel cittadini, nonch\u00e9 le gallerie e le stazioni delle funicolari e della metropolitana.\nNel frattempo le incursioni diventavano sempre pi\u00f9 frequenti e, a partire dall'11 gennaio del 1943 divennero addirittura \"giornaliere\": tale frequenza cominci\u00f2 lentamente a diradarsi solo a partire dal 30 maggio, 5 mesi dopo. In genere poi, dopo il bombardamento, gli aerei scendevano a bassa quota per mitragliare la popolazione inerme che fuggiva nelle strade.\nIl 21 febbraio, con un'incursione ricordata come \"la strage di via Duomo\", venne devastata tutta la zona del decumano maggiore, mentre nel mese di marzo vennero colpite le zone del Carmine, di via Pignasecca, Piazza Cavour, e Capodimonte; nello stesso periodo, il 28 marzo si ebbe l'esplosione della motonave Caterina Costa, che da sola provoc\u00f2 oltre 600 morti e 3000 feriti. Nel mese di aprile vennero colpite le zone di Corso Garibaldi, via Depretis, via Medina, Piazza Amedeo, Parco Margherita, via Morghen. Ancora, si riporta, tra gli altri, che il 4 aprile ci furono 221 morti accertati e 387 feriti, il 15 aprile altri 100, il 24 aprile 50.\nParticolarmente pesante fu il bombardamento del 4 agosto, effettuato da oltre 400 \"Fortezze Volanti\" B17 e nel quale venne distrutta la trecentesca basilica di Santa Chiara, atto che oggi appare inspiegabile da un punto di vista tattico, mentre il 6 settembre, ad armistizio gi\u00e0 firmato, si ebbe paradossalmente l'incursione pi\u00f9 lunga in assoluto sulla citt\u00e0 di Napoli. L'ultimo bombardamento alleato si ebbe tuttavia nella prima mattina dell'8 settembre, a pochissime ore dall'annuncio dello stesso.\nIl nuovo periodo che ora per\u00f2 si apriva sarebbe stato comunque ancora particolarmente cruento per la citt\u00e0 di Napoli, con l'occupazione nazista che si sarebbe conclusa solo circa 20 giorni dopo, con l'insurrezione popolare delle \"Quattro giornate di Napoli\".\nL'insurrezione tuttavia non segn\u00f2 per Napoli la fine definitiva dei bombardamenti: la citt\u00e0 era infatti ora diventata retroguardia della linea Gustav e dovette quindi subire nuovi bombardamenti, anche se meno frequenti, da parte dell'aviazione tedesca. Tra queste, la pi\u00f9 pesante fu quella della notte tra il 14 e il 15 marzo del 1944, che provoc\u00f2 circa 300 morti."}
{"id": "2746135", "revid": "1610125", "url": "https://it.wikipedia.org/wiki?curid=2746135", "title": "Antoine Bovy", "text": "Bovy invent\u00f2 un macchinario per la coniazione con il quale riusciva a coniare medaglie di dimensioni precedentemente sconosciute.\nBiografia.\nBovy nacque a Ginevra come figlio di Jean-Samuel Bovy, un gioielliere ginevrino. Jean-Samuel aveva in tutto tre figli. Antoine Bovy inizi\u00f2 a lavorare come incisore di timbri nell'impresa del padre. Nel 1824 si rec\u00f2 a Parigi, a studiare presso il famoso scultore James Pradier. Nel 1830 si stabil\u00ec definitivamente a Parigi. Nel 1835 ottenne la cittadinanza francese e vinse una medaglia d'oro come incisore. Divenne anche membro della Legion d'onore, per le sue medaglie. \nParticolarmente degno di nota \u00e8 la sua grande medaglia per Giovanni Calvino del 1835, nel 300\u00ba anniversario della riforma a Ginevra."}
{"id": "2746136", "revid": "122792742", "url": "https://it.wikipedia.org/wiki?curid=2746136", "title": "Wenceslas Seweryn Rzewuski", "text": "Figlio del vice-hetman Seweryn Rzewuski e nipote del grande hetman Wenceslas Rzewuski, \u00e8 autore dell'opera \"Sur les Chevaux Orientaux et Provenant des Races Orientales\", stampato a Parigi nel 1800: frutto d'un viaggio svolto nel 1818-1819 per acquistare cavalli purosangue arabi in Najd e Hijaz e nelle regioni siriane, allora sotto il dominio ottomano.\nNel corso di tale missione, agevolato dalla sua ottima conoscenza dell'arabo, studiato a Vienna con un maestro libanese, fu testimone e attore di varie vicende politico-istituzionali, che destarono in lui grande passione per la storia della cultura islamica, tanto da indurlo a fondare nel 1809 a Vienna (con l'aiuto di Joseph von Hammer-Purgstall), quella che \u00e8 forse la pi\u00f9 antica rivista scientifica orientalistica: \"Die Fundgraber des Orients\" (in francese \"Mines d'Orient\").\nFu nipote di Jan Potocki e la sua figlia, , and\u00f2 sposa a Michelangelo Caetani, un apprezzato studioso di Dante che fu padre di Onorato e nonno di Leone Caetani."}
{"id": "2746139", "revid": "122925208", "url": "https://it.wikipedia.org/wiki?curid=2746139", "title": "Programmazione cargo cult", "text": "In informatica, la cargo cult programming (locuzione in lingua inglese) \u00e8 quel tipo di programmazione che avviene quando si decide di utilizzare un frammento di codice preso da un esempio o da una applicazione simile nel proprio programma, senza prima aver capito a fondo cosa il codice faccia e come funzioni o, addirittura, senza avere neanche idea se possa servire a qualcosa o meno; fa, quindi, parte degli antipattern.\nOrigine.\nIl nome inglese ha origine dal culto del cargo nato fra i polinesiani e i melanesiani nel XIX e XX secolo, quando fra loro si diffuse la credenza che i \"cargo\", i carichi di manufatti, cibo, e materiali portati da navi e aerei dei paesi occidentali, fossero doni del Cielo. La pratica di queste trib\u00f9, era quella di costruire aerei e piste di atterraggio fittizie nella speranza di evocare gli aerei divini che avevano portato cibo e provviste durante la guerra.\nL'uso del termine in programmazione informatica deriva probabilmente dalla definizione di Richard Feynman di certe pratiche come la scienza cargo cult."}
{"id": "2746141", "revid": "114411479", "url": "https://it.wikipedia.org/wiki?curid=2746141", "title": "The Wanderer (poema)", "text": "The Wanderer (lett. \"Il vagabondo\") \u00e8 un poema in lingua inglese antica la cui unica copia \u00e8 conservata in un'antologia nota come \"codice Exeter\", un manoscritto risalente al X secolo. \u00c8 composto da 119 versi in metro allitterativo. \nDatazione e forma.\nIl poema \u00e8 probabilmente precedente al manoscritto, forse addirittura di centinaia di anni. Alcuni studiosi ritengono che fosse stato composto intorno al periodo della conversione degli Anglosassoni al cristianesimo (597), mentre secondo altri \u00e8 stato scritto vari secoli dopo.\nStrutturalmente, il poema si compone di versi con quattro accenti, con una cesura tra il secondo e il terzo accento. Come la maggior parte della poesia in antico inglese, \u00e8 scritto in metro allitterativo.\nContenuto.\n\"The Wanderer\" \u00e8 la meditazione di un esule solitario sulle glorie passate, dei tempi in cui era un guerriero al servizio del proprio signore, sulle difficolt\u00e0 del presente e sui valori della sopportazione e della fede nel Signore celeste. Il guerriero \u00e8 identificato come \"eardstapa\" (verso 6a), solitamente tradotto come \"vagabondo\", vaga tra i freddi mari e cammina su \"sentieri di esilio\" (\"wr\u00e6clastas\"). Egli ricorda i giorni in cui serviva il suo signore nel \"comitatus\", partecipava ai banchetti e riceveva preziosi doni. Tuttavia, il destino (\"wyrd\") gli si rivolt\u00f2 contro quando perse il suo signore, i suoi congiunti e i suoi compagni in battaglia e fu costretto all'esilio. \nLa voce narrante riflette sulla propria vita durante gli anni dell'esilio, mostrando tuttavia il superamento della sofferenza personale. La degenerazione della \u201cgloria terrena\u201d \u00e8 presentata come inevitabile, in contrasto con il tema della salvezza attraverso la fede in Dio, che \u00e8 introdotta a met\u00e0 del poema.\nIl poema descrive con toni vividi la solitudine e il desiderio di tornare ai bei giorni passati, e si conclude con un'ammonizione a riporre fede in Dio, \u201cin cui risiede ogni stabilit\u00e0\u201d. Un'ipotesi sostiene che quest'ultima ammonizione sia un'aggiunta posteriore, dal momento che \u00e8 posta alla fine di un poema che per il resto ha un carattere pi\u00f9 profano.\nTemi e significato.\n\"The Wanderer\" \u00e8 probabilmente il poema in antico inglese che ha suscitato pi\u00f9 dibattiti in termini di significato, origine e traduzione di diverse parole ambigue. \nTre elementi notevoli del poema sono l'utilizzo del motivo degli \"animali di battaglia\", la formula \"ubi sunt\" e il motivo del \"si\u00fe\" (viaggio). \nIl motivo degli \"animali di battaglia\" in questo caso non include solo i consueti aquila, corvo e lupo, ma anche un \u201cuomo dal volto triste\u201d, che secondo alcuni corrisponderebbe al protagonista del poema. \nLa formula \"ubi sunt\" o \"dove sono\" \u00e8 qui espressa con le parole \"hw\u00e6r cwom\", che in inglese antico corrispondono a \"dove \u00e8 stato\". Ci\u00f2 enfatizza il senso di perdita che pervade il poema.\nIl motivo del viaggio (\"si\u00fe\") nella letteratura anglosassone trova una corrispondenza anche in molti testi posteriori alla conquista normanna dell'Inghilterra, tra cui \"Sir Gawain e il Cavaliere Verde\", \"Il pellegrinaggio del cristiano\" di John Bunyan, \"I viaggi di Gulliver\" di Jonathan Swift, \"La ballata del vecchio marinaio\" di Samuel Taylor Coleridge e \"Riti di passaggio\" di William Golding. In \"The Wanderer\" e in questi testi successivi il tema non si esprime semplicemente come viaggio fisico, ma anche come evidente trasformazione interiore del personaggio che compie il viaggio."}
{"id": "2746142", "revid": "290948", "url": "https://it.wikipedia.org/wiki?curid=2746142", "title": "Riduttore di pressione", "text": ""}
{"id": "2746144", "revid": "1442080", "url": "https://it.wikipedia.org/wiki?curid=2746144", "title": "ATP Tour World Championships 1998 - Singolare", "text": "Il singolare dell'ATP Tour World Championships 1998 \u00e8 stato un torneo di tennis facente parte dell'ATP Tour.\nPete Sampras era il detentore del titolo, ma ha perso in semifinale contro \u00c0lex Corretja.\n\u00c0lex Corretja ha battuto in finale 3\u20136, 3\u20136, 7\u20135, 6\u20133, 7\u20135, Carlos Moy\u00e1."}
{"id": "2746145", "revid": "1977449", "url": "https://it.wikipedia.org/wiki?curid=2746145", "title": "Fudbalski klub Budu\u0107nost Banovi\u0107i", "text": "Il Fudbalski klub Budu\u0107nost Banovi\u0107i \u00e8 una societ\u00e0 calcistica bosniaca, della citt\u00e0 di Banovi\u0107i. Come miglior risultato vanta la finale di campionato, raggiunta nel 2000, nella quale la squadra \u00e8 stata battuta dal Brotnjo \u010citluk in virt\u00f9 della regola dei gol fuori casa (1-1 casalingo, 0-0 in trasferta). La piazza d'onore le consente di disputare la Coppa UEFA 2000-2001.\nMilita attualmente nella \"Premijer Liga\", la prima divisione bosniaca.\nCollegamenti esterni.\nSito ufficiale"}
{"id": "2746146", "revid": "767487", "url": "https://it.wikipedia.org/wiki?curid=2746146", "title": "William Alexander, I conte di Stirling", "text": "Biografia.\nFu il primo Earl of Stirling. Figlio di Alexander Alexander e Marion, la figlia di Allan Couttie.\nIl primo insediamento scozzese documentato nelle Americhe fu nel 1621 in Nuova Scozia. Il 29 settembre 1621, la carta per la fondazione di una nuova colonia fu rilasciata dal re Giacomo VI di Scozia a William Alexander.\nInoltre ha scritto alcune tragedie di stampo classico, esse nel corso dei tempi sono state pubblicate in varie edizioni (1604, 1607, 1616, 1637). La CCGS Sir William Alexander \u00e8 stata chiamata in tal modo in suo onore.\n\u00c8 l'antenato di Jane Alexander.\nOpere.\nNel poema di Sir William Alexander \"Doomes-Day, or the great Day of Lords Judgement\", pubblicato nel 1614, Mario Praz colse l\u2019influenza \u00abcorruttrice\u00bb di Machiavelli, descritta nel modo seguente: \u00abil Fiorentino reso celebre da queste arti ne ha corrotti moltissimi fino in tempi recenti, sicch\u00e9 la sottigliezza \u00e8 venuta a tal credito, che la falsit\u00e0 [\"falshood\"] (quando \u00e8 chiamata \"policy\") \u00e8 elogiata\u00bb."}
{"id": "2746147", "revid": "43204", "url": "https://it.wikipedia.org/wiki?curid=2746147", "title": "FK Budu\u0107nost Banovi\u0107i", "text": ""}
{"id": "2746153", "revid": "1241683", "url": "https://it.wikipedia.org/wiki?curid=2746153", "title": "Megumi Toyoguchi", "text": "Lavorando per la 81 Produce ha prestato la sua voce a molti personaggi femminili. Sue sono le voci di:"}
{"id": "2746154", "revid": "838137", "url": "https://it.wikipedia.org/wiki?curid=2746154", "title": "ATP Tour World Championships 1998 - Doppio", "text": "Il doppio dell'ATP Tour World Championships 1998 \u00e8 stato un torneo di tennis facente parte dell'ATP Tour.\nRick Leach e Jonathan Stark erano i detentori del titolo, ma non si sono qualificati perch\u00e9 nel 1998 non hanno giocato insieme.\nStark non si \u00e8 qualificato col suo partner, mentre Leach ha giocato con Ellis Ferreira e si qualificato, ma non ha superato il round robin.\nJacco Eltingh e Paul Haarhuis hanno battuto in finale 6\u20134, 6\u20132, 7\u20135, Mark Knowles e Daniel Nestor."}
{"id": "2746155", "revid": "984922", "url": "https://it.wikipedia.org/wiki?curid=2746155", "title": "Turner 5", "text": "Turner 5 \u00e8 una grande associazione stellare di scarsa concentrazione visibile in direzione della costellazione della Macchina Pneumatica, sul confine con la Bussola e le Vele.\nLa sua osservazione amatoriale \u00e8 praticamente impossibile, poich\u00e9 le sue componenti stellari si confondono completamente nel campo stellare in cui si trova; si tratta di una debole associazione situata ad una latitudine galattica molto elevata alla distanza di circa 2300\u00a0parsec (7500 anni luce), pertanto al di fuori del piano galattico. Questa distanza corrisponde anche alla parte pi\u00f9 esterna e remota del Braccio di Orione, al di l\u00e0 del Vela Molecular Ridge e in corrispondenza del resto di supernova Puppis A, sebbene a una differente latitudine galattica.\nTurner 5 conta 37 probabili componenti di magnitudine compresa fra l'ottava e l'undicesima; la componente pi\u00f9 luminosa \u00e8 HD\u00a082872, probabilmente una supergigante rosso-arancione, di magnitudine 8,92, seguita da un'altra stella di magnitudine 9,20 e dalla variabile T Antliae. T\u00a0Antliae \u00e8 una Cefeide classica di classe spettrale F6Iab, ossia una supergigante gialla, le cui escursioni di luminosit\u00e0 sono comprese fra le magnitudini 8,88 e 9,82 con un periodo di 5,898 giorni. Le restanti componenti sono quasi esclusivamente di classe B e sono sparse su un'area di 2,8\u00b0 di diametro, equivalenti a 112\u00a0parsec (365 anni luce); ci\u00f2 rende Turner\u00a05 simile ad un'associazione stellare molto dispersa o ad un ammasso aperto completamente disgregato."}
{"id": "2746156", "revid": "1272592", "url": "https://it.wikipedia.org/wiki?curid=2746156", "title": "Henri de Toulouse-Lautrec", "text": "Biografia.\nOrigini familiari.\nHenri de Toulouse-Lautrec nacque il 24 novembre 1864 in uno dei palazzi di famiglia, l'H\u00f4tel du Bosc, presso Albi, una cittadina del Meridione della Francia, a ottanta chilometri di distanza da Tolosa. La sua era una delle famiglie pi\u00f9 prestigiose di Francia. I Toulouse-Lautrec si consideravano discendenti da Raimondo V conte di Tolosa, padre di Baudouin, che nel 1196 avrebbe dato origine alla stirpe, contraendo matrimonio con Alix, viscontessa di Lautrec. La famiglia regn\u00f2 per secoli sull'Albigese e diede i natali a valorosi soldati, militarmente attivi nelle Crociate, che tuttavia non mancavano di compiacersi con le Belle Arti: nel corso dei secoli, infatti, furono numerosi i Toulouse-Lautrec che si interessavano di disegno, e persino la nonna di Henri un giorno disse: \u00abSe i miei figli a caccia prendono un uccello, ne ricavano tre piaceri: sparargli, mangiarlo e disegnarlo\u00bb.\nI genitori di Henri erano il conte Alphonse-Charles-Marie de Toulouse-Lautrec-Montfa e la contessa Ad\u00e8le-Zo\u00eb-Marie-Marquette Tapi\u00e9 de C\u00e9leyran, ed erano cugini primi (le madri degli sposi erano sorelle). Era usanza delle famiglie nobiliari sposarsi tra consanguinei, cos\u00ec da preservare la purezza del sangue blu, e neanche Alphonse e Ad\u00e8le si sottrassero a questa tradizione, celebrando il matrimonio in data 10 maggio 1863. Quest'unione, tuttavia, fu gravida di funeste conseguenze: i due sposi, infatti, erano s\u00ec entrambi nobili, ma erano pure assolutamente incompatibili fra di loro. Il padre di Lautrec, il conte Alphonse, era un bizzarro esibizionista ed un insaziabile dongiovanni e amava consacrarsi all'ozio e ai passatempi dei ricchi, frequentando l'alta societ\u00e0 e seguendo la caccia e l'ippica (le corse a Chantilly erano il suo pane quotidiano). Il suo elemento era l'aria aperta, come possiamo leggere in queste parole che rivolse al figlio quando comp\u00ec dodici anni:\nFurono queste parole di estremo conforto per Henri, soprattutto nei momenti pi\u00f9 difficili, ma che erano incompatibili con il suo temperamento indomito, dal quale fu eccitato ad avventurarsi nel buio dei \"cabaret\" parigini e non tanto nei campi all'aria aperta. Altrettanto conflittuale fu il rapporto tra Toulouse-Lautrec e la madre, una donna notoriamente pia, riservata e amorevole, ma anche bigotta, isterica, possessiva, moralista e ipocondriaca. \u00abMia madre: la virt\u00f9 impersonificata! Soltanto ai calzoni rossi della cavalleria [si tratta dell'uniforme vestita dal padre, ndr] non ha saputo resistere\u00bb avrebbe poi detto Henri una volta divenuto adulto, quando ormai ogni residuato del cordone ombelicale era stato ormai reciso (nel corso della sua vita, infatti, Toulouse-Lautrec si emancip\u00f2 sempre di pi\u00f9 dal super-io materno, sino a divenire un \"boh\u00e8mienne\" del tutto dissimile dal nobile aristocratico che la mamma voleva che diventasse). Nonostante i vari attriti talora esistenti, tuttavia, Ad\u00e8le non manc\u00f2 di stare vicino al figlio, anche nei suoi momenti pi\u00f9 difficili.\nQuesto matrimonio tra consanguinei, per\u00f2, fu catastrofico non solo per le incompatibilit\u00e0 caratteriali presenti tra i due coniugi, ma anche perch\u00e9 comport\u00f2 gravissime conseguenze nel patrimonio genetico del figlio: non era raro, infatti, che nella famiglia Toulouse-Lautrec nascessero figli deformi, malati, o addirittura morenti, come il secondogenito Richard che, nato nel 1868, per\u00ec in tenera infanzia. La famiglia nel XIX secolo apparteneva alla tipica aristocrazia di provincia, proprietaria terriera, e conduceva una vita agiata tra i vari castelli di propriet\u00e0 nel Midi e nella Gironde grazie ai proventi dei loro vigneti e poderi. A Parigi erano proprietari di appartamenti nei quartieri residenziali e possedevano una tenuta di caccia nel Sologne. Politicamente si schierava tra i legittimisti e non a caso Lautrec venne chiamato Henri, in omaggio al pretendente al trono il conte di Chambord.\nInfanzia.\nIl giovane Henri ebbe un'infanzia idilliaca, vezzeggiato com'era nei vari castelli di propriet\u00e0 della famiglia, dove poteva godere della compagnia di cugini, amici, cavalli, cani, falconi. La sua fanciullezza non risent\u00ec minimamente del fatto che i genitori, pur rimanendo formalmente in matrimonio, dopo la morte del secondogenito vivevano separatamente, complice anche un'incompatibilit\u00e0 di carattere cos\u00ec marcata: pur non mancando di frequentare il padre, Henri and\u00f2 a vivere dalla madre, dalla quale era affettuosamente chiamato \"petit bijou\" [gioiellino] o \"b\u00e9b\u00e9 lou poulit\" [bambino grazioso]. Per il giovane Toulouse-Lautrec la madre era un imprescindibile punto di riferimento: \u00e8 questo un fattore che non va dimenticato, soprattutto alla luce della futura vita \"boh\u00e8mienne\" del pittore, come abbiamo gi\u00e0 avuto modo di rimarcare. Ad\u00e8le non sospettava minimamente delle malattie che avrebbero funestato l'esistenza del figlioletto da l\u00ec a breve.\nNel 1872 Lautrec segu\u00ec la madre a Parigi per frequentare il Lyc\u00e9e Fontanes (oggi Liceo Condorcet). Qui conobbe Maurice Joyant, di origine alsaziana, che divenne suo amico fidato, ed il pittore animalista Ren\u00e9 Princeteau, prezioso conoscente del padre. Sia Joyant che Princeteau riconobbero presto il genio di Henri e lo incoraggiarono apertamente: il bambino, d'altronde, disegnava gi\u00e0 da quando aveva quattro anni e il confronto con pittori di una certa levatura certamente accrebbe la sua sensibilit\u00e0 artistica. A dieci anni, tuttavia, la vita di Henri prese una piega spiacevolmente imprevista. La sua fragile salute inizi\u00f2 infatti a deteriorarsi in maniera allarmante: quando egli comp\u00ec dieci anni, poi, si scopr\u00ec che soffriva di una deformazione ossea congenita, la picnodisostosi, che gli procurava fortissimi dolori (alcuni medici, tuttavia, hanno avanzato l'ipotesi che si possa essere trattata di osteogenesi imperfetta).\nLa madre, preoccupata dalla cagionevolezza del figlio, lo prelev\u00f2 dal Lyc\u00e9e Fontanes (poi Condorcet) di Parigi, lo alloc\u00f2 presso tutori privati nella magione familiare di Albi e tent\u00f2 di sottoporlo a cure termali, nell'estremo tentativo di alleviare il suo dolore. Fu tutto inutile: n\u00e9 le terapie azzardate dalla madre, n\u00e9 le riduzioni delle due tremende fratture della testa del femore (probabilmente eseguite maldestramente) sortirono alcun effetto e, anzi, l'andatura di Toulouse-Lautrec inizi\u00f2 a farsi caracollante, le sue labbra si inturgidirono e i suoi lineamenti diventarono grottescamente volgari, cos\u00ec come la lingua, dalla quale egli deriv\u00f2 vistosi difetti di pronuncia. Nel 1878, ad Albi, nel salone della casa natale, Henri cadde sul parquet mal incerato e si ruppe il femore sinistro; l'anno successivo, durante un soggiorno a Bar\u00e8ges, mentre aveva ancora l'apparecchio ortopedico alla gamba sinistra, cadendo in un fossato si ruppe l'altra gamba. Queste fratture non guarirono mai e gli impedirono un armonioso sviluppo scheletrico: le sue gambe smisero infatti di crescere, cos\u00ec che da adulto, pur non essendo affetto da vero nanismo, rimase alto solo 1,52 m, avendo sviluppato un busto normale ma mantenendo le gambe di un bambino.\nI lunghi periodi di convalescenza in sanatorio costrinsero Henri all'immobilit\u00e0, e gli risultavano certamente sgraditi e noiosi. Fu in quest'occasione che Toulouse-Lautrec, per ammazzare il tempo, approfond\u00ec la propria passione per la pittura, coltivandola con forza e dedizione sempre maggiori, disegnando incessantemente su quaderni da disegno, album e pezzetti di carta, e sognando forse una guarigione che mai arriver\u00e0. A questo periodo sono databili una serie di esili quadretti che, pur non palesando il genio dell'\"enfant prodige\", denotavano certamente una mano sciolta, sicura e una perizia tecnica molto sviluppata. I soggetti di questi primi cimenti pittorici sono legati al mondo equestre: \u00abi cavalli, se non poteva cavalcarli, voleva almeno saperli dipingere!\u00bb ha osservato giustamente il critico Matthias Arnold. Cani, cavalli e scene di caccia erano d'altronde soggetti familiari al giovane Henri (che crebbe sotto il segno della passione paterna per l'equitazione) ma anche indicati per la formazione dei giovani pittori. Non va ignorato, inoltre, il fatto che con la realizzazione di opere come \"Souvenir d'Auteuil\" e \"Alphonse de Toulouse-Lautrec alla carrozza\" Henri tentava disperatamente di guadagnarsi la stima del padre: Alphonse, infatti, aveva da sempre desiderato di poter rendere il suo piccolo ometto in un gentiluomo con gli hobby dell'equitazione, della caccia e della pittura (sia lui che i fratelli Charles e Odon erano pittori dilettanti), e in quel momento si ritrovava invece un figliolo costretto a letto e fisicamente deforme.\nSecondo un racconto forse apocrifo, a chi lo derideva per la bassa statura, Lautrec rispondeva: \u00abHo la statura del mio casato\u00bb, citando la lunghezza del suo cognome nobiliare (de Toulouse-Lautrec-Montfa). Questa battuta pronta, seppur brillante, non rendeva tuttavia Toulouse-Lautrec fisicamente adatto a partecipare alla maggior parte delle attivit\u00e0 sportive e sociali solitamente intraprese dagli uomini del suo ceto sociale: fu per questo motivo che egli si immerse completamente nella sua arte, trasformando quello che era un iniziale passatempo in una gridatissima vocazione. Quando, dopo aver faticosamente conseguito la maturit\u00e0 liceale, nel novembre 1881 Henri annunci\u00f2 ai genitori di non voler perdere ulteriore tempo e di diventare pittore, i genitori assecondarono pienamente la sua scelta. \u00abDi una resistenza dei genitori ai progetti del figlio, tema ricorrente nelle biografie di artisti, non ci \u00e8 giunta per i Toulouse-Lautrec alcuna notizia\u00bb osserva ancora l'Arnold \u00abse Lautrec in seguito ebbe dei contrasti con i parenti non fu perch\u00e9 dipingeva, ma per ci\u00f2 che dipingeva e come\u00bb. Bisogna ricordare, tuttavia, che negli esordi artistici di Henri i soggetti prescelti per i suoi dipinti restavano nel solco della tradizione, e ci\u00f2 certamente non dovette destare preoccupazioni familiari.\nFormazione artistica.\nConsapevole che non sarebbe mai riuscito a plasmare Henri a propria immagine e somiglianza, Alphonse accett\u00f2 la scelta del figlio e chiese consiglio a quanti, fra i suoi amici, praticavano la pittura, ovverosia Princeteau, John Lewis Brown e Jean-Louis Forain, che gli consigliarono di incoraggiare la passione del figlio e di incanalarla nella tradizione accademica. Toulouse-Lautrec in un primo momento pens\u00f2 di seguire le lezioni di Alexandre Cabanel, pittore che dopo aver stupito nel 1863 il pubblico del Salon con la sua \"Venere\" godeva di notevole prestigio artistico ed era in grado di garantire ai propri discepoli un futuro brillante. Il sovrannumero di richieste, tuttavia, dissuase Henri dal seguirne le lezioni.\nToulouse-Lautrec, pur essendo in possesso di una discreta perizia tecnica, comprendeva di essere ancora immaturo sotto il profilo pittorico e sapeva di avere assolutamente bisogno di perfezionare la propria mano sotto la guida di un artista accademico di solida fama. Fu per questo motivo che, nell'aprile del 1882, egli opt\u00f2 per i corsi di L\u00e9on Bonnat, pittore che godeva di una grande popolarit\u00e0 nella Parigi dell'epoca e che, successivamente, form\u00f2 anche Edvard Munch. Il servizio didattico erogato da Bonnat prevedeva una pratica del disegno condotta con ferrea disciplina: Toulouse-Lautrec studi\u00f2 con fervore e dedizione quanto gli veniva assegnato, anche se alla fine la sua passione per la pittura non manc\u00f2 di generare notevoli attriti con il maestro. \u00abLa pittura non \u00e8 niente male, questo \u00e8 eccellente, insomma ... niente male. Ma il disegno \u00e8 veramente terribile!\u00bb borbott\u00f2 una volta Bonnat al discepolo: Toulouse-Lautrec ricord\u00f2 con grande rammarico questo rimprovero, anche perch\u00e9 le sue opere - seppur ancora acerbe, in un certo senso - denotavano gi\u00e0 un grande talento grafico e pittorico.\nFortunatamente il discepolato con Bonnat non dur\u00f2 a lungo. Dopo soli tre mesi di pratica, infatti, Bonnat chiuse lo studio privato perch\u00e9 fu nominato professore all'\u00c9cole des Beaux-Arts. Lautrec, in seguito a questo'evento, entr\u00f2 nello studio di Fernand Cormon, un pittore da salotto illustre come il Bonnat ma che, pur mantenendosi nel solco della tradizione, tollerava le nuove tendenze avanguardiste e, anzi, dipingeva egli stesso soggetti inconsueti, come quelli preistorici. Nello stimolante \"atelier\" di Cormon a Montmartre Toulouse-Lautrec venne a contatto con Emile Bernard, Eug\u00e8ne Lomont, Albert Grenier, Louis Anquetin e Vincent van Gogh, che era di passaggio nella capitale francese nel 1886. \u00abGli sono piaciuti soprattutto i miei disegni. Le correzioni di Cormon sono molto pi\u00f9 benevole di quelle di Bonnat. Osserva tutto quello che gli si sottopone e incoraggia molto. Vi stupirete, ma questo mi piace meno! Le sferzate del mio precedente patrono facevano male, e io non mi risparmiavo. Qui mi sono un po' infiacchito e devo farmi forza per fare un disegno accurato, visto che agli occhi di Cormon uno peggiore sarebbe gi\u00e0 stato sufficiente\u00bb scrisse una volta Henri ai genitori, tradendo dietro un'apparente modestia la soddisfazione di esser stato lodato da un pittore prestigioso come Cormon (oggi considerato di secondaria importanza, vero, ma all'epoca assolutamente di primo grido).\nMaturit\u00e0 artistica.\nSentendosi influenzato negativamente dalle formule accademiche, nel gennaio del 1884 Toulouse lasci\u00f2 l'\"atelier\" di Cormon e ne fond\u00f2 uno proprio a Montmartre. Si tratta questa di una scelta assai significativa: Henri infatti non scelse un quartiere che si confacesse alle sue origini aristocratiche, quale poteva essere quello intorno a place Vend\u00f4me, bens\u00ec prefer\u00ec ad esso un sobborgo vivace, colorito, ricco di cabaret, di \"caf\u00e9-chantants\", di case di tolleranza e di locali di dubbia fama, quale era Montmartre (di queste interessanti peculiarit\u00e0 se ne parler\u00e0 nel paragrafo \"\"). I genitori furono scandalizzati dalle preferenze di Henri: la madre, infatti, mal tollerava che il suo primogenito risiedesse in un quartiere che riteneva moralmente discutibile, mentre il padre temeva che in tal modo si sarebbe potuto infangare il buon nome della famiglia, e perci\u00f2 impose al figlio di firmare le sue prime opere con pseudonimi (come Tr\u00e9clau, anagramma di \u00abLautrec\u00bb). Toulouse-Lautrec, spirito vulcanico ed insofferente ai freni, inizialmente si adegu\u00f2 a questa prescrizione, per poi finire a firmare i quadri con il suo nome o con un elegante monogramma recante le sue iniziali.\nCon il suo carisma spiritoso e cortese, il \"petit homme\" [ometto] familiarizz\u00f2 molto presto con gli abitanti di Montmartre e con gli avventori dei suoi locali. Qui, infatti, si diede a un'esistenza sregolata e anticonformista, squisitamente \"boh\u00e9mienne\", frequentando assiduamente locali come il Moulin de la Galette, il Caf\u00e9 du Rat-Mort, il Moulin Rouge e traendo da essi la linfa vitale che anim\u00f2 le sue opere d'arte. Toulouse-Lautrec non disdegn\u00f2 affatto la compagnia di intellettuali e artisti, e le sue simpatie nei confronti della consorteria dei \"dandies\" sono ben note. Egli, tuttavia, prefer\u00ec porsi dalla parte dei diseredati, delle vittime: pur essendo di matrice aristocratica, infatti, egli stesso si sentiva un escluso, e ci\u00f2 certamente aliment\u00f2 il suo affetto per le prostitute, per i cantanti sfruttati e per le modelle che bazzicavano intorno a Montmartre. Un amico lo avrebbe ricordato in questi termini: \u00abLautrec aveva il dono di accattivarsi le simpatie di tutti: non aveva mai parole provocatorie per nessuno e non cercava mai di fare dello spirito a spese degli altri\u00bb. Il suo corpo grottescamente deforme non costituiva poi impedimento a dongiovannesche avventure: infuocatissima fu la relazione sentimentale che lo leg\u00f2 con Suzanne Valadon, un'ex acrobata circense che dopo un incidente decise di cimentarsi coi pennelli. La loro storia d'amore fin\u00ec poi burrascosamente e la Valadon tent\u00f2 persino il suicidio nella speranza di farsi sposare dall'artista di Montmartre, che alla fine la ripudi\u00f2.\nFurono questi anni assai fecondi anche sotto il profilo artistico. Importantissima, in tal senso, l'amicizia con Aristide Bruant: era costui un \"chansonnier\" che fece fortuna con battute salaci ed irriverenti rivolte al pubblico e che \u00abaveva affascinato Lautrec con gli atteggiamenti da ribaldo anarchico mescolati a esplosioni di ingenua tenerezza, con le manifestazioni di una cultura in fondo modesta, cui dava colore la volgarit\u00e0 verbale\u00bb (Maria Cionini Visani). Nel 1885 il Bruant, legato al Lautrec da una sincera e vicendevole stima, accett\u00f2 di cantare al Les Ambassadeurs, uno dei caff\u00e8-concerto pi\u00f9 rinomati degli Champs-\u00c9lys\u00e9es, se e solo se il proprietario fosse stato disposto a pubblicizzare il suo evento con un manifesto appositamente disegnato dall'artista. Ancora pi\u00f9 clamoroso, poi, fu il manifesto che nel 1891 realizz\u00f2 per il Moulin Rouge, grazie al quale sia lui che il locale divennero famosi di colpo. Da quell'anno in poi capolavori destinati a divenire illustri si seguirono a ritmi sempre pi\u00f9 incalzanti: si ricordano, in particolare, \"Al Moulin Rouge\" (1892-95), \"Al Salon di rue des Moulins\" (1894) e il \"Salottino privato\" (1899).\nEgli, inoltre, partecip\u00f2 assiduamente alle varie mostre ed esposizioni d'arte europee, e arriv\u00f2 persino a tenerne di proprie. Fondamentale, in tal senso, \u00e8 stata l'intercessione del pittore belga Th\u00e9o van Rysselberghe, il quale dopo aver assistito al talento del pittore lo invit\u00f2 nel 1888 ad esporre a Bruxelles con il gruppo dei XX, il punto d'incontro pi\u00f9 vivace delle varie correnti dell'arte contemporanea. Anche in quest'occasione Lautrec non manc\u00f2 di dare prova della sua indole sanguigna e tempestosa. Quando un certo Henry de Groux inve\u00ec contro \u00abquello schifo dei girasoli di un certo signor Vincent [van Gogh]\u00bb, Toulouse-Lautrec si lasci\u00f2 vincere da un'ira furibonda e sfid\u00f2 tale detrattore a duello per il giorno dopo: la lite non degener\u00f2 solo grazie al salvifico intervento di Octave Maus, che riusc\u00ec miracolosamente a placare gli animi. Vale la pena, infatti, ricordare il profondo affetto che legava Toulouse-Lautrec a Vincent van Gogh, artista oggi celeberrimo ma all'epoca misconosciuto: i due erano accomunati da una grande sensibilit\u00e0, sia artistica che umana, e dalla medesima solitudine esistenziale (di questa bella amicizia oggi ci rimane un \"ritratto di Vincent van Gogh\"). Al di l\u00e0 degli screzi con il de Groux, Toulouse-Lautrec fu profondamente inorgoglito dall'esperienza avuta con il gruppo dei XX e anche dalle reazioni della critica, che si dichiar\u00f2 colpita dall'acutezza psicologica e dalle originalit\u00e0 compositive e cromatiche delle opere ivi esposte. Stimolato da questo primo successo Toulouse-Lautrec partecip\u00f2 regolarmente al Salon des Ind\u00e8pendants dal 1889 al 1894, al Salon des Arts Incoh\u00e9rents nel 1889, all'Exposition des Vingt nel 1890 e nel 1892, al Circle Volnay e al Barc de Boutteville nel 1892 e al Salon de la Libre Esth\u00e9tique di Bruxelles nel 1894: il successo riscosso fu tale da permettergli di inaugurare anche mostre personali, come quella del febbraio 1893 allestita presso la galleria Boussod e Valadon.\nFrequenti anche i viaggi: fu, come si \u00e8 gi\u00e0 detto, a Bruxelles, ma anche in Spagna, dove ebbe modo di ammirare Goya ed El Greco, e a Valvins. La citt\u00e0 che pi\u00f9 lo folgor\u00f2, tuttavia, fu Londra. Toulouse-Lautrec, infatti, parlava l'inglese molto bene ed ammirava incondizionatamente la cultura britannica: a Londra, dove si rec\u00f2 nel 1892, 1894, 1895 e nel 1897, egli ebbe come si pu\u00f2 ben immaginare l'opportunit\u00e0 di esprimere la sua anglofilia, stringendo tra l'altro amicizia con il pittore James Abbott McNeill Whistler, del quale apprezzava molto il giapponismo e le sinfonie cromatiche, e con Oscar Wilde, alfiere del dandysmo e commediografo che miscelava sapientemente una brillante conversazione con una raffinata spregiudicatezza. La stima che nutriva verso il Whistler e il Wilde, tra l'altro, fu prontamente ricambiata: il primo dedic\u00f2 al pittore un banchetto al Savoy di Londra, mentre il secondo afferm\u00f2 che la sua arte era \u00abun coraggioso tentativo di rimettere al suo posto la natura\u00bb.\nUltimi anni.\nBen presto, tuttavia, scocc\u00f2 per Toulouse-Lautrec l'ora del crepuscolo umano e artistico. Il pittore, come si ha avuto modo di osservare, assumeva pose da \"enfant terrible\", e questo suo stile di vita comport\u00f2 conseguenze funeste per la sua salute: prima ancora di compiere trent'anni, infatti, la sua costituzione era minata dalla sifilide, contratta nei bordelli parigini, dove ormai era di casa. Proverbiale era il suo appetito sessuale, e il suo essere \"ben dotato\" gli valse in quell'ambiente il soprannome di \"cafeti\u00e8re\". Come se non bastasse l'assidua frequentazione dei locali di Montmartre, dove l'alcol veniva servito fino all'alba, port\u00f2 Toulouse-Lautrec a bere senza alcun freno, compiaciuto di gustare la vertigine del deragliamento dei sensi: fra le bevande che pi\u00f9 consumava vi era l'assenzio, distillato dalle disastrose qualit\u00e0 tossiche che tuttavia poteva offrirgli un rifugio consolatorio, anche se artificiale, a poco prezzo. Gi\u00e0 nel 1897 la dipendenza dagli alcolici aveva preso il sopravvento: allo \u00abgnomo familiare e benevolo\u00bb, come scrisse Mac Orlan, subentr\u00f2 cos\u00ec un uomo spesso ubriaco fradicio, odioso e irascibile, tormentato da allucinazioni, accessi di estrema aggressivit\u00e0 (spesso veniva alle mani, e una volta fu pure arrestato) ed atroci fantasie paranoidi (\u00abscoppi di collera si alternavano a risate isteriche e a momenti di completa ebetudine durante i quali restava incosciente [...] il ronzio delle mosche lo esasperava, dormiva col bastone da passeggio sul letto, pronto a difendersi da possibili aggressori, una volta spar\u00f2 con un fucile a un ragno sul muro\u00bb racconta la Crispino). Logorato e invecchiato, Toulouse-Lautrec fu costretto a sospendere la sua attivit\u00e0 artistica, con la sua salute che degener\u00f2 nel marzo del 1899 con un violentissimo accesso di delirium tremens.\nIn seguito all'ennesima crisi etilica Toulouse-Lautrec, su consiglio degli amici, volle sottrarsi da quella \u00abrara letargia\u00bb nella quale era precipitato con l'abuso degli alcolici e si fece ricoverare nella clinica per malattie mentali del dottor S\u00e9melaigne a Neuilly. La stampa non perse occasione per screditare l'artista e le sue opere e pertanto si ciment\u00f2 in una feroce campagna denigratoria: Toulouse-Lautrec, per dimostrare al mondo e ai medici di essere completamente in possesso delle sue facolt\u00e0 mentali e lavorative, si immerse completamente nel disegno e riprodusse su carta dei numeri di circo ai quali aveva assistito decenni prima. Dopo soli tre mesi di degenza, alla fine, Toulouse-Lautrec fu dimesso: \u00abHo comprato la libert\u00e0 con i miei disegni!\u00bb amava ripetere ridendo.\nToulouse-Lautrec, in realt\u00e0, non si liber\u00f2 mai della tirannia degli alcolici e, anzi, le dimissioni dalla clinica segnarono solo l'inizio dalla fine. La ripresa non fu di lunga durata e, disperato per la sua decadenza fisica e morale, nel 1890 Toulouse-Lautrec per ristabilirsi in salute si trasfer\u00ec prima ad Albi, e poi a Le Crotoy, Le Havre, Bordeaux, Taussat, e ancora a Malrom\u00e9, dove tent\u00f2 di produrre nuovi dipinti. Ma a nulla serv\u00ec questa convalescenza: le sue energie creative si erano ormai esaurite da tempo, cos\u00ec come la sua gioia di vivere, e anche la sua produzione inizi\u00f2 a palesare una notevole caduta di qualit\u00e0. \u00abMagro, debole, con poco appetito, ma lucido come sempre e talvolta pieno del suo vecchio spirito\u00bb: cos\u00ec lo tratteggiava un amico. Una volta tornato a Parigi, dove le sue opere avevano iniziato a riscuotere un successo furioso, il pittore fu collocato sotto la custodia di un lontano parente, Paul Viaud: anche questo tentativo di disintossicazione, tuttavia, fu vano, siccome Toulouse-Lautrec torn\u00f2 ad assumere sregolatamente alcolici e, si pensa, anche oppio. Nel 1900 sopravvenne un'improvvisa paralisi alle gambe, che fu fortunatamente domata grazie ad un trattamento elettrico: la salute del pittore, nonostante questo apparente successo, era tuttavia cos\u00ec declinante da spegnere ogni speranza.\nNell'aprile 1901, infatti, Toulouse-Lautrec torn\u00f2 a Parigi per fare testamento, per portare a compimento i dipinti e i disegni lasciati incompiuti e per riordinare l\"atelier\": successivamente, dopo un'improvvisa emiplegia causata da un insulto apoplettico, si trasfer\u00ec dalla madre a Malrom\u00e9, nel castello di famiglia, dove trascorse, tra l'inerzia e il dolore, gli ultimi giorni della sua vita. Il suo destino era segnato: per il dolore non riusciva a mangiare, e portare a compimento gli ultimi ritratti gli cost\u00f2 un'enorme fatica. Henri-Marie-Raymond de Toulouse-Lautrec-Montfa, ultimo erede della gloriosa famiglia nobile sin dai tempi di Carlo Magno, si spense alla fine alle ore 2:15 del 9 settembre 1901, assistito al capezzale dalla madre disperata: non aveva che trentasei anni. Le sue spoglie furono dapprima inumate a Saint-Andr\u00e9-du-Bois, per poi essere traslate nella vicina citt\u00e0 di Verdelais, in Gironda.\nContenuti.\nToulouse-Lautrec: l'astro di Montmartre.\n\u00abAccade spesso che un destino capriccioso decida di deviare il corso di eventi che sembrano scontati\u00bb: \u00e8 con questa frase che la critica d'arte Enrica Crispino commenta le vicende pittoriche e, soprattutto, esistenziali di Toulouse-Lautrec, uomo che sembrava dalla nascita destinato a una vita aristocratica e che invece condusse un'esistenza tormentosa e scapestrata, consumata non negli eleganti salotti borghesi, bens\u00ec nel quartiere popolare di Montmartre.\nIn fatto di arte come in fatto di vita Toulouse-Lautrec non condivideva ideologie e modi di vita borghesi e si rivolgeva perci\u00f2 a un'estrema libert\u00e0 individuale e al rifiuto di qualsiasi norma e convenzione. La scelta di vivere a Montmartre, infatti, non fu affatto precipitosa, bens\u00ec ponderata, quasi autoimposta. Montmartre era un sobborgo che, nella sua parte alta (la Butte), era restata ancora di aspetto campestre e paesano, gremita com'era di mulini a vento, gineprai, giardini e casolari sparsi dove albergavano i ceti meno abbienti, attratti dagli affitti pochi costosi: ancora ai tempi di Lautrec, poi, questa zona era oppressa dal degrado e dal malaffare, e non era raro incrociarvi, soprattutto di notte, anarchici, criminali, malintenzionati e comunardi. Questo per quanto riguarda la Butte: nella parte bassa, quella a ridosso del boulevard de Clichy, vi era invece un fulgido proliferare di cabaret, trattorie, caff\u00e8 concerto, sale da ballo, mescite, music-hall, circhi e altri locali e piccoli esercizi che mescolavano una folla eterogenea e variopinta di poeti, scrittori, attori, e ovviamente artisti.\nToulouse-Lautrec ador\u00f2 gravitare attorno al mondo vivace e gaudente di Montmartre, quartiere per il quale si era ormai consolidato lo \"status\" di fucina di nuove concezioni artistiche e di ardite trasgressioni. \u00abLa vera carica trasgressiva di Montmartre [consisteva proprio nella] osmosi tra le varie categorie, [nel]lo scambio tra rappresentanti del bel mondo ed esponenti del cosiddetto \"demi-monde\", tra artisti e gente del popolo: una varia umanit\u00e0 dove aristocratici in cerca di sensazioni forti si trovano gomito a gomito con borghesi e arrampicatori sociali di vario genere, procedono al fianco dell'uomo della strada e si mescolano alla folla degli artisti e delle donnine allegre\u00bb racconta ancora la Crispino.\nIl ritrattista del \u00abpopolo della notte\u00bb.\nAgli effetti della produzione artistica lautreciana questa diversificazione sociale cos\u00ec massiccia risult\u00f2 determinante. Toulouse-Lautrec, infatti, concep\u00ec i suoi dipinti come fedele specchio della quotidianit\u00e0 urbana di Montmartre, nel segno di una ripresa (e, anche, di un aggiornamento) del programma espresso da Charles Baudelaire nel 1846:\nL'attuale, dunque, era assurto a categoria estetica gi\u00e0 nella met\u00e0 del secolo, quando i Realisti e gli Impressionisti iniziarono a scandagliare coraggiosamente lo scenario della quotidianit\u00e0 parigina, cogliendone gli aspetti pi\u00f9 miseri, ordinari o accidentali. Con Toulouse-Lautrec, tuttavia, questa \u00abpittura della vita moderna\u00bb pervenne ad esiti ancora pi\u00f9 esplosivi. Se, infatti, gli impressionisti erano completamente assoggettati all\"en plein air\" ed alla pittura di paesaggio, Toulouse-Lautrec prefer\u00ec lasciarsi sedurre dal mondo della notte e dai suoi protagonisti. Non a caso, la qualit\u00e0 della maniera di Lautrec emerge soprattutto nei ritratti, nei quali il pittore poteva non solo confrontarsi con i \u00abtipi\u00bb umani che popolavano Montmartre, ma anche esplorarne le peculiarit\u00e0 psicologiche, i tratti fisiognomici significativi, nonch\u00e9 la loro naturale unicit\u00e0: si pu\u00f2 dire che, partendo da un volto, Toulouse-Lautrec riusciva a frugarlo e a carpirne l'intima essenza. Appare dunque evidente l'impegno ritrattista del pittore, che non a caso detestava la pittura \"en plein air\" eseguita all'aperto su soggetti immobili e si rifugiava nella \"lumi\u00e8re froide\" degli \"atelier\", la quale - essendo inerte - non alterava le fisionomie dei soggetti e agevolava le operazioni di scavo psicologico: i quadri di Lautrec, per questo motivo, erano sempre realizzati in studio e richiedevano generalmente incubazioni molto lunghe. Il paesaggio, a giudizio di Lautrec, deve essere poi funzionale solo alla resa psicologica di questa \"com\u00e9die humaine\":\n\u00c8 in questo modo che il pittore riesce a scavare nella psicologia di quanti lavoravano sotto la luce dei riflettori di Montmartre: della Goulue, celebre \"vedette\" che dopo un effimero periodo di gloria fin\u00ec dimenticata per via del suo appetito insaziabile, Toulouse-Lautrec mette infatti in evidenza l'animalit\u00e0 predace, e lo stesso accade con il ballerino nero Chocolat, con l'agile e allampanato ballerino Valentin le D\u00e9soss\u00e9, con la clownessa Cha-U-Kao, e con le attrici Jane Avril e Yvette Guilbert. L'implacabile pennello di Toulouse-Lautrec, per di pi\u00f9, non si limitava a raffigurare i protagonisti di Montmartre che abbiamo appena elencato, bens\u00ec si soffermava anche sugli avventori di questi locali (illustri \u00abcuriosi della notte\u00bb ritratti dal pittore sono monsieur Delaporte, monsieur Boileau) e su quanti, pur non varcando le soglie del quartiere, polarizzavano trasversalmente il suo interesse, come ad esempio Paul Sescau, Louis Pascal ed Henri Fourcade. L'occhio pu\u00f2 essere in un primo tempo distratto dalla caleidoscopia della vita parigina colta da Lautrec, ma superato il giudizio estetico scatta improvvisa l'empatia con il pittore, che ritrae i locali di Montmartre e i suoi protagonisti in modo convincente, pacato e realistico, senza sovrapporvi canonizzazioni o, magari, giudizi morali o etici, bens\u00ec \u00abraccontandoli\u00bb come racconterebbe qualsiasi altro aspetto della vita contemporanea.\nIl mondo delle \"maisons closes\".\nAltra ossessione tematica ricorrente nella produzione artistica di Toulouse-Lautrec \u00e8 il mondo delle \"maisons closes\", dei bordelli parigini che i borghesi e gli aristocratici frequentavano assiduamente ma che fingevano di ignorare, coprendosi di un velo di finto puritanesimo. Toulouse-Lautrec, non a caso, si sentiva estraneo a una societ\u00e0 cos\u00ec ipocrita e reietta e per qualche tempo and\u00f2 persino a vivere nelle case di tolleranza: come osservato dalla critica d'arte Maria Cionini Visani, d'altronde, \u00abper Toulouse-Lautrec vivere nelle \"maisons\" di rue d'Amboie o di rue de Moulins, o distruggersi accanitamente con l'alcol, \u00e8 come per Gauguin o Rimbaud andare in paesi lontani ed esotici, non attratti dall'avventura dell'ignoto, ma piuttosto respinti da quanto nel loro mondo c'era di noto\u00bb.\nLe case chiuse, si \u00e8 detto, giocano un ruolo di assoluta preminenza nell'universo artistico lautreciano. Portando alle estreme conseguenze la sua poetica anticonformista, Toulouse-Lautrec sceglie di raffigurare i postriboli e le prostitute in modo disincantato, senza commenti e senza drammi, astenendosi dunque dall'esprimere giudizi di sorta. Non era tanto il tema a urtare la sensibilit\u00e0 dei benpensanti: gi\u00e0 Vittore Carpaccio, nel Rinascimento, aveva raffigurato una scena di bordello, tematica alla quale si rifece poi anche gran parte della narrativa del XIX secolo, con \"La prostituta Elisa\" di Goncourt, \"Nana\" di Zola, \"La maison Tellier\" di Maupassant, \"Marthe\" di Huysman e \"Chair molle\" di Paul Adam. A destare tanti clamori e tante critiche furono piuttosto le modalit\u00e0 con cui Toulouse-Lautrec si rapportava a questa tematica: come si \u00e8 avuto gi\u00e0 modo di osservare Toulouse-Lautrec accettava la prostituzione come uno dei tanti fenomeni della realt\u00e0 contemporanea e rappresentava questo mondo con dignit\u00e0 paradossale, senza pudori di sorta e senza ostentazione o sentimentalismi, innestando una raffigurazione senza veli della carnale violenza della realt\u00e0. Toulouse-Lautrec, si potrebbe dire, presentava il mondo delle \"maisons closes\" per quello che effettivamente era, senza idealizzare n\u00e9 volgarizzare le prostitute.\nLe prostitute immortalate nei quadri di Toulouse-Lautrec non si nascondono agli sguardi, ma non chiedono nemmeno di sedurre, tanto che si comportano con naturale franchezza e immediatezza, senza vergogna o falsi ritegni, incapaci come sono di suscitare desiderio, volutt\u00e0. Nei numerosissimi quadri e disegni che Lautrec dedic\u00f2 a questo tema le \"prostitu\u00e9es\" sono colte nei loro momenti pi\u00f9 intimi e quotidiani, mentre si pettinano, mentre aspettano il cliente, mentre si infilano le calze o mentre si tolgono la camicia. In alcune opere Toulouse-Lautrec, rivelando una sensibilit\u00e0 altissima, arriv\u00f2 persino ad approfondire i rapporti omosessuali che legavano molte delle ragazze delle \"maisons\", stanche di saziare gli appetiti sessuali di clienti avviliti ed avvilenti: ignorando l'indignazione dei benpensanti, dai quali fu tacciato di essere un depravato, l'artista cant\u00f2 inequivocabilmente la bellezza di questi amori cos\u00ec autentici e commoventi in opere come \"A letto. Il bacio\", \"A letto\" e \"Il bacio\". Raramente, invece, Toulouse-Lautrec si spertic\u00f2 in allusioni volgari al loro mestiere: il cliente, se presente, viene segnalato nell'opera da dettagli secondari, come cappelli lasciati sulle sedie o ombre rivelatrici, proprio perch\u00e9 \u00abla sua faccia non ha importanza, o meglio, perch\u00e9 egli non ha volto\u00bb (Visani). Nonostante i soggetti scottanti, poi, le immagini lautreciane non sono pornografiche, sessualmente esplicite, n\u00e9 serbano traccia di pulsioni erotiche e voyeuristiche, come si \u00e8 gi\u00e0 avuto modo di osservare: significativa \u00e8 anche la presa di distanze dalla norma accademica, per la quale soggetti scabrosi come quelli relativi al meretricio andavano opportunamente sostenuti da un'ipocrita dissimulazione estetica e cromatica (molte opere d'arte dell'Ottocento, infatti, ritraggono le \"maisons closes\" alla stregua di ambientazioni esotiche). \u00c8 proprio in quest'originalit\u00e0, che non concede nulla n\u00e9 alla pornografia n\u00e9 all'Accademia, che si palesa l'ingegnosit\u00e0 di Toulouse-Lautrec.\nToulouse-Lautrec grafico.\nToulouse-Lautrec \u00e8 stato un instancabile sperimentatore di soluzioni formali, e la sua versatile curiosit\u00e0 lo port\u00f2 a tentare diverse possibilit\u00e0 nel campo delle tecniche artistiche utilizzate. Animato da uno spirito eclettico e poliedrico, Lautrec \u00e8 stato un disinvolto grafico, prima che un pittore, ed \u00e8 stato proprio in tale campo che la sua arte ha raggiunto vette altissime.\nL'amore per il disegno che accompagn\u00f2 Toulouse-Lautrec sin da quando era bambino lo stimol\u00f2 ad imparare subito la pratica litografica, la quale proprio in quegli anni stava conoscendo importanti fermenti grazie all'introduzione della \u00ablitografia a colori\u00bb ad opera dei Nabis. Una volta acquisita dimestichezza con questa tecnica artistica Lautrec arriv\u00f2 a collaborare con un cospicuo numero di riviste di alto livello, fra le quali vanno citate \"Le Rire\", il \"Courrier Fran\u00e7ais\", \"Le Figaro Illustr\u00e9\", \"L'Escarmouche\", \"L'Estampe et l'Affiche\", \"L'Estampe Originale\" e, soprattutto, la \"Revue Blanche\": con questa intensa attivit\u00e0 da grafico Lautrec contribu\u00ec a restituire dignit\u00e0 a questo genere artistico, sino a quel momento considerato \u00abminore\u00bb per via dei convenzionalismi borghesi. Ancora pi\u00f9 importanti, poi, sono le \"affiches\" pubblicitarie che Toulouse-Lautrec realizz\u00f2 serialmente per pubblicizzare i locali notturni di Montmartre. Di seguito si riporta il commento del critico Giulio Carlo Argan:\nMostrandosi sensibile all'influsso delle stampe giapponesi nei suoi manifesti Lautrec impieg\u00f2 linee impetuose e graffianti, tagli compositivi arditi, colori intensi e piatti e liberamente distribuiti nello spazio, nel segno di uno stile sintetico e ardito in grado di veicolare disinvoltamente un messaggio nell'inconscio del consumatore e di imprimere l'immagine nella sua mente. In quelli che a ragione si possono considerare i primi prodotti della grafica pubblicitaria moderna Lautrec abiur\u00f2 da ogni naturalismo artistico e rinunci\u00f2 esplicitamente alla prospettiva, al chiaroscuro e a quel genere di artifici che, pur essendo indicati per opere d'arte destinate alla fruizione museale, non riuscivano a fare una buona presa nel pubblico. Lautrec, infatti, era perfettamente consapevole che, per creare un buon manufatto pubblicitario, bisognava piuttosto usare colori squillanti e applicarli omogeneamente su superfici estese, in modo tale da rendere il manifesto visibile anche da lontano, facilmente riconoscibile al primo sguardo e, soprattutto, attraente per il consumatore. Anche in questo senso Toulouse-Lautrec \u00e8 un artista \"moderno\", meritevole di aver riconvertito il tessuto metropolitano di Parigi in luogo di riflessione estetica con la capillare diffusione della sua \u00abarte di strada\u00bb, sostanziatasi di biglietti d'invito, programmi di teatro e, soprattutto, manifesti, ormai divenuti un elemento costituente del nostro paesaggio urbano.\nFortuna critica.\nAll'inizio il successo di cui godette Toulouse-Lautrec fu molto ondivago. Molti, ad esempio, furono scandalizzati dall'eccessiva spregiudicatezza stilistica e tematica delle opere lautreciane, e perci\u00f2 furono prodighi di rimproveri. Particolarmente velenoso fu il giudizio di Jules Roques, riportato nel numero del 15 settembre 1901 del \"Le Courrier Fran\u00e7ais\", dove troviamo scritto: \u00abCome ci sono amatori entusiasti delle corride, delle esecuzioni e di altri spettacoli desolanti, vi sono amatori di Toulouse-Lautrec. \u00c8 un bene per l'umanit\u00e0 che esistono pochi artisti di questo genere\u00bb. Certa critica, poi, si \u00e8 servita della malattia che ha funestato il pittore nei suoi ultimi anni di vita per screditare la sua arte, sfruttando quel pregiudizio positivistico per il quale un dipinto dovuto a una mente malata \u00e8 anch'esso malato. In questo filone si inscrivono i commenti di A. Hepp (\u00abLautrec aveva la vocazione della casa di cura. L'hanno internato ieri e ora la pazzia, levata la maschera, firmer\u00e0 ufficialmente quei quadri, quei cartelloni, dove era anonima\u00bb), di E. Lepelletier (\u00abAbbiamo torto di compiangere Lautrec, bisogna invidiarlo ... l'unico posto dove si possa trovare la felicit\u00e0, \u00e8 pur sempre una cella di manicomio\u00bb), di Jumelles (\u00abAbbiamo perduto qualche giorno fa un artista che si era acquistato una celebrit\u00e0 nel genere laido ... Toulouse-Lautrec, essere bizzarro e deforme, che vedeva tutti attraverso le sue miserie fisiche ... \u00c8 morto miseramente, rovinato nel corpo e nello spirito, in un manicomio, in preda ad attacchi di pazzia furiosa. Fine triste di una triste vita\u00bb) ed altri.\nL'alcolismo di Lautrec, in effetti, gett\u00f2 un'ombra funesta sui suoi dipinti. Altri critici, invece, furono pronti a difendere Toulouse-Lautrec dalle malignit\u00e0 espresse dai benpensanti e, anzi, ne encomiarono apertamente i lavori: fra quest'ultimi vanno assolutamente citati Clemenceau, Ars\u00e8ne Alexandre, Francis Jourdain, Thad\u00e9e Natanson, Gustave Geffroy e Octave Mirbeau. Anche in questo caso, tuttavia, le implicazioni biografiche che hanno segnato l'esistenza di Toulouse-Lautrec hanno talvolta finito per prevalere sulla sua attivit\u00e0 di pittore. Certo, questa frangia di critici non era animata dall'incomprensione o dal malanimo: eppure, anche loro - seppur per motivi diametralmente opposti - hanno imprigionato Toulouse-Lautrec nel suo personaggio, dimenticando di valutarne le effettive qualit\u00e0 artistiche e professionali. Oggi, in ogni caso, \u00e8 un fatto universalmente assodato che le opere lautreciane vanno considerate per quel che sono, e non per le vicissitudini esistenziali che ne stanno alla base, che sono di fatto storiograficamente irrilevanti.\nPur peccando di parzialit\u00e0, questi critici ebbero il merito di costruire l'intera bibliografia lautreciana: sono loro, infatti, tutti quegli articoli e quelle pubblicazioni usate dagli studiosi per conoscere la personalit\u00e0 del pittore e, soprattutto, per comprenderne a pieno le concezioni artistiche. Importanti i contributi di G. Coquiot (1913 e 1920), P. Leclerq (1921), P. Mac Orlan (1934), A. Astre (1938), Th. Natanson (1938 e 1952), F. Jourdain (1950, 1951, 1954), F. Gauzi (1954) e M. Tapi\u00e9 de C\u00e9leyran (1953). L'uomo che pi\u00f9 di tutti ha impresso un decisivo impulso alla rivalutazione critica lautreciana \u00e8 stato tuttavia Maurice Joyant, amico intimissimo del Lautrec che riusc\u00ec a rafforzarne in modo determinante la fama postuma. \u00c8 stato giustamente osservato che senza Maurice Joyant probabilmente Lautrec non avrebbe raggiunto la fama che ha oggi in tutto il mondo: oltre ad aver organizzato nel 1914 una mostra di opere del pittore, infatti, Joyant nel 1922 ebbe il merito di persuadere la contessa Ad\u00e9le, madre dell'artista, a donare le opere in suo possesso alla citt\u00e0 di Albi. Fu cos\u00ec che il 3 luglio 1922 venne istituito ad Albi cittadina natale del pittore, il Mus\u00e9e Toulouse-Lautrec di Albi: l'inaugurazione venne presenziata da L\u00e9on Berard, ministro della pubblica Istruzione del tempo, che pronunci\u00f2 un toccante necrologio che, malgrado i toni occasionalmente agiografici, segn\u00f2 ufficialmente l'ingresso di Lautrec nel gotha degli artisti di caratura mondiale.\nA partire da quell'anno un pubblico sempre pi\u00f9 vasto si avvicin\u00f2 alla sua opera e la critica lo incens\u00f2 come uno dei grandi artisti del Novecento. Il culto lautreciano, invero, \u00e8 stato ravvivato grazie a un incalzante succedersi di esposizioni d'arte, in Europa cos\u00ec come negli Stati Uniti: per quanto concerne la quantit\u00e0 e la qualit\u00e0 delle opere esposte vanno sicuramente ricordate la mostra tenutasi nel 1931 presso la Biblioteca Nazionale, quella tenutasi all'Orangerie des Tuileries nel cinquantesimo anniversario della morte dell'artista e quelle tenutesi ad Albi e al Petit Palais di Parigi nel centenario della sua nascita. Fondamentale \u00e8 stato anche il proseguimento dell'opera di catalogazione di Joyant, operato nel 1971 da Genevi\u00e8ve Dortu con la pubblicazione un catalogo ragionato di 737 dipinti, 4748 disegni ed 275 acquarelli. L'opera grafica \u00e8 stata invece catalogata a partire dal 1945 da Jean Adh\u00e9mar e completata dal mercante d'arte Wolfang Wittroock: il \"corpus\" grafico, eliminando facsimili e stampe posteriori prive delle iscrizioni, ammonta a ben 334 stampe, 4 monotipi e 30 manifesti."}
{"id": "2746170", "revid": "11959", "url": "https://it.wikipedia.org/wiki?curid=2746170", "title": "Wenceslas Severyn Rzewuski", "text": ""}
{"id": "2746174", "revid": "114206544", "url": "https://it.wikipedia.org/wiki?curid=2746174", "title": "Sapone della verginit\u00e0", "text": "Il sapone della verginit\u00e0 (detto anche, in inglese, virgin soap, o virginity soap) \u00e8 un sapone, detergente intimo, che avrebbe la funzione di riportare la vagina ad una simile a quella della verginit\u00e0, diffuso nei paesi mediorientali o a tradizione islamica (come ad esempio il Marocco). Il sapone viene anche venduto in alcuni negozi europei.\nCritiche.\nLa sua efficacia non \u00e8 comprovata, e chi lo vende sostiene che dovrebbe funzionare rafforzando il tono muscolare della vagina, o addirittura ricostituendo l'integrit\u00e0 dell'imene.\nIl prezzo \u00e8 relativamente basso e in alcune metropoli africane come Il Cairo e Nairobi \u00e8 parecchio diffuso. Spesso si tratta di un prodotto importato da Dubai o dalla Cina. Oltre che alla sua efficacia esperti locali di ginecologia ne mettono in dubbio la sicurezza, in quanto il suo uso danneggerebbe la mucosa vaginale, renderebbe i rapporti sessuali dolorosi e esporrebbe anche le utilizzatrici al rischio di cancro.. La francese Laura-Ma\u00ef Gaveriaux, una ricercatrice di filosofia presso l'Universit\u00e0 della Sorbona e reporter freelance, ha inoltre sostenuto che l'uso di tale sapone \u00e8 un \"segno della dominazione maschile in materia di sessualit\u00e0\". \nNella letteratura e nei media.\nLa comica torinese Luciana Littizzetto ha dedicato al \"Viginity soap\" un capitolo del suo libro \"I dolori del giovane Walter\", edito da Mondadori nel 2011. Un campione del sapone \u00e8 esposto nel \"Vagina Museum\" aperto a Londra nel novembre 2019."}
{"id": "2746179", "revid": "339392", "url": "https://it.wikipedia.org/wiki?curid=2746179", "title": "Coppa d'Africa 2010", "text": ""}
{"id": "2746201", "revid": "767487", "url": "https://it.wikipedia.org/wiki?curid=2746201", "title": "Seleucia di Pieria", "text": "Seleucia di Pieria fu una citt\u00e0 fondata intorno all'anno 300 a.C. da Seleuco Nicatore, generale di Alessandro Magno alla foce del fiume Oronte.\nAttualmente si trova nelle vicinanze della citt\u00e0 turca di Samanda\u011f.\nStoria.\nFondata come porto della citt\u00e0 di Antiochia, i primi coloni provenivano dalla greca Antigonia. In epoca romana, in seguito alla riforma augustea dell'esercito romano fu base principale della \"Classis Syriaca\", forse fin dai tempi dell'Imperatore Tiberio quando era governatore di Siria, Gneo Calpurnio Pisone.. Si trattava di un porto artificiale, di forma quasi circolare di 16 acri, con un canale lungo 1.300 metri e largo tra i 130 ed i 150 metri, che conduceva al mare, costruito sembra al tempo di Vespasiano. Fu di importanza fondamentale per accogliere le truppe giunte da altre province, oltre a quelle della guardia pretoriana provenienti da Roma, ogni volta che era necessario compiere una campagna contro i Parti, ad esempio al tempo di Traiano, Lucio Vero, Settimio Severo o Caracalla. Al tempo di Diocleziano c'erano poi 500 addetti a mantenere libero il canale del porto da detriti. Il Codice Teodosiano menziona per gli anni 369-370 una flotta \"Classis Seleucena\".\nDurante le crociate la citt\u00e0, ribattezzata San Simeone, raggiunse nuovamente una certa importanza."}
{"id": "2746207", "revid": "110157", "url": "https://it.wikipedia.org/wiki?curid=2746207", "title": "Lippetal", "text": "Lippetal \u00e8 un comune di 12.424 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsezirk\") di Arnsberg e al circondario (\"Kreis\") di Soest (targa SO) ed \u00e8 formata da 11 frazioni (\"Ortsteile\"): Brockhausen, Heintrop-B\u00fcninghausen, Herzfeld, Hovestadt, Hultrop, Krewinkel-Wiltrop, Lippborg, Niederbauer, Nordwald, Oestinghausen e Schoneberg."}
{"id": "2746210", "revid": "1005847", "url": "https://it.wikipedia.org/wiki?curid=2746210", "title": "Thorvald Stauning", "text": "Attivo nel settore sindacale gi\u00e0 a partire dal 1896 entra in Parlamento (\"Folketinget\") nel 1906. Nel 1910 viene eletto presidente del Partito socialdemocratico, carica che mantenne per quasi trent'anni fino al 1939.\nPartecip\u00f2 al secondo gabinetto di Carl Theodor Zahle come ministro senza portafoglio e nel 1924 fu nominato primo ministro a capo di un governo di minoranza. Durante questo primo, breve, governo totalmente socialdemocratico, Nina Bang venne ministro dell'Educazione, la prima donna nel mondo a ricoprire tale carica.\nNel 1929 Stauning torn\u00f2 alla guida del Paese alla testa di una coalizione tra socialdemocratici e social-liberali (\"Det Radikale Venstre\"). Durante questo periodo la Danimarca svilupp\u00f2 un Welfare State particolarmente efficace.\nNel gennaio 1933 Stauning fu protagonista dell'accordo di Kanslergade con il partito liberale (\"Venstre\") in seguito al quale vennero introdotte importantissime riforme strutturali nel Paese: estensione dei sussidi all'agricoltura, riforme del sistema legislativo e amministrativo e introduzione di nuove forme di protezione sociale.\nDopo essere riuscito ad essere eletto per tre volte di fila (nel 1932, nel 1935 e nel 1939), Stauning non fu in grado di far approvare un progetto di riforma della costituzione nel verr\u00e0 bocciato nel 1939 da un referendum.\nDopo lo scoppio della seconda guerra mondiale, il 9 aprile 1940 la Danimarca venne occupata della Germania nazista (con la cosiddetta operazione Weser\u00fcbung). Il re Cristiano X ed il governo ordinarono di non resistere all'invasione."}
{"id": "2746211", "revid": "1705737", "url": "https://it.wikipedia.org/wiki?curid=2746211", "title": "Fort Sumter", "text": "Fort Sumter \u00e8 una struttura creata durante il progetto \"Third system\" (iniziato dal 1816 quando in seguito alla guerra del 1812 il congresso approv\u00f2 un budget di oltre 800\u00a0000 dollari per migliorare il sistema difensivo delle coste americane.) Essa \u00e8 situata nello stato della Carolina del Sud a Charleston. Provoc\u00f2 l'inizio della guerra di secessione americana combattuta nella seconda met\u00e0 dell'Ottocento tra gli stati del nord e quelli del sud portando ad un enorme sterminio della popolazione e la distruzione di molte citt\u00e0.\nStoria.\nChiamata in tal modo grazie a Thomas Sumter, la struttura \u00e8 importante per due battaglie che si sono avute nei pressi:"}
{"id": "2746213", "revid": "110157", "url": "https://it.wikipedia.org/wiki?curid=2746213", "title": "M\u00f6hnesee", "text": "M\u00f6hnesee \u00e8 un comune di 11.422 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsezirk\") di Arnsberg e al circondario (\"Kreis\") di Soest (targa SO)."}
{"id": "2746215", "revid": "466539", "url": "https://it.wikipedia.org/wiki?curid=2746215", "title": "Cisapride", "text": "La cisapride \u00e8 un farmaco agonista serotoninergico del recettore 5-HT4, in grado di aumentare la motilit\u00e0 gastro-intestinale soprattutto a livello dell'intestino tenue e del colon.\nFarmacocinetica.\nLa cisapride \u00e8 completamente assorbita dopo somministrazione orale ma a causa dell'esteso metabolismo di primo passaggio la sua disponibilit\u00e0 si attesta intorno al 40-50%. Si lega estesamente alle proteine plasmatiche e il metabolismo \u00e8 epatico, con dealchilazione ed idrossilazione catalizzata da un complesso metabolico di cui fa parte il CYP3A4.\nFarmacodinamica.\nLa cisapride \u00e8 un agonista serotoninergico del recettore 5-HT4, principalmente espresso nei neuroni del tratto gastrointestinale (neuroni enterici). Tale agonismo si esplica con un aumento del rilascio di acetilcolina, principale neurotrasmettitore promuovente la motilit\u00e0 intestinale. Altri effetti, seppure in misura minore, sono dovuti all'antagonismo per il recettore 5-HT3.\nImpiego clinico.\nLa cisapride aumenta il tono dello sfintere esofageo inferiore e trova dunque utilizzo nei soggetti con reflusso gastroesofageo. Pu\u00f2 inoltre essere utilizzato nei diabetici con gastroparesi per promuovere lo svuotamento gastrico. Ulteriore indicazione, in virt\u00f9 della specificit\u00e0 ileo-colica, \u00e8 il trattamento della costipazione (primitiva od indotta da oppioidi).\nEffetti avversi.\nI principali effetti avversi sono dovuti alla diretta estensione dell'effetto farmacologico e perci\u00f2 si possono manifestare diarrea e crampi addominali. In misura minore si possono manifestare fenomeni di ipersensibilit\u00e0 come rash e orticaria. Una leggera cefalea \u00e8 presente in una piccola percentuale di pazienti e cessa con la sospensione del trattamento.\nL'effetto avverso pi\u00f9 temibile della cisapride \u00e8 la comparsa di una sindrome del QT lungo in grado di predisporre il soggetto alla torsione di punta, aritmia spesso fatale. Per questo motivo la Food and Drug Administration (FDA), dopo un avvertimento ai medici, decise di ritirare in USA la cisapride dal commercio il 14 luglio del 2000. In Italia il farmaco \u00e8 fuori commercio dal 2001. Negli stati in cui \u00e8 tuttora utilizzata si deve evitare l'associazione di cisapride con farmaci interferenti con la via di CYP3A4 come:"}
{"id": "2746221", "revid": "117550100", "url": "https://it.wikipedia.org/wiki?curid=2746221", "title": "Renault RE30C", "text": "La Renault RE30C \u00e8 una monoposto di Formula 1 che ha gareggiato nel mondiale del 1983.\nTecnica.\nIl modello C fu un semplice aggiornamento della precedente RE30B in funzione delle nuove norme FIA entrate in vigore nel 1983 (abolizione delle wing-car, modifica delle dimensioni di alettoni anteriori e posteriori e riduzione del peso minimo a 540kg).\nAttivit\u00e0 sportiva.\nLa Renault RE30C ebbe vita brevissima: dopo i primi due GP (Brasile ed USA-West) fu subito sostituita dalla successiva RE40, studiata in funzione delle nuove norme e dotata di un pi\u00f9 moderno telaio in fibra di carbonio e kevlar.\nRisultati completi.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "2746223", "revid": "697352", "url": "https://it.wikipedia.org/wiki?curid=2746223", "title": "Accordo di Kanslergade", "text": "L'accordo di Kanslergade (in danese \"Kanslergadeforliget\") deve il suo nome all'indirizzo dove risiedeva il primo ministro danese Thorvald Stauning ed indica un insieme di riforme che permisero la nascita del Welfare State in Danimarca e che in seguito caratterizzeranno tutta la Scandinavia.\nRatificato il 30 gennaio 1933, permise l'estensione dei diritti dei lavoratori e dei sussidi agli agricoltori. Il prezzo dei servizi sociali venne abbassato a livelli abbordabili per la popolazione e la corona danese venne svalutata."}
{"id": "2746224", "revid": "74801", "url": "https://it.wikipedia.org/wiki?curid=2746224", "title": "Welver", "text": "Welver \u00e8 un comune di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsezirk\") di Arnsberg e al circondario (\"Kreis\") di Soest (targa SO)."}
{"id": "2746230", "revid": "131358", "url": "https://it.wikipedia.org/wiki?curid=2746230", "title": "Costipazione", "text": ""}
{"id": "2746235", "revid": "110157", "url": "https://it.wikipedia.org/wiki?curid=2746235", "title": "Wickede", "text": "Wickede \u00e8 un comune di 12.113 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsezirk\") di Arnsberg e al circondario (\"Kreis\") di Soest (targa SO)."}
{"id": "2746236", "revid": "123930417", "url": "https://it.wikipedia.org/wiki?curid=2746236", "title": "Nina Bang", "text": "Membro del partito socialdemocratico, venne nominata ministro dell'Educazione nel governo di Thorvald Stauning nel 1924; si dimise due anni dopo.\n\u00c8 stata una delle prime donne nel mondo a ricoprire la carica di ministro, la prima in Danimarca. La prima donna in assoluto a ricoprire la carica di ministro \u00e8 stata Alexandra Kollontai, commissaria del popolo al Welfare dell'Unione Sovietica dal 1917 al 1918. La contessa Constance Markiewicz invece, fu ministro del Lavoro della Repubblica d'Irlanda dal 1919 al 1922."}
{"id": "2746237", "revid": "599013", "url": "https://it.wikipedia.org/wiki?curid=2746237", "title": "Lianne Sanderson", "text": "A livello internazionale, Sanderson ha fatto il suo debutto per l'Inghilterra nel maggio 2006. Ha fatto parte della squadra inglese al Campionato mondiale di calcio femminile 2007 e all'Europeo del 2009. Nell'agosto 2010, Sanderson si \u00e8 lamentata di un trattamento ingiusto e ha dichiarato che non avrebbe pi\u00f9 giocato per l'Inghilterra sotto l'allora allenatore Hope Powell.\nCon l'arrivo di Mark Sampson come manager nel dicembre 2013, \u00e8 stata richiamata in squadra e ha partecipato al Mondiale del 2015.\nCarriera.\nI primi passi nel calcio.\nAll'et\u00e0 di sei anni, Sanderson ha iniziato a giocare per una squadra di ragazzi nel sud di Londra. Suo padre ha giocato per il Crystal Palace. La Sanderson dice di aver implorato suo padre di lasciarla giocare in una squadra dall'et\u00e0 di cinque anni.\nAll'et\u00e0 di nove anni, Sanderson ha firmato per l'Arsenal.\nClub.\nArsenal.\nSanderson si \u00e8 unita all'Arsenal nel 1997 grazie al loro programma per i giovani. La sua prima stagione completa in prima squadra \u00e8 stata nel 2003-2004 e, da quel momento in poi, ha sempre giocato in prima squadra. Nella finale della FA Women's Cup del 2006, Sanderson ha segnato il quinto gol di una vittoria per 5-0 sul Leeds United, ed \u00e8 stata votata Player of the Match.\nSanderson ha terminato la stagione 2006-07 come capocannoniere dell'Arsenal, con 40 gol segnati in 41 presenze in quattro competizioni, tutte vinte dall'Arsenal. Nella stagione 2007-08, ha collezionato 51 gol - in 36 presenze - tra cui il terzo nel trionfo dell'Arsenal per 4-1 contro il Leeds United nella finale di FA Women Cup.\nChelsea.\nIl 3 luglio 2008, Sanderson e Anita Asante, sua compagna all'Arsenal, firmano per il Chelsea Ladies. Dopo aver firmato, Sanderson ha dichiarato: \"Ho sempre detto che non avrei mai giocato per nessun altro tranne il Chelsea. Sono stata all'Arsenal per 11 anni ed \u00e8 un grande cambiamento per me lasciare la squadra, ma sia io che Anita volevamo una nuova sfida: a volte devi provare nuove cose e sfidare te stesso, e non vedo l'ora di farlo qui, non vedo l'ora di cominciare. Speriamo che Anita e io entreremo e aiuteremo il Chelsea a vincere.\" L'allenatore dell'Arsenal Vic Akers critic\u00f2 pubblicamente le giocatrici per il modo in cui se ne sono andate: \"Pensi di avere rispetto per i giocatori, e poi loro fanno cos\u00ec. \u00c8 triste.\"\nPhiladelphia Independence.\nSanderson \u00e8 stata inserita nel draft internazionale del WPS (campionato di calcio femminile professionistico statunitense, antesignano della National Women's Soccer League) e si \u00e8 unita alla squadra del Philadelphia Independence. Dichiar\u00f2 che la decisione del suo trasferimento negli Stati Uniti era dovuta anche al ritardo nella nell'istituzione della FA Women's Super League. In due stagioni nel WPS ha segnato otto gol.\nEspanyol.\nAl termine della stagione 2011 della Women's Professional Soccer, Sanderson firma per l'Espanyol, nel Campionato spagnolo.\nD.C. United Women.\nA maggio del 2012, torna negli Stati Uniti dove, con i colori del D.C. United Women, prende parte alla United Soccer Leagues W-League. Con lei, la compagna di squadra al Philadelphia Independence e all'Espanyol, Joanna Lohman.\nBoston Breakers.\nNel 2013, Lianne Sanderson firma con i Boston Breakers per giocare nella nuova National Women's Soccer League. Al termine del campionato americano, Sanderson e Lohman vanno in prestito al club cipriota per disputare la UEFA Women's Champions League.\nArsenal.\nNel novembre del 2014 Sanderson torna al suo primo club, l'Arsenal Women. La sua seconda esperienza con il club dura solo 8 mesi e si chiude il 10 luglio 2015.\nPortland Thorns FC.\nNell'agosto del 2015 viene annunciato il trasferimento della Sanderson alla squadra statunitense del Portland Thorns FC. Il 9 agosto dello stesso anno fa il suo debutto subentrando alla connazionale Jodie Taylor nella vittoria 2\u20131 contro il Chicago Red Stars. Dopo cinque presenze, di cui solo 2 da titolare, per il Portland in quella stagione, Sanderson, alla fine del campionato decide di tornare in prestito all'Apoll\u014dn Lemesou di Cipro.\nOrlando Pride.\nL'Orlando Pride - nuova franchigia della NWSL - ha selezionato Sanderson come settima scelta durante l'Expansion Draft 2015 della National Women's Soccer League, oltre a Alex Morgan e Kaylyn Kyle altri acquisti da Portland. Prima di essere ceduta dal Pride a 10 settimane dall'inizio del campionato, nel giugno 2016, Sanderson aveva sul tabellino due gol e un assist, il doppio della Morgan nonostante avesse giocato la met\u00e0 dei minuti e avesse tentato 22 tiri in meno.shots.\nWestern New York Flash.\nNel giugno 2016, Sanderson \u00e8 stata scambiata dall'Orlando Pride con i Western New York Flash. Il Flash ha vinto il campionato NWSL nel 2016. Tuttavia, la stagione di Sanderson si \u00e8 conclusa il 17 settembre, quando si \u00e8 infortunata al legamento crociato anteriore e menisco del suo ginocchio destro, mentre giocava per il Flash in un'amichevole contro la Thailandia.\nDa quando la squadra \u00e8 stata trasferita in Carolina del Nord, non ha partecipato a nessun allenamento, prendendosi il tempo per continuare la riabilitazione dall'infortunio. Non \u00e8 stata convocata per nessuno dei turni preliminari per la stagione 2017 del North Carolina Courage e, dai suoi social media si pu\u00f2 capire che risieda a Limassol, Cipro e potrebbe essere coinvolta in attivit\u00e0 di coaching e allenamento con il suo club precedente, l'Apoll\u014dn Lemesou.\nJuventus e LA 10.\nNell'estate del 2018 passa alla Juventus Women. Con la maglia bianconera debutta il 23 settembre 2018 nella prima partita di campionato contro il , entrando in campo al 45' e segnando la sua prima rete dopo 4 minuti.\nDopo una sola stagione, nell'estate 2019 lascia le bianconere insieme alla compagna Ashley Nick. Rimasta svincolata, si accasa, assieme alla succitata compagna, alla squadra maschile del di propriet\u00e0 dell'ex juventino Del Piero, debuttando con la stessa nel gennaio 2020 e diventando la prima calciatrice a giocare in un campionato maschile.\nNazionale.\nSanderson ha giocato per l'Inghilterra ai livelli Under-15, 17, 19 e 21. Il 3 maggio 2006 \u00e8 stata convocata per la prima squadra inglese. Colpisce la traversa con un tiro da 25 metri, poco dopo essere entrata dalla panchina per il suo debutto contro l'Ungheria. \u00c8 stata convocata per lo spareggio di qualificazione alla Coppa del Mondo contro la Francia nel settembre 2006 per sostituire Jo Potter, infortunata.\nHa segnato il suo primo goal nella vittoria dell'Inghilterra per 4-0 contro l'Irlanda del Nord il 13 maggio 2007, valevole per le qualificazioni a Euro 2009. Era alla sua quinta presenza.\nIl 16 agosto 2010 Sanderson ha annunciato di non voler pi\u00f9 essere convocata dalla nazionale inglese finch\u00e9 la selezionatrice Hope Powell fosse rimasta alla sua guida tecnica, convinta di aver ricevuto un trattamento ingiusto sia dalla gerarchia inglese che da Powell.\nSanderson non viene quindi inclusa nella selezione inglese per il Mondiale di calcio femminile del 2011 n\u00e9 nella squadra della Gran Bretagna per le Olimpiadi di Londra 2012, anch'essa selezionata da Powell. Sanderson ha continuato a criticare pubblicamente la gestione di Powell: \"Ho sentito che\" [l'Inghilterra] \"voleva giocatori come robot che facessero letteralmente tutto ci\u00f2 che veniva chiesto di fare\".\nDopo l'inaspettata pessima performance dell'Inghilterra a Euro 2013, Powell \u00e8 stata licenziata dalla Football Association (FA). Un articolo del \"The Guardian\" suggeriva che \"i pezzi iniziarono a staccarsi\" quando Sanderson lasci\u00f2 la squadra. Quando anche Katie Chapman si ritir\u00f2 dalla selezione nel 2011, dopo un litigio con Powell, l'Inghilterra aveva perso due delle sue giocatrici pi\u00f9 talentuose, entrambe per questioni che non riguardavano il campo.\nSanderson ha ricucito i rapporti con la nazionale inglese dopo l'arrivo di Mark Sampson e ha giocato una parte del Mondiale di Canada 2015 dove la sua squadra riusc\u00ec a classificarsi al terzo posto.\nVita privata.\nLa Sanderson \u00e8 dichiaratamente lesbica. Nel 2014 era fidanzata con l'allora compagna di squadra Joanna Lohman, ma in seguito le due giocatrici si sono separate.\nDal 2014 \u00e8 fidanzata con la calciatrice ed ex compagna di squadra nella Juventus Ashley Nick."}
{"id": "2746238", "revid": "1456895", "url": "https://it.wikipedia.org/wiki?curid=2746238", "title": "Torneo open di Cappelle-la-Grande", "text": "Il Torneo open di Cappelle-la-Grande \u00e8 un torneo di scacchi \"open\", cio\u00e8 aperto a tutti i partecipanti, anche senza punteggio Elo, che si svolge nella citt\u00e0 francese di Cappelle-la-Grande dal 1985.\nQuesto torneo si \u00e8 imposto da diversi anni come uno dei pi\u00f9 importanti open del mondo. Come numero di giocatori \u00e8 secondo solo al World Open di Filadelfia, che ha avuto spesso oltre 1.000 partecipanti (nel 1986 ebbe 1.506 partecipanti). Nel 2001 l'open di Cappelle-la-Grande raggiunse i 702 partecipanti. All'edizione del 2010 hanno partecipato 652 giocatori (tra cui 82 Grandi Maestri e 61 Maestri Internazionali), provenienti da 57 diversi Paesi.\nIl torneo si gioca normalmente nella seconda met\u00e0 di febbraio su nove turni, con il sistema svizzero accelerato. Nel 2010 si \u00e8 giocato con i seguenti tempi di riflessione:\nNon \u00e8 ammessa la patta d'accordo prima delle 20 mosse.\nI giocatori devono trascrivere le mosse sul formulario fino alla fine della partita.\nIl torneo \u00e8 organizzato dal circolo scacchistico \"L'Echiquier Cappellois\" di Cappelle la Grande e si gioca nel \"Palais des Arts\" della citt\u00e0.\nIl 2021 ha visto l'impossibilit\u00e0 di organizzare l'Open a causa dei problemi derivati dalla Pandemia di COVID-19: l'edizione di quell'anno, la 37\u00aa, \u00e8 consistita in una serie di sfide bullet, rapid, blitz e femminili disputate online."}
{"id": "2746244", "revid": "767487", "url": "https://it.wikipedia.org/wiki?curid=2746244", "title": "Espresso Bongo", "text": "Espresso Bongo (\"Expresso Bongo\") \u00e8 un film del 1959 diretto da Val Guest."}
{"id": "2746245", "revid": "124123", "url": "https://it.wikipedia.org/wiki?curid=2746245", "title": "Constance Markiewicz", "text": ""}
{"id": "2746248", "revid": "1543377", "url": "https://it.wikipedia.org/wiki?curid=2746248", "title": "Iscrizione runica U 11", "text": "L'iscrizione runica U 11 \u00e8 posta nelle rovine della casa del vecchio re di Hovg\u00e5rden, nell'isola di Adels\u00f6 in Svezia.\nTolir \u00e8 un \"bryte\", parola dell'antico svedese che indica uno schiavo che ha lavorato come caposquadra. La parola \"bryte\" ha la stessa etimologia del verbo inglese \"to break\" (\"rompere\"), nel significato di spezzare il pane; cos\u00ec \"bryte\" pu\u00f2 essere anche quella persona che serve il cibo.\nGylla fu la moglie di Tolir. Si crede che H\u00e5kon sia Haakon di Svezia."}
{"id": "2746250", "revid": "339392", "url": "https://it.wikipedia.org/wiki?curid=2746250", "title": "Yuri Dolgoruky (sottomarino)", "text": ""}
{"id": "2746255", "revid": "538762", "url": "https://it.wikipedia.org/wiki?curid=2746255", "title": "Iscrizione runica \u00d6g 179", "text": "La Pietra runica classificata come Iscrizione runica \u00d6g 179 \u00e8 posta nella zona est del monastero di Vadstena, in Svezia. La pietra \u00e8 alta circa 193 cm.\nLe prime informazioni su questa pietra indicano che era originariamente collocata presso il lago V\u00e4ttern. Quando fu spostata nell'attuale posizione si scopr\u00ec che le onde cancellarono le rune nella parte inferiore della pietra."}
{"id": "2746268", "revid": "599013", "url": "https://it.wikipedia.org/wiki?curid=2746268", "title": "Karine Salinas", "text": "Giocava nel ruolo di palleggiatrice."}
{"id": "2746272", "revid": "1632387", "url": "https://it.wikipedia.org/wiki?curid=2746272", "title": "Persone pi\u00f9 pesanti", "text": "La presenti liste elencano le persone pi\u00f9 pesanti di tutti i tempi, entrati nel Guinness dei primati.\nCasi accertati.\nI casi che seguono si considerano accertati, perch\u00e9 il peso affermato dalle varie persone \u00e8 stato verificato da organismi internazionali che si occupano specificamente di ricerche sulla longevit\u00e0 umana. \u00c8 il caso del Guinness dei primati. Il Paese di nascita \u00e8 riportato secondo i confini attuali per semplicit\u00e0.\nGemelli pi\u00f9 pesanti.\nI Gemelli McGuire, entrati nel Guinness dei primati come la coppia di gemelli pi\u00f9 pesante del mondo."}
{"id": "2746274", "revid": "125382532", "url": "https://it.wikipedia.org/wiki?curid=2746274", "title": "Terfenadina", "text": "La terfenadina era un profarmaco antistaminico di seconda generazione (non sedante) che veniva trasformato ad opera del CYP 3A4 in fexofenadina, un metabolita acido in grado di esplicare gli effetti terapeutici.\nFarmacocinetica.\nLa terfenadina era somministrata in dispensazione orale ed era rapidamente assorbita nel tratto gastrointestinale. Le isoforme CYP 3A4 presenti nella parete intestinale operavano una prima trasformazione in fexofenadina; la restante quota di terfenadina veniva invece trasformata per esteso metabolismo di primo passaggio dal CYP 3A4 epatico. Questi sistemi metabolici garantivano una bassa concentrazione plasmatica di terfenadina.\nFarmacodinamica.\nL'effetto antistaminico nei confronti del recettore H1 sostenuto dalla fexofenadina era responsabile dell'attenuazione delle manifestazioni di ipersensibilit\u00e0 quali orticaria, prurito, starnuti, rinorrea ed eritema congiuntivale.\nImpiego clinico.\nCome gli altri antistaminici, la terfenadina veniva utilizzata per ridurre le manifestazione associate ad atopia e ipersensibilit\u00e0.\nEffetti avversi.\nAl di l\u00e0 dei blandi effetti sedanti (comunque molto minori rispetto agli antistaminici di prima generazione), la terfenadina era gravata da una spiccata cardiotossicit\u00e0, che la portarono al ritiro dal commercio statunitense nel 1997 e da quello canadese. Inoltre, \u00e8 vietata la vendita anche in Gran Bretagna.\nLa tossicit\u00e0 era dovuta al blocco dei canali per il potassio delle miocellule cardiache operata dalla terfenadina non metabolizzata a fexofenadina; tale blocco si esplicava con aumento del tempo di ripolarizzazione e innesco di una sindrome del QT lungo. L'entit\u00e0 sindromica portava a grave rischio di sviluppo di torsione di punta, aritmia potenzialmente fatale. \nFarmaci che interferivano con il CYP3A4, come l'eritromicina, l'itraconazolo e il ketoconazolo o semplicemente il succo di pompelmo erano capaci di scatenare una torsione di punta in corso di terapia con terfenadina."}
{"id": "2746276", "revid": "339392", "url": "https://it.wikipedia.org/wiki?curid=2746276", "title": "CYP 3A4", "text": ""}
{"id": "2746278", "revid": "339392", "url": "https://it.wikipedia.org/wiki?curid=2746278", "title": "Open di Cappelle la Grande", "text": ""}
{"id": "2746280", "revid": "181699", "url": "https://it.wikipedia.org/wiki?curid=2746280", "title": "Magliano Pecorareccio", "text": ""}
{"id": "2746289", "revid": "1305772", "url": "https://it.wikipedia.org/wiki?curid=2746289", "title": "Victoria Pendleton", "text": "Specialista delle gare veloci, in coppia con Jessica Varnish ha detenuto per quasi due mesi, tra il febbraio e l'aprile 2012, il record del mondo della velocit\u00e0 a squadre femminile (32\"754)."}
{"id": "2746294", "revid": "4175", "url": "https://it.wikipedia.org/wiki?curid=2746294", "title": "Serie A 1973-1974 (rugby a 15)", "text": "La serie A 1973-74 fu il 44\u00ba campionato nazionale italiano di rugby a 15 di prima divisione.\n a girone unico e vide prevalere il per la quinta volta, assoluta e consecutiva; per il secondo anno a seguire la squadra padovana vinse per un punto di vantaggio, ma rispetto alla stagione precedente, quando fu il a contendere il titolo, a classificarsi alla piazza d'onore fu .\n e , appena tornati in serie A, retrocedettero immediatamente."}
{"id": "2746302", "revid": "765341", "url": "https://it.wikipedia.org/wiki?curid=2746302", "title": "Eriksgata", "text": "Eriksgata \u00e8 il tradizionale viaggio compiuto nel Medioevo dal neoeletto re svedese nelle province pi\u00f9 importanti del suo regno per avere il loro sostegno e nominare o confermare i suoi luogotenenti.\nItinerario.\nL'elezione avveniva alle Pietre di Mora e la partecipazione era originariamente ristretta a coloro che vivevano nell'Uppland o nella Svealand, da qui la necessit\u00e0 di far confermare il voto anche dalle altre regioni.\nIl viaggio seguiva un tragitto vagamente circolare; partiva dalle suddette \"Mora Sten\" e si svolgeva in senso orario passando per Kolm\u00e5rden, quindi per Holaveden fino alla riva orientale del lago V\u00e4tterns. Il lago veniva costeggiato in direzione Sud e poi si procedeva fino a J\u00f6nk\u00f6ping che costituiva il punto pi\u00f9 meridionale del viaggio. Da J\u00f6nk\u00f6ping l'Eriksgata proseguiva in direzione Nord-Ovest costeggiando questa volta la riva occidentale del lago V\u00e4tterns e di l\u00ec passando per N\u00e4rke ancora verso Nord fino a tornare nello Uppland.\nStoria.\nNon si sa di preciso chi abbia dato inizio a questa tradizione o in che anno si comp\u00ec il primo viaggio. La prima testimonianza dell'Eriksgata \u00e8 quella di Saxo Grammaticus che, nel XIII secolo, scrisse il Gesta Danorum, nel quale viene affrontato anche il tema delle lotte per la corona svedese. In molti, sulla base dei reperti archeologici, sono convinti che l'Eriksgata sia una tradizione ancor pi\u00f9 antica. Il viaggio aveva un'importanza straordinaria sia per il re che solo in questo modo poteva conoscere direttamente le realt\u00e0 su cui era stato chiamato a governare e anche per le citt\u00e0 visitate nelle quali si organizzavano solenni e lunghi festeggiamenti.\nL'Eriksgata comportava comunque dei rischi: ad esempio, un re fu assassinato durante il viaggio. Questo incidente \u00e8 riportato sia da Saxo Grammaticus sia dall'appendice della V\u00e4stg\u00f6talagen: il nuovo re eletto Ragnvald Knaph\u00f6vde incautamente decise di non portare con s\u00e9 degli ostaggi appartenenti a importanti famiglie locali, come era consueto, mentre attraversava la V\u00e4sterg\u00f6tland, anche se un candidato rivale per il trono aveva ottenuto l'appoggio nella provincia. La decisione di Ragnvald fu considerata un insulto dal popolo della V\u00e4sterg\u00f6tland, in quanto dimostr\u00f2 di non aver timore di loro e lo uccisero a Karlepitt (una localit\u00e0 sconosciuta nella V\u00e4sterg\u00f6tland). \nDal 1544 il re svedese non fu pi\u00f9 eletto, poich\u00e9 da quel momento in poi il re sal\u00ec al potere per successione dinastica. Da quel momento L'Eriksgata perse gradualmente la sua influenza diventando un gesto pi\u00f9 che altro simbolico. L'ultimo re che comp\u00ec l'Eriksgata, come previsto dalle vecchie leggi, fu Carlo IX (1604 - 1611). Successivamente altri re viaggiarono per le province svedesi, chiamando questo viaggio \"Eriksgata\", anche se questo non ha nulla a che fare con l'antica tradizione medievale.\nTra i re che compirono questo viaggio anche dopo la caduta del sistema elettivo si annoverano Carlo XI, Federico I, Adolfo Federico e Gustavo III e in tempi recenti anche Carlo XVI Gustavo.\nEtimologia.\nAttorno all'etimologia da attribuire alla parola \"Eriksgata\" sono sorte numerose teorie. Una delle quali, quella che ha riscontrato maggior approvazione dagli studiosi, vorrebbe il termine come una derivazione da \"rik\" (germanico per \"persona ricca, re, capo\" con l'aggiunta del numerale \"e(n)\" nel significato quindi di \"unico capo, unico signore\") e \"gata\" (in antico svedese: viaggio, cammino). Il termine cos\u00ec ottenuto avrebbe il significato generico di \"Viaggio del re\".\nUn'interpretazione pi\u00f9 folkloristica vedrebbe nella parola Eriksgata una distorsione della locuzione \"cavalcare il regno in tondo\"."}
{"id": "2746309", "revid": "1745361", "url": "https://it.wikipedia.org/wiki?curid=2746309", "title": "Grande Mongolia", "text": "La Grande Mongolia \u00e8 una regione geografica e storica situata in Asia (Asia centrale ed Estremo Oriente), comprendente il territorio abitato fin dai tempi antichi dai mongoli.\nLa Grande Mongolia comprende principalmente i territori corrispondenti allo Stato della Mongolia (anticamente nota come Mongolia Esterna) e alla regione cinese della Mongolia Interna. Alcuni territori della Federazione russa sono in genere compresi nella definizione, in particolare la Repubblica di Tuva, la Repubblica dell'Altaj e la Buriazia.\nLa gente di questa regione non ha una concezione uniforme della cultura mongola: quella di chi non \u00e8 nativo dello Stato della Mongolia \u00e8 diversa da quella di chi non lo \u00e8. Sono parlate diverse lingue mongole. Con l'eccezione della Mongolia (dove il 90% dello Stato \u00e8 composto dai mongoli), nelle altre regioni i mongoli rappresentano una minoranza."}
{"id": "2746318", "revid": "599013", "url": "https://it.wikipedia.org/wiki?curid=2746318", "title": "Faye White", "text": ""}
{"id": "2746323", "revid": "7336", "url": "https://it.wikipedia.org/wiki?curid=2746323", "title": "Swung note", "text": ""}
{"id": "2746328", "revid": "287204", "url": "https://it.wikipedia.org/wiki?curid=2746328", "title": "Guaym\u00ec", "text": ""}
{"id": "2746334", "revid": "599013", "url": "https://it.wikipedia.org/wiki?curid=2746334", "title": "Corpo delle guardie di confine", "text": "Il Corpo delle guardie di confine (denominato in breve CGCF) (in tedesco Grenzwachtkorps, in francese Corps des gardes-fronti\u00e8re, in romancio Corp da guardgias da cunfin) era la parte armata e in uniforme dell'amministrazione federale delle dogane ed apparteva quindi al Dipartimento federale delle finanze (DFF).\nEsso era attivo nei settori delle misure doganali, della polizia di sicurezza e della migrazione, ed espletava le proprie funzioni anche nel Liechtenstein.\nIl 1 gennaio 2021, \u00e8 stato integrato nell'ambito direzionale \"Operazioni\".\nStoria.\nIl Corpo delle guardie di confine \u00e8 stato istituito nel 1894.\nCompiti.\nIl Corpo delle guardie di confine avvia tre settori di compiti strategici.\nTra questi si annoveravano la riscossione dell'imposta sul valore aggiunto (IVA) e dei dazi doganali, la lotta al contrabbando e al commercio di sostanze stupefacenti, armi, materiale bellico, sostanze pericolose, specie animali protette, beni culturali e articoli di marca falsificati come pure altri compiti di polizia economica, commerciale e sanitaria.\nIn questo caso si trattava soprattutto di indagini e di ricerca di persone, oggetti e veicoli come pure l'individuazione di falsificazioni di documenti, per impedire od ostacolare tra l'altro la criminalit\u00e0 transfrontaliera.\nFacevano parte di questo settore la lotta alle entrate e alle uscite illegali, al soggiorno illegale, al lavoro nero, al favoreggiamento dell'immigrazione clandestina e alla tratta di esseri umani.\nComandi delle Guardia di confine.\nLa Svizzera era divisa in 7 regioni con ognuno a capo un comando della Guardia di confine, i comandi erano:\nOltre al comando di Berna, la Guardia di confine era presente in Italia a Beura-Cardezza e Luino, in Francia all'Aeroporto di Basilea-Mulhouse-Friburgo e in Liechtenstein a Ruggell, Mauren, Schellenberg e Schaanwald.\nLe quattro centrali d'intervento erano a Basilea (CIN Cgcf nord), Coira (CIN Cgcf est), Chiasso (CIN Cgcf sud) e Ginevra (CIN Cgcf ovest).\nLa Guardia di confine era presente in 44 posti di dogana al confine con Italia, Francia, Germania e Austria.\nEquipaggiamento.\nLa pistola utilizzata dalle guardie di confine era una H&amp;K P30 che utilizza 9 mm Parabellum, inoltre potevano essere dotate di pistola mitragliatrice H&amp;K MP5 (9 mm Parabellum), spray irritante, giubbotto antiproiettile e bastone di difesa. Materiale ed armi per il servizio di mantenimento dell'ordine pubblico (manifestazioni etc)."}
{"id": "2746336", "revid": "339392", "url": "https://it.wikipedia.org/wiki?curid=2746336", "title": "Arsenal L.F.C.", "text": ""}
{"id": "2746338", "revid": "181699", "url": "https://it.wikipedia.org/wiki?curid=2746338", "title": "Pisciano", "text": ""}
{"id": "2746339", "revid": "686936", "url": "https://it.wikipedia.org/wiki?curid=2746339", "title": "National Football League 1994", "text": "La stagione NFL 1994 fu la 75\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXIX, si disput\u00f2 il 29 gennaio 1995 al Joe Robbie Stadium di Miami, in Florida e si concluse con la vittoria dei San Francisco 49ers sui San Diego Chargers per 49 a 26. La stagione inizi\u00f2 il 4 settembre 1994 e si concluse con il Pro Bowl 1995 che si tenne il 5 febbraio 1995 a Honolulu.\nIn questa stagione i Phoenix Cardinals cambiarono la loro denominazione in Arizona Cardinals\nStagione regolare.\nLa stagione regolare inizi\u00f2 il 4 settembre e termin\u00f2 il 26 dicembre 1994, si svolse in 17 giornate durante le quali ogni squadra disput\u00f2 16 partite.\nPlay-off.\nI play-off iniziarono con il \"Wild Card Weekend\" il 31 dicembre 1994 e il 1\u00ba gennaio 1995. I \"Divisional Playoff\" si giocarono il 7 e 8 gennaio e i \"Conference Championship Game\" il 15 gennaio. Il Super Bowl XXIX si gioc\u00f2 il 29 gennaio al Joe Robbie Stadium di Miami."}
{"id": "2746341", "revid": "287204", "url": "https://it.wikipedia.org/wiki?curid=2746341", "title": "Hans Ferdinand Massmann", "text": "Massmann nacque a Berlino, nella Marca di Brandeburgo, dove studi\u00f2. Dopo aver preso parte alla Sesta coalizione, le sue idee radicali e le sue simpatie \"demagogogiche\" gli causarono difficolt\u00e0 con l'autorit\u00e0. Nel 1826 divenne insegnante all'Royal Gymnastic Institute di Monaco di Baviera e poi fu professore di Letteratura tedesca antica all'Universit\u00e0 Ludwig Maximilian di Monaco. A Berlino, dove si trasfer\u00ec nel 1842 per introdurre l'esercizio ginnico nell'esercito prussiano, accett\u00f2 la poltrona di filologia germanica all'Universit\u00e0 di Berlino. Mor\u00ec a Muskau in Lusazia.\nLe opere di Massmann includono edizioni della \"Deutsche Gedichte des 12 Jahrhunderts\" (1837 - 1842); \"Tristan\" di Gottfried (1843); \"Kaiserchronik\" (1849 - 1853); delle traduzioni del vescovo goto Ulfilas (1855 - 1856) e della \"Germania\" di Tacito (1847); \"Geschichte des mittelalterlichen Schachspiels\" (1839); \"Litteratur der Totent\u00e4nze\" (1840)."}
{"id": "2746342", "revid": "486946", "url": "https://it.wikipedia.org/wiki?curid=2746342", "title": "Velme", "text": ""}
{"id": "2746344", "revid": "767487", "url": "https://it.wikipedia.org/wiki?curid=2746344", "title": "Zany", "text": "Carriera musicale.\nZany ha iniziato a lavorare agli inizi degli anni 90 nel negozio di dischi Freaky Records di Eindhoven. Durante quel periodo, \u00e8 stato trovato regolarmente a feste nei club locali come la Carte Blanche e Carmen, e il Shadowlands. Come membro di quest'ultima, ha suonato con l'alias Shadowlands Terrorists cos\u00ec come col proprio nome. Nel frattempo, DJ Zany ha suonato anche in paesi come l'Italia, Svizzera, Spagna, Creta, Germania, Belgio, Stati Uniti, Inghilterra, Irlanda del Nord, Cura\u00e7ao e Francia. In seguito decise di incentrare le sue energie sulla emergente musica hardstyle mettendo da parte la sua attivit\u00e0 di dj e producer hardcore.\nDal 2001, Zany fatto una serie di EP e remix per l'etichetta Fusion, sotto vari pseudonimi, oltre a un mix album dal titolo \"New Generation Bass\".\nNel 2005 ottenne un terzo posto al Dutch Dance Awards, che lo rese il pi\u00f9 popolare dj hardstyle del mondo e sempre nello stesso anno produsse l'inno del Qlimax \"Science &amp; Religion\".\nHa lavorato insieme a Pavo, Tatanka e Duro, \u00e8 stato uno dei primi dj a produrre musica hardstyle ed \u00e8 considerato come uno dei pi\u00f9 grandi dj hardstyle olandesi.\nZany \u00e8 inoltre conosciuto anche con altri alias tra cui: Chicano, Copycat, DJ Alpha-bet, Orin-co, Pale-X, Raine, Raoul Luciano, 040, Boomboys, Camilia, Cenoginerz, Club Robbers, Donkey Rollers, Mos Phat, Pavo &amp; Zany, Project Deviate, Punk Brozz, Revolution Team, Sampleboxxx, Shadowlands Terrorists, Southstylers, Virus, Zini &amp; Kantini.\nZany lavora per la Fusion Records (una parte della Freakymusic, fondata da Coen Noordendorp), ne \u00e8 un grande rappresentante e quasi tutti i suoi lavori sono prodotti sotto questa etichetta.\nSpettacoli.\nZany ha fatto pi\u00f9 di 300 presenze, la maggior parte nei Paesi Bassi, ma anche in altri paesi. Inoltre partecipa a festival come il Qlimax, Q-base, Defqon 1, In Qontrol, Sensation Black, Tomorrowland, X-Qlusive, Decibel Outdoor, Mysteryland e QrimeTime."}
{"id": "2746345", "revid": "125019", "url": "https://it.wikipedia.org/wiki?curid=2746345", "title": "Comare Morte", "text": "Comare Morte (Der Gevatter Tod) \u00e8 una fiaba tradizionale tedesca, raccolta dai fratelli Grimm come fiaba numero 44.\nTrama.\nUn uomo povero ha dodici figli e lavora appena abbastanza per sfamare ognuno di loro ogni giorno. Alla nascita del tredicesimo figlio, l'uomo decide di trovare un padrino per lui; esce, quindi, sulla strada maestra e incontra Dio che cammina e gli chiede di essere il padrino del figlio, promettendogli salute e felicit\u00e0. L'uomo, dopo aver scoperto che egli \u00e8 Dio, rifiuta l'offerta dicendo che Dio condona la povert\u00e0, ma ignora il fatto che il padre eterno ricompensa in Paradiso tutte le sofferenze provate in vita. Successivamente sulla stessa strada l'uomo incontra il Diavolo, che similmente richiede di divenire il padrino del figlio, promettendo oro e tutte le gioie del mondo. L'uomo, dopo aver scoperto di parlare con il diavolo, rifiuta ancora dicendo che egli inganna il genere umano.\nAncora camminando sulla strada maestra, l'uomo incontra la Morte e decide di far divenire lei la madrina del figlio, adducendo il motivo che la morte porta via ricchi e poveri, senza discriminazione. La domenica successiva, quindi, la Morte diviene madrina del figlio.\nQuando il ragazzo diviene maggiorenne, la morte gli appare e lo porta in una foresta, nella quale crescono delle speciali erbe curative. L\u00ec la morte gli promette di farlo diventare un famoso medico, dopo di che gli spiega che ogni volta che si trover\u00e0 a curare una persona particolarmente malata, la morte apparir\u00e0 di fianco al letto del paziente: se essa apparir\u00e0 vicino alla testa del malato, il medico dovr\u00e0 somministrargli la particolare erba curativa che ha radici in quella foresta, se al contrario apparir\u00e0 ai piedi del paziente, non ci sar\u00e0 alcuna possibilit\u00e0 di salvarlo.\nPresto il ragazzo diviene un medico famoso, come previsto dalla morte, ed inizia ad accumulare ricchezze grazie alla sua incredibile capacit\u00e0 di prevedere se una persona rimarr\u00e0 in vita o morir\u00e0. Quando anche il re di tutte le terre si ammala, manda a chiamare il giovane per curarlo.\nQuando il medico arriva al capezzale del re, rimane interdetto dal fatto che la morte si trova ai piedi del malato e decide di giocare uno scherzo a quest'ultima. Gira il re nel suo letto, di modo che la morte si trovi ora vicino alla sua testa, e lo cura con le speciali erbe curative.\nNon molto tempo dopo, la morte esprime tutto il suo disappunto e la sua ira verso il medico, che ha disobbedito alle sue regole, ma non lo punisce poich\u00e9 egli \u00e8 il suo figlioccio, tuttavia, lo avvisa che se mai si comporter\u00e0 ancora allo stesso modo, essa si vendicher\u00e0 prendendogli la sua stessa vita.\nPoco dopo anche la figlia del re si ammala gravemente e la corte manda di nuovo a chiamare il giovane medico. Il re gli promette la mano della figlia e l'eredit\u00e0 del trono, se egli riuscir\u00e0 a curarla, tuttavia quando il medico visita la principessa vede che la morte si trova ai suoi piedi, senza darle possibilit\u00e0 di speranza. Catturato dalla bellezza della principessa e dal pensiero di poter divenire suo marito, il medico ignora di nuovo la morte e le gioca lo stesso scherzo che aveva in precedenza effettuato col re: gira la principessa in modo da farle trovare la morte vicino alla testa e immediatamente la cura con le erbe speciali.\nProprio mentre la principessa sta per riprendersi, la morte strattona il medico per un braccio e lo porta in una caverna sotterranea, nella quale si trovano migliaia e migliaia di candele, tutte sciolte ad altezze diverse. La morte spiega quindi al figlioccio che le candele simboleggiano la durata della vita di ogni persona e gli mostra la candela che rappresenta la sua vita: essa \u00e8 molto corta, a segno che la vita del medico \u00e8 arrivata quasi alla fine.\nIl medico inizia a supplicare la sua madrina di accendere una nuova candela per lui, in modo da fargli vivere una vita felice come re e marito della bellissima principessa. A questo punto, la morte sembra riconsiderare le sue idee e fa per prendere una nuova candela, alla quale avrebbe passato la fiamma della vita del suo figlioccio dalla precedente. Tuttavia, nel momento in cui si trova a passare la fiamma da una candela all'altra, la morte decide di prendersi finalmente la sua vendetta e fa cadere di proposito la prima candela, la cui fiamma si spegne. Nel momento in cui la fiamma \u00e8 del tutto estinta, il medico cade a terra, morto.\nFinale.\nLa storia fu inclusa nella prima edizione di \"Kinder- und Hausm\u00e4rchen\", ma comprendeva un finale diverso. La prima edizione della fiaba finisce quando la Morte mostra al medico la candela, mentre la seconda versione, quella inclusa nella raccolta \"Kinder- und Hausm\u00e4rchen\", racconta che la Morte finge di accendere la candela e viene meno di proposito, uccidendo il medico.\nAdattamenti.\n\"Le fiabe son fantasia\", anime giapponese del 1987, propone un adattamento della fiaba in un episodio, tuttavia vi \u00e8 qualche alterazione rispetto alla storia originale: invece di Dio, il primo ad offrirsi come padrino del tredicesimo figlio \u00e8 un angelo, che l'uomo avaro rifiuta poich\u00e9 tradizionalmente gli angeli ricompensano le anime solo in Paradiso (sebbene nel doppiaggio italiano l'angelo si presenti proprio come Dio), mentre l'uomo vuole che suo figlio sia ricco in vita; dopo di che, viene tagliato l'episodio del Diavolo e si giunge direttamente all'incontro dell'uomo con la morte. Proseguendo con la storia, una grande differenza avviene alla fine, quando il protagonista, disgustato dal trucco usato dalla morte per curare le persone, decide di sacrificare la sua stessa vita per salvare una principessa bambina, ritardando la sua morte e permettendole di curarsi. Questo episodio non and\u00f2 mai in onda in Nord America, presumibilmente censurato insieme ad altri della stessa serie, come quello riguardante la storia di Barbabl\u00f9.\n\"The Storyteller\", una serie televisiva \"live-action\" anglo-americana, racconta un episodio fortemente influenzato dalla fiaba della \"Comare Morte:\" il protagonista non \u00e8 il figlioccio della Morte, ma ricorre la stessa usanza di curare i malati se la morte si trova vicino alla loro testa e di non avere alcuna speranza se essa si trova a loro piedi. In questa versione, il medico intrappola la morte in un sacco quando la trova ai suoi stessi piedi.\nIn \"Strange and Spooky Stories\" di Andrew Peters vi \u00e8 una variante irlandese della storia, nella quale una ragazza fa una patto con la morte per divenire medico. Successivamente la ragazza inganna la morte per salvare la vita di un principe, di cui poi diviene la moglie. Diversamente dalla versione dei Grimm, questa storia ha un lieto fine. Durante la prima notte di nozze, la morte porta la ragazza nell'oltretomba, dove le mostra una clessidra rappresentante la sua vita: essa mostra che la ragazza \u00e8 in procinto di morire di l\u00ec a poche ore. La giovane, tuttavia, riesce ad ingannare la morte fingendosi addormentata, dopodich\u00e9 riempie di nuovo non solo la sua clessidra, ma anche quella di suo marito, ad un punto tale che i due diventeranno immortali."}
{"id": "2746347", "revid": "72396", "url": "https://it.wikipedia.org/wiki?curid=2746347", "title": "Fagiano Okayama Football Club", "text": "Il Fagiano Okayama F.C. \u00e8 una societ\u00e0 calcistica giapponese con sede a Okayama. Attualmente milita in J2 League.\nIl nome \"Fagiano\" fa riferimento proprio al volatile, compagno di avventure del personaggio leggendario Momotar\u014d. La mascotte del club, chiamata \"Fagi-kun\", presenta le fattezze del fagiano verde, una specie molto diffusa in Giappone.\nStoria.\nNel 1975 il Kawasaki Steel Mizushima F.C. si trasfer\u00ec nella citt\u00e0 di Kobe, prendendo poi il nome di Vissel Kobe. Gli appartenenti a quella squadra che rimasero ad Okayama formarono un nuovo club: il River Free Kickers.\nDopo diversi anni trascorsi nelle leghe minori, nel 2003 la squadra assunse il nome di \"Fagiano Okayama\" e inizi\u00f2 la sua scalata ai vertici del calcio nipponico. Nel 2005 avvenne l'esordio nella lega regionale del Ch\u016bgoku, lega che viene vinta un anno pi\u00f9 tardi: il primo posto finale ha consentito infatti l'accesso alla Japan Football League, il terzo livello nazionale.\nDal 2009 la squadra gioca in J. League Division 2 (seconda serie nazionale) grazie alla promozione conquistata all'ultima giornata del campionato 2008."}
{"id": "2746348", "revid": "71814", "url": "https://it.wikipedia.org/wiki?curid=2746348", "title": "Giudizio di legittimit\u00e0", "text": ""}
{"id": "2746359", "revid": "6923", "url": "https://it.wikipedia.org/wiki?curid=2746359", "title": "EDB Business Partner", "text": "EDB Business Partner, conosciuta con il marchio EDB, \u00e8 un'azienda norvegese di information technology che fornisce una vasta gamma di servizi legati all'informatica, all'outsourcing ed all'online banking. La sede legale \u00e8 ad Oslo e l'azienda \u00e8 quotata alla Borsa di Oslo. La Telenor ne detiene il 51.3%. EDB detiene a sua volta alcune controllate in Svezia ed in Danimarca, e recentemente \u00e8 diventata la maggior azionista di Miratech e di Infopulse, aziende IT ucraine.\nControversie.\nL'azienda ha avuto eco di cronaca sui principali organi di stampa in Svezia nel mese di marzo 2009, quando un consulente assunto tramite un'agenzia di recruitment venne licenziato a causa di aver espresso opinioni politiche (al di fuori dell'ambiente di lavoro) nel contesto del Pirate Party. Tale evento includeva un'intervista organizzata dal quotidiano Nerikes Allehanda."}
{"id": "2746364", "revid": "287204", "url": "https://it.wikipedia.org/wiki?curid=2746364", "title": "Associazione Sportiva Dilettantistica Ostuni 1945", "text": "L'Associazione Sportiva Dilettantistica Ostuni 1945, nota come Ostuni, \u00e8 la principale societ\u00e0 calcistica di Ostuni (BR).\nLa societ\u00e0 \u00e8 nata nel 1945 e il suo massimo livello raggiunto \u00e8 la massima serie dilettantistica, nella quale il club ha militato per 14 stagioni.\nStoria.\nFondato nel 1945, l'Ostuni ha il suo primo exploit nel 1950, quando raggiunge la Promozione che disputa per due stagioni, seguite da altrettante stagioni in IV Serie. Da qui torner\u00e0 nei campionati regionali, categoria in cui rimarr\u00e0 dal 1954 al 1983.\nNel 1983 l'Ostuni ottiene l'accesso al campionato Interregionale, dove rimane per 4 stagioni, raccogliendo anche le sue migliori prestazioni di sempre con due terzi posti ottenuti nel 1984 e nel 1985.\nNel 1987 retrocede in Promozione, ma centra al primo tentativo il ritorno in Interregionale, dove rimane per altre due stagioni.\nNel 1990 retrocede in Promozione classificandosi al quinto posto, venendo ammessa nella stagione successiva al nascente massimo torneo regionale, l'Eccellenza Puglia. Nella stagione 1994-1995 l'Ostuni conclude il campionato al primo posto a pari punti con il Massafra. Si rende necessario uno spareggio per il passaggio in Serie D, partita che si disputa a Grottaglie il 21 maggio 1995: il Massafra guadagna la serie superiore superando l'Ostuni ai tiri di rigore. L'Ostuni pertanto disputa i play-off. Nella gara di andata delle semifinali pareggia per 0-0 a Boiano, per poi vincere nella gara di ritorno per 2-0. Superato il turno, l'Ostuni affronta la partita di andata della finale contro i calabresi della Silana, perdendo in casa per 0-1. Nella gara di ritorno la Silana si imposne per 2-0. L'Ostuni quindi deve aspettare la stagione 1999-00 per l'agognato ritorno in Serie D. In questa occasione la squadra disputa un campionato memorabile, classificandosi prima con 66 punti, con in panchina il tecnico Nicola Ragno. Alla prima stagione in D, l'Ostuni termina il campionato a met\u00e0 classifica. Nell'annata successiva, trascinato dai gol di Simonetti, l'Ostuni disputa un eccellente campionato, ad un passo dai play-off per la serie C2. Nel 2002-2003, dopo una stagione tribolata, l'Ostuni viene sconfitto ai play-out dal . In seguito a questa sconfitta, dopo tre stagioni \u00e8 costretto a salutare la Serie D retrocedendo in Eccellenza. Qui rimane fino al 2009, quando attraverso i play-off risale in Serie D.\nIl campionato di Serie D 2010-2011 \u00e8 segnato da una profonda crisi economica e viene concluso all'ultimo posto del girone H, con conseguente retrocessione diretta. La societ\u00e0 fallisce, dunque l'Ostuni Sport non viene iscritta all'Eccellenza Puglia 2011-2012 e riparte dalla Prima Categoria, grazie all'acquisizione del titolo sportivo della Nuova Montalbano. La nuova societ\u00e0, in questa stagione, conclude il campionato del girone B di Prima Categoria al primo posto ed \u00e8 promossa. Inoltre \u00e8 finalista di Coppa Puglia.\nLa compagine ostunese partecipa poi al campionato di Promozione Puglia 2012-2013, classificandosi al terzo posto nel girone B e venendo successivamente ripescata in Eccellenza Puglia 2013-2014. Nel 2014-2015 non riesce a evitare la retrocessione in Promozione. \nTifoseria.\nIl tifo organizzato a Ostuni si vede per la prima volta nel 1987 grazie alle \"Bgb 87\" e \"Bsp\", brigate giallo blu e brigate senza padroni. Il settore dedicato alla tifoseria era la vecchia curva Nord, poi spostata per motivi tecnici. Nel 2014 un gruppo delle Bgb fonda il \"Nucleo Caotico 14\"."}
{"id": "2746368", "revid": "204391", "url": "https://it.wikipedia.org/wiki?curid=2746368", "title": "Farmaci antipsicotici", "text": ""}
{"id": "2746369", "revid": "204391", "url": "https://it.wikipedia.org/wiki?curid=2746369", "title": "Farmaco antipsicotico", "text": ""}
{"id": "2746370", "revid": "122244907", "url": "https://it.wikipedia.org/wiki?curid=2746370", "title": "Se niente importa", "text": "Se niente importa. Perch\u00e9 mangiamo gli animali? (\"Eating Animals\") \u00e8 un saggio dello scrittore statunitense Jonathan Safran Foer, pubblicato nel 2009.\nContenuti.\nIl saggio riporta i dati raccolti dall'autore, nel corso di circa tre anni, sugli allevamenti intensivi, e il percorso e le riflessioni che lo hanno condotto a diventare strettamente vegetariano dopo la nascita del suo primo figlio.\nIl titolo italiano trae spunto da un dialogo fra l'autore e sua nonna, sopravvissuta all'Olocausto: \nCultura di massa.\nSulla quarta di copertina del libro J. M. Coetzee scrisse \u00abgli orrori quotidiani dell'allevamento intensivo sono raccontati in modo cos\u00ec vivido\u2026 che chiunque, dopo aver letto il libro di Foer, continuasse a consumare i prodotti industriali dovrebbe essere senza cuore o senza raziocinio\u00bb.\nIl saggio di Foer ispir\u00f2 il passaggio al veganismo di alcune celebrit\u00e0 come le attrici Natalie Portman, Mayim Bialik o Evanna Lynch."}
{"id": "2746371", "revid": "23", "url": "https://it.wikipedia.org/wiki?curid=2746371", "title": "Allemontite", "text": ""}
{"id": "2746379", "revid": "228587", "url": "https://it.wikipedia.org/wiki?curid=2746379", "title": "Fusion Records", "text": "La Fusion Records \u00e8 una sub-label olandese della Freaky Records, la quale in un primo momento, pubblica musica hard trance e registrazioni hard house, ma non si concentra su hardstyle. Dopo la fine della Super Plastik (un altro sub label della Freak Records), gli artisti si avvicinarono alla Fusion Records."}
{"id": "2746382", "revid": "61051", "url": "https://it.wikipedia.org/wiki?curid=2746382", "title": "Inka Grings", "text": "Carriera.\nCalciatrice.\nClub.\nLa sua carriera calcistica inizia nelle giovanili del TSV Eller 04. Trascorre poi cinque anni al Garather SV, per essere successivamente ingaggiata dal Rumeln-Kaldenhausen nel 1995, societ\u00e0 che due stagioni pi\u00f9 tardi muta il nome in e dal 2001 assume la nuova denominazione di , squadra di cui diviene, nel giro di poco tempo, uno dei pilastri portanti. \u00c8 stata insignita del premio Miglior Calciatrice Tedesca dell'Anno nel 1999 ed \u00e8 stata capocannoniere della Frauen-Bundesliga nei seguenti anni: 1999, 2000, 2003, 2008 e 2009. Questo l'ha resa una delle pi\u00f9 prolifiche calciatrici tedesche di sempre. Nel 2000 ha anche fissato il record di gol in una stagione, arrivando a quota 38 reti. Lo stesso anno ha vinto il campionato tedesco, sempre con l'FCR 2001 Duisburg.\nCon la chiusura per bancarotta della societ\u00e0, Grings si trasfer\u00ec in Svizzera firmando un accordo con il Zurigo per giocare in Lega Nazionale A, il massimo livello del campionato di calcio femminile svizzero. Con il Zurigo gioca due stagioni contribuendo a conquistare consecutivamente il titolo di campione (2011-2012 e 2012-2013) e due Coppe Svizzere.\nNell'estate 2013 accetta la proposta del Chicago Red Stars per trasferirsi negli Stati Uniti d'America e giocare in National Women's Soccer League (NWSL), primo livello del campionato statunitense per la seconda parte della prima stagione del campionato, condividendo con le compagne il sesto posto in classifica.\nConclusasi l'esperienza americana Grings decide di tornare in patria, sottoscrivendo un contratto con il per quella che sar\u00e0 la sua ultima stagione nel calcio giocato.\nNazionale.\nNel periodo tra il 1996 e il 2012 Grings ha indossato la maglia della nazionale tedesca, partecipando a tre campionati europei, Norvegia-Svezia 1997, Inghilterra 2005 e Finlandia 2009, conquistandoli tutti, due mondiali, Stati Uniti 1999 e quello casalingo del 2011, giungendo sino ai quarti di finale in entrambi, e a un'Olimpiade, quella di Sydney 2000, dove nel torneo di calcio femminile la Germania ottiene la medaglia di bronzo.\nAssieme a Birgit Prinz, Grings \u00e8 una delle calciatrici che hanno segnato pi\u00f9 reti (64) per la nazionale tedesca, nella quale debutt\u00f2 il 5 maggio 1996 in una partita contro la Finlandia.\nAllenatrice.\nCon l'istituzione della sezione femminile dell' del 2014, assorbendo il 2001 Duisburg che chiuse per bancarotta al termine della stagione 2013-2014, la squadra venne affidata a Grings, alla sua prima esperienza come allenatrice. Basata prevalentemente sul settore giovanile, grazie alla posizione del 2001 Duisburg venne iscritta alla stagione 2014-2015 di Frauen-Bundesliga, ma non riusc\u00ec a essere competitiva navigando sempre nella parte bassa della classifica. La stagione termin\u00f2 con 17 punti e l'undicesimo posto, a 2 punti dal neopromosso e dalla salvezza, con sole 3 vittorie su 22 incontri retrocedendo in 2. Fu\u00dfball-Bundesliga.\nInserita nel girone Nord della 2. Fu\u00dfball-Bundesliga, la squadra affront\u00f2 la stagione entrante con pi\u00f9 efficacia conquistando fin dall'inizio posizioni di vertice. Sempre alla guida tecnica di Grings l'MSV vinse tutti i 22 incontri di campionato, riconquistando la Bundesliga per il campionato 2016-2017. La stagione entrante si rivela difficile, con un organico ancora in difficolt\u00e0 nell'affrontare avversarie dalla maggiore caratura tecnica, tuttavia Grings riesce a guidare la propria squadra appena fuori dalla zona retrocessione, concludendo il campionato al decimo e ultimo posto utile per la salvezza, con 16 punti ottenuti grazie a 4 vittorie, 4 pareggi e 14 sconfitte, 7 in pi\u00f9 dell'inseguitrice .\nDall'aprile 2017 le viene affidato l'incarico di responsabile tecnico della squadra Under-17 del , formazione che partecipa alla B-Junioren-Bundesliga."}
{"id": "2746387", "revid": "287204", "url": "https://it.wikipedia.org/wiki?curid=2746387", "title": "Johan Ludwig Mowinckel", "text": "Membro del partito social-liberale (\"Venstre\"), fu primo ministro della Norvegia per tre volte: dal 1924 al 1926, dal 1928 al 1931 ed infine dal 1933 al 1935.\nNel 1942 si trasfer\u00ec a New York, dove avrebbe trovato la morte l'anno seguente."}
{"id": "2746390", "revid": "767487", "url": "https://it.wikipedia.org/wiki?curid=2746390", "title": "Waterland - Memorie d'amore", "text": "Waterland - Memorie d'amore (\"Waterland\") \u00e8 un film del 1992 diretto da Stephen Gyllenhaal.\nTrama.\nWaterland \u00e8 la regione paludosa del Fens in cui Tom Crick ha trascorso la giovinezza nel periodo delle due guerre. Ricordi di cui Tom, divenuto professore liceale, si servir\u00e0 per catturare l'attenzione dei propri studenti sedicenni di Pittsburgh: incesti e triangoli, suicidi e aborti, c'\u00e8 di tutto per inchiodarli ai banchi, parlandone col sorriso sulle labbra. Genitori e preside non sembrano d'accordo; Tom perder\u00e0 l'impiego, ma conquister\u00e0 l'intera classe.\nProduzione.\n\u00c8 basato sul romanzo \"Il paese dell'acqua\" di Graham Swift, del 1983. Il cast del film comprende nomi quali Jeremy Irons, Ethan Hawke, Sin\u00e9ad Cusack e John Heard. Il personaggio principale del film \u00e8 un insegnante di scuola superiore che racconta alla classe d'essere cresciuto nelle paludi inglesi a est della Gran Bretagna. Le sue storie riguardano tutti gli eventi che hanno definito l'uomo che \u00e8 adesso. Il film ha ambientato la storia nell'attuale Pittsburgh, e ha eliminato molti riferimenti storici originali."}
{"id": "2746391", "revid": "599013", "url": "https://it.wikipedia.org/wiki?curid=2746391", "title": "Thalamus McGhee", "text": ""}
{"id": "2746395", "revid": "181699", "url": "https://it.wikipedia.org/wiki?curid=2746395", "title": "Cantalupo Bardella", "text": ""}
{"id": "2746396", "revid": "767487", "url": "https://it.wikipedia.org/wiki?curid=2746396", "title": "Equinvecchiamento", "text": "Viene definita equinvecchiamento la condizione da garantire affinch\u00e9 pi\u00f9 macchinari atti allo stesso lavoro, nel corso del loro utilizzo, invecchino contemporaneamente durante loro permanenza entro una unit\u00e0 lavorativa.\nTale definizione viene effettuata tenendo conto che il tempo di invecchiamento di un macchinario viene calcolato basandosi sul tempo di lavoro effettivo (nel quale il macchinario si usura) di quest'ultimo.\nIl concetto ha importanza soprattutto dal punto di vista dei costi di un'azienda.La manutenzione dei macchinari, infatti, deve essere compiuta o dopo un prefissato numero di ore di funzionamento, oppure ad intervalli di tempo indicati dal costruttore. Di conseguenza, in mancanza di equinvecchiamento, i costi di gestione aumentano, perch\u00e9 le macchine meno usate devono comunque essere sottoposte a manutenzione, mentre quelle dotate di un maggiore stato di usura tendono ad essere sottoposte a manutenzione ad intervalli pi\u00f9 frequenti. Inoltre, \u00e8 possibile che si verifichino incrementi di fermo impianto per rotture discontinue. Infine, con la sostituzione periodica delle macchine usurate, ci si trova con macchine s\u00ec nuove, ma datate."}
{"id": "2746399", "revid": "767487", "url": "https://it.wikipedia.org/wiki?curid=2746399", "title": "Pozw\u00f3l \u017cy\u0107", "text": "Pozw\u00f3l \u017cy\u0107 \u00e8 il singolo di debutto della cantante pop polacca Gosia Andrzejewicz."}
{"id": "2746402", "revid": "767487", "url": "https://it.wikipedia.org/wiki?curid=2746402", "title": "S\u0142owa", "text": "S\u0142owa \u00e8 il secondo singolo della cantante pop polacca Gosia Andrzejewicz."}
{"id": "2746404", "revid": "6923", "url": "https://it.wikipedia.org/wiki?curid=2746404", "title": "Saverio Mammoliti", "text": "Conosciuto come Saro, e soprannominato il \"Playboy di Castellace\", \u00e8 un capobastone dell'omonima famiglia.\nGli inizi - La faida con i Barbaro e la latitanza.\nSaverio \u00e8 figlio di Francesco Mammoliti, potente capobastone ucciso ad ottobre del 1954 durante la faida con i Barbaro. Alla morte prese il comando della 'ndrina il fratello Vincenzo Mammoliti.\nQuando Vincenzo muore nell'agosto 1988, Saverio diventa il nuovo capo.\nGi\u00e0 nel 1972 scapp\u00f2 dalla custodia cautelare per fuggire dalla faida con i Barbaro e visse per i successivi 20 anni senza la paura di essere ripreso.\nNel 1976, quando era ufficialmente un latitante, si spos\u00f2 con la quindicenne Maria Caterina Nava alla chiesa di Castellace, alla vicina stazione di polizia, e fece visita in ospedale alla nascita di suo figlio.\nSequestro e affari nella Piana di Gioia Tauro.\nSaverio Mammoliti il 10 luglio 1973 prese parte al sequestro di John Paul Getty III insieme a esponenti dei Piromalli, ma nel processo verr\u00e0 assolto.\nNel 1974 invest\u00ec il ricavo del sequestro in camion con i quali la 'Ndrangheta vince l'appalto per i trasporti per i container del porto di Gioia Tauro.\nPersuasero infine i proprietari terrieri locali a vendergli i terreni.\nTraffico di droga.\nSaverio fu coinvolto anche nel traffico di cocaina e eroina.\nSempre nel 1973 \u00e8 stato incriminato di traffico di eroina quando in un'operazione sotto copertura della FBN statunitense stava fornendo eroina e cocaina.\nMammoliti spieg\u00f2 anche che prima di un accordo venisse stipulato c'era il bisogno del consenso di 3 persone, Antonio Macr\u00ec, Girolamo Piromalli in Calabria e Paolo Violi in Canada.\nFu visto anche a Tangeri in Marocco e ad Amsterdam nei Paesi Bassi, nodi internazionali per il traffico di droga e presumibilmente reinvest\u00ec il capitale nella costruzione di Hotel sulla costa calabrese.\nBasilischi.\nL'organizzazione criminale della Basilicata dei Basilischi venne formata da \"Don Saru\" che nomin\u00f2 come capo-societ\u00e0 Renato Martorano.\nCondanne e arresti.\nNel 1982 fu condannato a 33 anni di carcere nel maxiprocesso contro la 'Ndrangheta.\nFu arrestato il 9 giugno 1984, accusato di omicidio, ma presto rilasciato.\nIl 1\u00ba giugno 1992, insieme a sua moglie e ad altre 3 persone viene nuovamente arrestato.\nAllora veniva considerato la seconda persona pi\u00f9 importante dopo Giuseppe Piromalli figlio in seno alla mafia calabrese.\nFu rilasciato per insufficienza di prove.\nViene arrestato nuovamente il 31 agosto 1992. A casa sua furono trovati numerosi volantini del politico Riccardo Misasi. L'accusa include anche il presunto omicidio del barone Antonio Cordopatri, le cui terre furono espropriate dai Mammoliti, sei attacchi-bomba, 19 incendi dolosi, la distruzione di 1100 uliveti, limonare e alberi di kiwi in 15 differenti incursioni, e furto di materiale agricolo.\nFu condannato a 22 anni per estorsione e per associazione mafiosa.\nNel 1995 viene condannato anche all'ergastolo nel processo \"Mafia delle 3 province\".\nDissociazione.\nNel 2003, si dissocia dalla 'ndrangheta.\nNonostante ci\u00f2, ricevette un'altra condanna a 20 anni per il suo ruolo nella faida di Oppido Mamertina scoppiata nel 1992.\nFuga.\nIl 29 gennaio 2014 fugge dagli arresti domiciliari che stava scontando a Tivoli.\nIl 18 febbraio si costituisce ai carabinieri della frazione Castellace di Oppido Mamertina, in Provincia di Reggio Calabria."}
{"id": "2746405", "revid": "757396", "url": "https://it.wikipedia.org/wiki?curid=2746405", "title": "Mens Sana Basket 2007-2008", "text": "Questa voce raccoglie le informazioni riguardanti la Mens Sana Basket nelle competizioni ufficiali della stagione 2007-2008.\nStagione.\nLa stagione 2007-2008 della Mens Sana Basket, sponsorizzata \"Montepaschi\", \u00e8 la 22\u00aa nel massimo campionato italiano di pallacanestro, la Serie A.\nHa preso parte al campionato professionistico italiano di pallacanestro di Serie A e all'Eurolega.\nRoster.\n\"Aggiornato al 18 luglio 2020.\""}
{"id": "2746406", "revid": "767487", "url": "https://it.wikipedia.org/wiki?curid=2746406", "title": "Troch\u0119 ciep\u0142a", "text": "Troch\u0119 ciep\u0142a \u00e8 il terzo singolo della cantante pop polacca Gosia Andrzejewicz."}
{"id": "2746410", "revid": "767487", "url": "https://it.wikipedia.org/wiki?curid=2746410", "title": "Otw\u00f3rz oczy", "text": "Otw\u00f3rz oczy \u00e8 il sesto singolo della cantante pop polacca Gosia Andrzejewicz."}
{"id": "2746412", "revid": "54354", "url": "https://it.wikipedia.org/wiki?curid=2746412", "title": "FBN", "text": ""}
{"id": "2746413", "revid": "729019", "url": "https://it.wikipedia.org/wiki?curid=2746413", "title": "Lustro (singolo)", "text": "Lustro \u00e8 il quarto singolo della cantante pop polacca Gosia Andrzejewicz."}
{"id": "2746416", "revid": "767487", "url": "https://it.wikipedia.org/wiki?curid=2746416", "title": "Si\u0142a marze\u0144", "text": "Si\u0142a marze\u0144 \u00e8 il quinto singolo della cantante pop polacca Gosia Andrzejewicz."}
{"id": "2746418", "revid": "29139669", "url": "https://it.wikipedia.org/wiki?curid=2746418", "title": "Ki Blast", "text": ""}
{"id": "2746419", "revid": "29139678", "url": "https://it.wikipedia.org/wiki?curid=2746419", "title": "Ki Dan", "text": ""}
{"id": "2746422", "revid": "200568", "url": "https://it.wikipedia.org/wiki?curid=2746422", "title": "Anello bruno", "text": ""}
{"id": "2746425", "revid": "77594", "url": "https://it.wikipedia.org/wiki?curid=2746425", "title": "Federal Bureau of Narcotics", "text": "Il Federal Bureau of Narcotics o FBN (in italiano: \"Agenzia federale sui narcotici\") fu un'agenzia del Dipartimento del Tesoro degli Stati Uniti.\nNacque da un suo atto del 14 giugno 1930.\nIl primo commissario fu Harry Anslinger fino al pensionamento nel 1962 e rimpiazzato da Henry Giordano fino al 1968 quando fu fuso con il Bureau of Drug Abuse Control per formare il Bureau of Narcotics and Dangerous Drugs (Agenzia dei narcotici e delle droghe pericolose) che diventer\u00e0 poi la Drug Enforcement Administration (DEA)."}
{"id": "2746427", "revid": "29139774", "url": "https://it.wikipedia.org/wiki?curid=2746427", "title": "C'hi", "text": ""}
{"id": "2746429", "revid": "29139789", "url": "https://it.wikipedia.org/wiki?curid=2746429", "title": "Q\u00ec", "text": ""}
{"id": "2746430", "revid": "547034", "url": "https://it.wikipedia.org/wiki?curid=2746430", "title": "Einar Gerhardsen", "text": "Esponente del Partito Laburista Norvegese, fu per tre volte primo ministro della Norvegia (dal 1945 al 1951, dal 1955 al 1963 e dal 1963 al 1965) per un totale di circa 17 anni e presidente del Parlamento (\"Storting\") dal 10 gennaio 1954 al 22 gennaio 1955.\nConsiderato da molti norvegesi come il \"Landsfaderen\" (Padre della Patria), fu tra i protagonisti della ricostruzione del Paese scandinavo dopo la fine della seconda guerra mondiale.\nNel 1932 spos\u00f2 Werna Julie Koren Christie (1912-1970), ed ebbe due figli, Truls e Rune, ed una figlia Torgunn. \nBiografia.\nGli inizi nel movimento sindacale.\nEinar Gerhardsen nacque nel comune di Asker, nella odierna contea di Viken. I suoi genitori erano Gerhard Olsen (1867-1949) ed Emma Hansen (1872-1949). Suo padre lavorava per la \"Statens vegvesen,\" la compagnia statale per la gestione stradale, ed era caposquadra di un comitato sindacale. Durante l'infanzia di Gerhardsen il leader del sindacato Carl J\u00f8rgensen visitava spesso la loro casa.\nDai 17 anni, Gerhardsen and\u00f2 alle riunioni del movimento giovanile del partito laburista. Nel 1918, durante la guerra civile finlandese, Gerhardsen si separ\u00f2 dalla Chiesa di Norvegia dopo che la chiesa si era schierata a favore dei Bianchi.\nInizi\u00f2 a lavorare nel movimento sindacale a partire dagli anni venti e venne pi\u00f9 volte arrestato per aver preso parte ad attivit\u00e0 sovversive fino a quando, insieme al resto del Partito Laburista, si \u00e8 gradualmente spostato dal comunismo al socialismo democratico. \nGerhardsen fu eletto nel consiglio comunale di Oslo nel 1932 e divenne vice-sindaco nel 1938 mentre l'anno dopo divenne anche vicedirettore del Partito Laburista.\nVerso la met\u00e0 degli anni trenta, i laburisti erano una forza importante sulla scena politica nazionale, diventando il partito di governo sotto il primo ministro Johan Nygaardsvold dal 1935 fino all'invasione tedesca nel 1940.\nDurante l'occupazione tedesca.\nDopo l'occupazione tedesca della Norvegia, Gerhardsen divenne presidente del Partito Laburista, in quanto il precedente presidente, Oscar Torp era andato in esilio. Gerhardsen divenne sindaco di Oslo il 15 agosto 1940, ma fu costretto a dimettersi dai tedeschi il 26 agosto dello stesso anno. A settembre, il governo di occupazione viet\u00f2 tutti i partiti politici parlamentari, incluso quello laburista.\nDurante la seconda guerra mondiale, Gerhardsen prese parte alla resistenza organizzata contro l'occupazione tedesca della Norvegia, e fu arrestato l'11 settembre 1941. Essendo gi\u00e0 stato sospettato per lungo tempo, Gerhardsen era stato detenuto e sottoposto a interrogatori in 31 precedenti occasioni dall'estate del 1940. Inizialmente fu inviato nel campo di concentramento di Grini in Norvegia. Nel febbraio del 1942 fu accusato di aver condotto lavori di resistenza dalla sua prigionia e rimosso dal campo per essere interrogato. Inizialmente interrogato alla stazione di polizia di M\u00f8llergata 19, fu presto trasferito nel quartier generale della Gestapo a Victoria Terrasse. A Victoria Terrasse fu torturato per rivelare informazioni sulla resistenza, ma non si spezz\u00f2. Nell'aprile del 1942 fu inviato nel campo di concentramento di Sachsenhausen in Germania. Nel settembre del 1944 fu trasferito di nuovo a Grini, dove trascorse il resto della guerra.\nPrimo Ministro.\nDopo la guerra, Gerhardsen form\u00f2 il governo provvisorio che rimase in carica dalla fine dell'occupazione nel maggio 1945 fino alle elezioni che si svolsero nell'ottobre dello stesso anno. Le elezioni diedero ai laburisti la maggioranza assoluta nel Parlamento nazionale, lo Storting, che mantenne fino al 1961.\nNonostante la maggioranza del partito, Gerhardsen ritenne importante che vi fosse il maggior accordo possibile tra i partiti politici al momento della ricostruzione della Norvegia dopo la guerra. Pertanto, il nuovo governo bas\u00f2 il suo lavoro su un programma congiunto\nIn politica estera, c'era una disputa su quale forma di cooperazione militare la Norvegia avrebbe dovuto scegliere dopo la guerra. Gerhardsen era tra quelli che sperarono a lungo che la Norvegia potesse mantenere una linea neutrale tra i due blocchi, preferendo un patto di difesa nordica. \nMolte persone volevano per\u00f2 che la Norvegia scegliesse uno schieramento. In particolare, fu il colpo di stato comunista in Cecoslovacchia nel 1948 che port\u00f2 Gerhardsen a sostenere l'allineamento della Norvegia con le potenze occidentali alla fine degli anni quaranta. Dopo alcune esitazioni iniziali all'interno del partito al governo la Norvegia divenne un membro fondatore della NATO. I documenti del 1958 rivelano che il governo Gerhardsen sapeva che Israele avrebbe usato l'acqua pesante fornita da Noratom per la produzione di plutonio, rendendo possibile a Israele la produzione di armi nucleari.\nDurante e dopo i suoi periodi in carica fu molto rispettato dalla gente, anche da coloro che non condividevano le sue opinioni socialdemocratiche. Le amministrazioni da lui guidate hanno forgiato grazie una politica economica eclettica uno dei migliori esempi di modello nordico in cui la regolamentazione governativa del commercio, dell'industria e delle banche era combinata con l'economia di mercato. Povert\u00e0 e disoccupazione furono drasticamente ridotte dalle politiche di industrializzazione e ridistribuzione della ricchezza del suo governo attraverso la tassazione progressiva, insieme alla creazione di un sistema globale di sicurezza sociale.\nLa legge norvegese sulle banche immobiliari del marzo 1946 introdusse prestiti relativamente economici per le societ\u00e0 cooperative di edilizia e i singoli costruttori privati. La legge sugli assegni familiari dell'ottobre 1946 introduceva gli assegni per i figli secondari e successivi di et\u00e0 inferiore ai 16 anni, fornendo allo stesso tempo assegni per le famiglie monoparentali per il primo figlio. Secondo una legge del luglio 1947, la copertura assicurativa per la disoccupazione fu estesa ai lavoratori agricoli e ad altri gruppi di lavoratori. Nel 1947 fu introdotto un fondo di prestito per studenti. Nello stesso anno furono introdotte le indennit\u00e0 di alloggio per le famiglie con due o pi\u00f9 figli di et\u00e0 inferiore ai 16 anni. \nGerhardsen scelse sorprendentemente di dimettersi come Primo Ministro nel novembre del 1951, lasciando l'incarico al leader parlamentare Oscar Torp. Nelle sue memorie, Gerhardsen ha affermato che nessuna situazione politica era alla base del cambiamento, ma che egli era personalmente stanco dopo essere passato pi\u00f9 o meno direttamente dalla prigionia tedesca al lavoro di Primo Ministro norvegese sei anni e mezzo prima. Ma diversi oppositori e collaboratori politici, nonch\u00e9 storici, ritengono che il cambiamento abbia avuto anche cause politiche. Negli ultimi anni del primo primo periodo ministeriale di Gerhardsen, ci erano stati diversi disaccordi tra il governo e il gruppo parlamentare. Inoltre, l'aumento dei prezzi aveva portato a numerosi scontri tra il governo e il movimento sindacale. Proponendo Torp come suo sostituto, anche il posto di leader parlamentare divenne vacante e Gerhardsen fu in grado di assumere la guida del gruppo parlamentare del Partito Laburista. \nGerhardsen divenne presidente dello Storting dal 10 gennaio 1954 al 22 gennaio 1955.\nDopo che Gerhardsen era uscito dal governo per alcuni anni, i continui rimpiazzi del governo Torp convinsero diversi dirigenti chiave del partito che Gerhardsen dovesse tornare nuovamente alla carica di Primo Ministro. Nel novembre del 1954, Gerhardsen chiese al governo di attuare misure immediate per superare l'aumento dei prezzi. Quando un mese dopo non accadde nulla, Gerhardsen consigli\u00f2 a Torp di uscire dal governo. Con la sua impareggiabile posizione nel partito laburista, Gerhardsen sapeva che sarebbe stato autonomo come primo ministro se avesse voluto.\nLa prima sfida che il terzo governo di Gerhardsen dovette affrontare fu il superamento dell'aumento dei prezzi. Un mese dopo essere ritornato come Primo Ministro, Gerhardsen e il Ministro delle Finanze Mons Lid lanciarono nel febbraio 1955 delle misure volte a ridurre la pressione fiscale sugli investimenti stranieri, i prezzi ed il mercato del lavoro. Tali misure non erano affatto popolari, n\u00e9 tra il popolo norvegese n\u00e9 all'interno del Partito Laburista, ma il governo riusc\u00ec a convincere lo Storting che dovevano essere adottate.\nLa legge sulla scolarizzazione completa del luglio 1954 istitu\u00ec una scuola completa di 9 anni a titolo di prova, mentre la legge sull'assicurazione malattia del marzo 1956 introdusse un'assicurazione obbligatoria per tutti i residenti. Una legge del gennaio 1960 ha introdotto un regime pensionistico di invalidit\u00e0 e una legge del giugno 1961 ne estese la copertura degli infortuni al personale militare e ai coscritti. Nel 1957 furono introdotte le pensioni di base universali. Sempre nel 1957, le indennit\u00e0 di alloggio furono rese disponibili per le famiglie monoparentali con figli e fu introdotta la prova del reddito e dei beni immobili mentre la legge sulle indennit\u00e0 di alloggio fu resa obbligatoria per tutti i comuni. Nello stesso anno fu istituito un regime pensionistico per orfani e nel 1958 fu introdotta un'assicurazione contro gli infortuni sul lavoro nell'universit\u00e0. Nel 1964 fu introdotto un beneficio nazionale per le vedove.\nQuando Nikita Krusciov assunse la carica di primo segretario del Partito comunista sovietico nel 1955, Gerhardsen si rec\u00f2 a Mosca con sua moglie Werna, il Ministro del Commercio Arne Skaug e sua moglie. Questa visita port\u00f2 Gerhardsen a credere che fosse possibile stabilire un dialogo tra i due blocchi. Tuttavia i contraccolpi dei fatti in Ungheria nel 1956 e della riunione della NATO di Parigi nel 1957, in cui Gerhardsen tenne un discorso dove chiedeva la posticipazione del dispiegamento di missili a medio raggio in Europa, lo fecero ricredere. L'Assemblea generale del Partito laburista del 1957 sostenne che le armi nucleari non dovevano essere collocate sul suolo norvegese.\nUltimi anni.\nNel novembre 1962 - in seguito ad un incidente occorso a Spitsbergen, nell'arcipelago delle Svalbard, nel quale persero la vita numerosi minatori (caso Kings Bay) - il governo di Gerhardsen venne accusato di non essersi attenuto alla legislazione approvata dal parlamento e nell'estate del 1963 venne sfiduciato grazie anche ai voti degli alleati di governo del partito socialista popolare. Venne cos\u00ec formato un governo di centro-destra guidato da John Lyng che per\u00f2 dur\u00f2 solo tre settimane poich\u00e9 il partito socialista popolare torn\u00f2 sui suoi passi stringendo nuovamente alleanza con i laburisti. Il breve esecutivo aveva comunque costituito la base per una vittoria dell'opposizione sotto la guida di Per Borten alle elezioni del 1965. Gerhardsen si ritir\u00f2 dalla politica nazionale nel 1969, ma continu\u00f2 a influenzare l'opinione pubblica attraverso la scrittura e discorsi."}
{"id": "2746432", "revid": "1442080", "url": "https://it.wikipedia.org/wiki?curid=2746432", "title": "Hopman Cup 1998", "text": "La Hopman Cup 1998 \u00e8 stata la 10\u00aa edizione della Hopman Cup,torneo di tennis riservato a squadre miste. \nVi hanno partecipato 8 squadre di tutti i continenti e si \u00e8 disputata al Burswood Entertainment Complex di Perth in Australia,\ndal 4 al 10 gennaio 1998. La vittoria \u00e8 andata alla coppia slovacca formata da Karina Hab\u0161udov\u00e1 e Karol Ku\u010dera,\nche hanno battuto la coppia francese formata da Mary Piercen e C\u00e9dric Pioline."}
{"id": "2746434", "revid": "174925", "url": "https://it.wikipedia.org/wiki?curid=2746434", "title": "Colpi di Stato", "text": ""}
{"id": "2746440", "revid": "226458", "url": "https://it.wikipedia.org/wiki?curid=2746440", "title": "Solfato di ferro", "text": "Con Solfato di ferro ci si pu\u00f2 riferire a due composti:"}
{"id": "2746444", "revid": "1543377", "url": "https://it.wikipedia.org/wiki?curid=2746444", "title": "RCW 41", "text": "RCW 41 \u00e8 una nebulosa a emissione visibile nella costellazione delle Vele.\nSi osserva nella parte centrale della costellazione, circa 5\u00b0 a sud della stella ; la sua debole luminosit\u00e0 fa s\u00ec che possa essere fotografata con l'ausilio di filtri attraverso un telescopio di media potenza. La sua declinazione fortemente australe comporta che dalle regioni boreali la sua osservazione sia particolarmente difficoltosa dalla fascia temperata inferiore, mentre oltre i 43\u00b0N diventa sempre invisibile. Dall'emisfero australe invece \u00e8 osservabile per quasi tutte le notti dell'anno. Il periodo migliore per la sua osservazione nel cielo serale va da dicembre a maggio.\nRCW 41 fa parte del Vela Molecular Ridge, un grande complesso di nubi molecolari giganti facenti parte del Braccio di Orione; in particolare, questa nebulosa \u00e8 legata alla nube VMR\u00a0A e si trova a circa 1000\u00a0parsec (circa 3260 anni luce) dal sistema solare. Alcuni autori in passato hanno tuttavia indicato per questa nebulosa valori di distanza molto maggiori, fino a 2200\u00a0parsec, ponendola di fatto al di l\u00e0 dei complessi nebulosi posti a 700-1000\u00a0parsec. La nebulosa si presenta di aspetto irregolare e contiene al suo interno il giovane ammasso [DBS2003]\u00a036, composto da 62 stelle massicce di classe spettrale B visibili all'infrarosso. La principale sorgente legata all'ammasso \u00e8 IRAS\u00a009149-4743, situata al centro dell'ammasso e identificata anche come sorgente di onde radio e talvolta indicata come associata a un maser al CO: si tratta di una stella molto calda di classe spettrale B, che \u00e8 anche una delle principali responsabili della ionizzazione dei gas della nube. A quest'oggetto si aggiunge una seconda stella, posta in un sotto-ammasso facente parte del precedente.\nAll'interno della nube vi \u00e8 anche una regione H II ultracompatta del diametro di 6,5', al cui interno si trova un maser ad acqua ed uno a metanolo; in particolare quest'ultimo \u00e8 un importante rivelatore della presenza di fenomeni di formazione di stelle di grande massa, essendo un oggetto caratteristico delle nubi di gas ionizzato ultracompatte in cui hanno luogo questo genere di fenomeni.\nRCW 41 \u00e8 il corpo principale della regione di formazione stellare catalogata come SFR\u00a0270.26+0.80 e indicata nel catalogo Avedisova del 2002 con la sigla Avedisova\u00a02224."}
{"id": "2746453", "revid": "213136", "url": "https://it.wikipedia.org/wiki?curid=2746453", "title": "Oscar Rudolph Neumann", "text": ""}
{"id": "2746455", "revid": "1543377", "url": "https://it.wikipedia.org/wiki?curid=2746455", "title": "Discografia di Aliz\u00e9e", "text": "La discografia di Aliz\u00e9e \u00e8 attualmente composta da quattro album di inediti, un album dal vivo, una raccolta e dieci singoli accompagnati da altrettanti video musicali. Un video musicale \u00e8 stato realizzato anche per la canzone \"Am\u00e9lie m'a dit\", diffuso per la promozione dell'album live \"Aliz\u00e9e en concert\" per non essendo stato pubblicato un singolo della canzone, composto da scene tratte dal tour eseguito dalla cantante nel 2003."}
{"id": "2746458", "revid": "29140147", "url": "https://it.wikipedia.org/wiki?curid=2746458", "title": "Daichiretsuzan", "text": ""}
{"id": "2746462", "revid": "1728", "url": "https://it.wikipedia.org/wiki?curid=2746462", "title": "Deutsches Arch\u00e4ologisches Institut", "text": ""}
{"id": "2746463", "revid": "476256", "url": "https://it.wikipedia.org/wiki?curid=2746463", "title": "Danza Sadica", "text": ""}
{"id": "2746466", "revid": "29140206", "url": "https://it.wikipedia.org/wiki?curid=2746466", "title": "Double Tsuihikidan", "text": ""}
{"id": "2746469", "revid": "476256", "url": "https://it.wikipedia.org/wiki?curid=2746469", "title": "Onda distruttiva", "text": ""}
{"id": "2746471", "revid": "29140271", "url": "https://it.wikipedia.org/wiki?curid=2746471", "title": "Dynamite Kick", "text": ""}
{"id": "2746472", "revid": "124808", "url": "https://it.wikipedia.org/wiki?curid=2746472", "title": "Elegant Blaster", "text": ""}
{"id": "2746473", "revid": "29140334", "url": "https://it.wikipedia.org/wiki?curid=2746473", "title": "Esplosione Elegante", "text": ""}
{"id": "2746480", "revid": "200568", "url": "https://it.wikipedia.org/wiki?curid=2746480", "title": "Vetriolo verde", "text": ""}
{"id": "2746482", "revid": "767487", "url": "https://it.wikipedia.org/wiki?curid=2746482", "title": "Scattering di elettroni", "text": "Lo scattering di elettroni \u00e8 un processo tramite il quale un elettrone \u00e8 deflesso dalla sua traiettoria originaria.\nGli elettroni sono particelle cariche che risentono della forza elettromagnetica. Essi subiscono scattering da parte di altre particelle cariche interagendo attraverso forze elettrostatiche di Coulomb. Inoltre, se \u00e8 presente un campo magnetico, un elettrone in movimento sar\u00e0 deflesso dalla forza di Lorentz. Una descrizione estremamente accurata dello scattering elettronico, che include aspetti quantistica e relativistici, \u00e8 data dalla elettrodinamica quantistica. \nI comuni processi di scattering elettronico includono:"}
{"id": "2746485", "revid": "81195", "url": "https://it.wikipedia.org/wiki?curid=2746485", "title": "Scattering degli elettroni", "text": ""}
{"id": "2746486", "revid": "81195", "url": "https://it.wikipedia.org/wiki?curid=2746486", "title": "Scattering elettronico", "text": ""}
{"id": "2746490", "revid": "357738", "url": "https://it.wikipedia.org/wiki?curid=2746490", "title": "Proteine integrali di membrana", "text": ""}
{"id": "2746496", "revid": "76963", "url": "https://it.wikipedia.org/wiki?curid=2746496", "title": "Andreas Furtw\u00e4ngler", "text": "\u00c8 figlio del famoso direttore d'orchestra Wilhelm Furtw\u00e4ngler e nipote dell'archeologo Adolf Furtw\u00e4ngler.\nBiografia.\nFurtwangler ricevette il dottorato nel 1973 presso l'Universit\u00e0 di Heidelberg e lavor\u00f2 nel periodo 1976-1981 al Deutsches Arch\u00e4ologisches Institut, nella sede di Atene.\nIn seguito lavor\u00f2 presso l'istituto archeologico dell'Universit\u00e0 di Saarbr\u00fccken. Dal 1994 \u00e8 professore di archeologia classica all'Universit\u00e0 Martin Lutero di Halle-Wittenberg.\nDal 1993 al 2003 ha condotto scavi e studi archeologici in Georgia, e dal 2002 nel santuario di Didima.\nFurtw\u00e4ngler \u00e8 membro corrispondente del Deutsches Arch\u00e4ologisches Institut.\n\u00c8 sposato ed ha tre figli."}
{"id": "2746524", "revid": "2076243", "url": "https://it.wikipedia.org/wiki?curid=2746524", "title": "Giuseppe Ghezzi", "text": "Biografia.\nNato a Comunanza, in provincia di Ascoli Piceno, era il figlio e il pupillo del pittore Sebastiano Ghezzi.\nEgli dipinse nello stile di Pietro da Cortona, e fu il primo segretario perpetuo nell'Accademia di San Luca in Roma.\nFu il padre di Pier Leone Ghezzi e mentore di Pietro de' Petri (1634-1721).\nTra le altre opere, nella Chiesa di Santa Caterina d'Alessandria, situata a Comunanza, sono conservati il dipinto \"San Giovanni Battista e Santa Giuliana\", nonch\u00e9 il dipinto \"La\" \"Madonna di Loreto\", opera di Giuseppe Ghezzi stesso, di Pier Leone Ghezzi e di Antonio Amorosi. Presso il \"Museo di arte sacra\" di Comunanza, situato presso il Palazzo Pascali, \u00e8 altres\u00ec conservato il dipinto \"San Liborio\", opera dello stesso Giuseppe Ghezzi.\nIl 10 dicembre 1676 Giuseppe Ghezzi prese in prestito un certo numero di opere in possesso di privati realizzate da maestri veneziani e li esib\u00ec nei chiostri di San Salvatore a Roma, citt\u00e0 in cui mor\u00ec nel 1721."}
{"id": "2746532", "revid": "76963", "url": "https://it.wikipedia.org/wiki?curid=2746532", "title": "Nami Miyahara", "text": "Quando ancora faceva le scuole medie, si trasfer\u00ec con la sua famiglia in Austria dove frequent\u00f2 una scuola internazionale e impar\u00f2 la lingua inglese."}
{"id": "2746533", "revid": "1005847", "url": "https://it.wikipedia.org/wiki?curid=2746533", "title": "Ritorsione e provocazione", "text": ""}
{"id": "2746536", "revid": "1573940", "url": "https://it.wikipedia.org/wiki?curid=2746536", "title": "Fotbalov\u00fd Klub Drnovice", "text": "Il Fotbalov\u00fd Klub Drnovice, meglio noto solo come Drnovice e in passato per un breve periodo come Petra Drnovice, \u00e8 una societ\u00e0 calcistica ceca con sede nella citt\u00e0 di Drnovice. In seguito ad una grave crisi finanziaria, \u00e8 fallito nel 2006. Dall'anno seguente ospita la squadra locale FKD, che milita nella \"II. t\u0159\u00edda - okres Vy\u0161kov\", campionato regionale corrispondente all'ottava divisione del calcio ceco.\nStoria.\nIl club \u00e8 stato fondato nel 1932 con il nome \"\u010cesk\u00e1 sportovn\u00ed spole\u010dnost Drnovice\"; fino all'inizio degli anni ottanta era conosciuto solo a livello regionale.\nIl salto di qualit\u00e0 \u00e8 arrivato nel momento in cui entr\u00f2 in scena, come nuovo proprietario, Jan Gottvald, ex giocatore dello stesso Drnovice. Quando nel 1982 Gottvald rileva la squadra, il club \u00e8 ancora nelle serie regionali; nel 1986 arriva la promozione in \"Divize\" (quarta divisione), l'anno dopo c'\u00e8 il salto in \"2. \u010cNL\" (terza divisione). Nel 1990 una nuova promozione, ed il Drnovice raggiunge la seconda divisione. Quando nel 1993 avviene la divisione della Cecoslovacchia, il piccolo club (rappresentante un paese di 2.200 abitanti) si piazza in zona promozione nel \"CMFL\" (il girone ceco del campionato di seconda divisione cecoslovacca).\nAlla partenza del primo campionato ceco di massima divisione, nel 1993-1994, il Drnovice, completando una storica scalata, \u00e8 tra i partecipanti. Contemporaneamente, a causa degli elevati costi di gestione di una squadra di serie A, Gottvald \u00e8 costretto a vendere la maggioranza del club alla compagnia \"Chemapol\", che rinomina il club \"FC Petra Drnovice\" e contribuisce alla costruzione di un nuovo impianto sportivo, che rispettando gli standard internazionali, pot\u00e9 anche ospitare un incontro tra le nazionali di Repubblica Ceca e Svizzera il 18 agosto 1999 (per la cronaca, vinse la Repubblica Ceca 3-0). Durante il periodo di propriet\u00e0 Chemapol, il Drnovice raggiunge, perdendole, due finali di coppa nazionale, rispettivamente nel 1996 contro lo Sparta Praga e nel 1998 contro lo Jablonec.\nInaspettatamente, nel 1998 la societ\u00e0 Chemapol dichiara bancarotta e vende il club alla \"Petersport\", che pochi mesi dopo ceder\u00e0 la propriet\u00e0 a Jan Gottvald, di ritorno al timone della societ\u00e0 dopo 5 anni.\nDurante questa gestione il Drnovice conosce il miglior periodo della sua storia; nel 1999-2000 arriva un piazzamento al terzo posto in campionato, che vale la qualificazione alla Coppa UEFA 2000-2001. In questa competizione i cechi superano il preliminare eliminando la squadra bosniaca del Budu\u0107nost Banovi\u0107i. Nel primo turno ufficiale, la gara di andata contro i tedeschi del \u00e8 in casa e termina 0-0. Allo Stadio Olimpico di Monaco di Baviera nel ritorno, i cechi si devono arrendere 1-0 e abbandonano la competizione.\n\u00c8 l'ultima soddisfazione prima del declino, causa seri problemi finanziari; gi\u00e0 nel 2000, la societ\u00e0 finisce in una procedura di fallimento; Gottvald cede la societ\u00e0 nel 2001 ad una societ\u00e0 poco conosciuta chiamata \"Corimex\", lascia il club ad ottobre 2001 e nel febbraio 2002 finisce persino in prigione, accusato di alcuni reati al comando della societ\u00e0.\nI problemi del club si ingigantiscono a tal punto che sar\u00e0 costretto a vendere ben 9 giocatori al Marila P\u0159\u00edbram quasi alla fine della stagione 2001-2002, nella quale peraltro il piazzamento al penultimo posto vale anche la retrocessione; tuttavia, la federazione nega la licenza per la seconda divisione accusando il Drnovice di frode nel trasferimento di alcuni calciatori.\nNel 2002-2003 la squadra viene dunque iscritta al campionato di terza divisione, la \"Moravskoslezska fotbalova liga\" (MSFL), che vince agevolmente, risalendo nella serie cadetta; nel frattempo Jan Gottvald (liberato su cauzione di 20 milioni di corone ceche) \u00e8 rientrato al comando della societ\u00e0 per la terza volta, ricevendola dalla compagnia \"Garimondi\", che l'aveva acquistata all'asta.\nNel 2003-2004 il club si piazza al secondo posto nella seconda divisione, ottenendo la promozione nella Gambrinus Liga.\nAlla vigilia del ritorno in massima serie, la societ\u00e0 svizzera \"Sunstone\" acquisisce la propriet\u00e0 della societ\u00e0.\nLa stagione 2004-2005 viene conclusa all'ottavo posto, ben lontano dalla zona retrocessione; la Sunstone per\u00f2 non riesce a trovare partner per la prosecuzione dell'attivit\u00e0 e cede tutta la propria parte nuovamente a Gottvald, che a sua volta, non riuscendo a trovare sponsor, non ottiene la licenza per l'iscrizione alla successiva Gambrinus Liga. Il Drnovice deve ripartire dalla seconda divisione.\nLa crisi finanziaria si acuisce fino a raggiungere il suo picco nel gennaio 2006; non riuscendo pi\u00f9 a corrispondere gli stipendi ai propri calciatori gi\u00e0 da luglio 2005, la societ\u00e0 dichiara bancarotta e si ritira al termine della stagione (conclusa al 14\u00ba posto), scomparendo dal calcio professionistico.\nNel 2007, su iniziativa dei tifosi, la squadra viene riattivata; con una rosa composta dai tifosi stessi e da alcuni veterani e membri delle giovanili del club ritirato, si iscrive all'ultimo livello del campionato nazionale, il decimo (in lingua locale la \"IV. t\u0159\u00edda\"). Dopo 2 promozioni consecutive, il club \u00e8 risalito in \"II. t\u0159\u00edda\", ottavo livello nazionale, dove gioca oggi."}
{"id": "2746537", "revid": "43204", "url": "https://it.wikipedia.org/wiki?curid=2746537", "title": "FK Drnovice", "text": ""}
{"id": "2746538", "revid": "43204", "url": "https://it.wikipedia.org/wiki?curid=2746538", "title": "1. FK Drnovice", "text": ""}
{"id": "2746539", "revid": "22475", "url": "https://it.wikipedia.org/wiki?curid=2746539", "title": "Liu Ye", "text": "Biografia.\nLiu ha dato avvio alla propria carriera di attore quando aveva 20 anni, studiando Arti Performative alla \"Central Academy of Drama\" di Pechino. Il primo film nel quale ha recitato, \"Postmen in the Mountains\", gli procur\u00f2 gi\u00e0 la prima nomination come \"Miglior attore di supporto\" ai \"Golden Rooster Awards\" del 1999. Poco dopo la laurea, Liu Ye ha vinto il premio come \"Miglior Attore\" ai trentottesimi \"Golden Horse Awards\" di Taiwan, per aver interpretato il ruolo di un giovane e sensibile ragazzo gay nel film \"Lan Yu\", del 2001. Il film caus\u00f2 anche un certo scandalo, poich\u00e9 presentava la prima scena di nudo integrale frontale di un uomo cinese, in questo caso proprio il personaggio di Liu Ye, per un'inquadradura relativamente prolungata. Tre anni pi\u00f9 tardi, Liu vinse ancora il premio come \"Miglior Attore\" ai ventiquattresimi \"Golden Rooster Awards\", per il film \"The Foliage\". Diversi film di Liu Ye sono stati presentati ad alcuni festival cinematografici internazionali, quali \"Lan Yu\", \"Balzac e la Piccola Sarta Cinese\", \"Purple Butterfly\" e \"The Floating Landscape\".\nNel tempo, Liu ha interpretato ruoli tra i pi\u00f9 diversi: da personalit\u00e0 semplici, oneste, quasi contadine, a persone introverse e malinconiche, fino ad approdare a virili personaggi Casanova. Diversi registi internazionali l'hanno chiamato a recitare nei loro film, tra i quali ricordiamo Stanley Kwan (\"Lan Yu\"), Chen Kaige (\"The Promise\"), Zhang Yimou (\"La citt\u00e0 proibita\") e John Woo (\"Blood Brothers\").\nNel 2007, \u00e8 stato mostrato in diversi festival cinematografici internazionali il primo film hollywoodiano di Liu Ye, \"Dark Matter\", ispirato da una storia vera accaduta a met\u00e0 anni '90. Liu interpreta il ruolo di Liu Xing, brillante fisico cinese appena laureato, e recita insieme alla famosa attrice statunitense Meryl Streep. Il film ha vinto il premio \"Alfred P. Sloan\" al Sundance Film Festival del 2007, ed \u00e8 stato pubblicato negli Stati Uniti ad aprile del 2008. Nello stesso anno, Liu ha recitato nel suo primo ruolo da antagonista, nel film \"Connected\" (nel quale appare invecchiato rispetto alla sua reale et\u00e0), remake dell'americano \"Cellular\".\nNel 2007, Liu Ye ha iniziato ad interpretare il ruolo del protagonista nel film \"City of Life and Death\", in memoria del settantesimo anniversario del massacro di Nanchino del 1937. Il film, diretto dal regista cinese Lu Chuan, \u00e8 uscito nelle sale cinematografiche nel 2009, sebbene le riprese siano iniziate i primi di ottobre del 2007. Le scene sono state girate in diverse localit\u00e0 della Cina, da Tianjin a Changchun.\nIl 5 luglio 2009, Liu ha sposato a Pechino la ventinovenne fotografa francese Anais Martane.\nNel 2013 lavora a fianco di Jackie Chan nell'ultimo capito della saga Police Story."}
{"id": "2746541", "revid": "386562", "url": "https://it.wikipedia.org/wiki?curid=2746541", "title": "Ye Liu", "text": ""}
{"id": "2746546", "revid": "4175", "url": "https://it.wikipedia.org/wiki?curid=2746546", "title": "Stanis\u0142aw Szcz\u0119sny Potocki", "text": "Biografia.\nEra figlio unico del conte Franciszek Salezy Potocki, governatore della Volinia e di Kiev, e della contessa Anna El\u017cbieta Potocka, entrambi appartenenti ad un ramo dell'antica famiglia di origine rutena dei Potocki. Il suo avo era Stanis\u0142aw Rewera Potocki, un etmano.\nCarriera.\nNel 1773 si immerse nella vita politica polacca e ricopr\u00ec la carica di governatore. Dopo la morte del principe August Aleksander Czartoryski nel 1782, Stanislao II Augusto Poniatowski gli confer\u00ec il titolo di voivoda di Rutenia e il grado di tenente generale.\nVenne eletto nel 1784 come deputato di Brac\u0142aw alla Sejm dei quattro anni (\"Sejm Czteroletni\", 1788-1792), impegnandosi a difendere i diritti dell'alta aristocrazia, ma sostenne anche le riforme culturali e illuministe che proclamava il re.\nProtest\u00f2 contro la Costituzione polacca di maggio del 1791 e con alcuni compagni si rec\u00f2 a San Pietroburgo, dove spinto dalla zarina Caterina II diede vita alla confederazione di Targowica e con un abile mossa politica indusse l'imperatore Leopoldo II ad appoggiare i nobili polacchi.\nFu condannato a morte in contumacia durante la rivolta di Ko\u015bciuszko ed il suo ritratto fu appeso come gesto simbolico di impiccagione nella piazza del mercato di Varsavia.\nPrest\u00f2 servizio nell'esercito russo come generale di fanteria e il suo ritratto e le sue insegne furono omaggiate ed esposte in una piazza di Varsavia.\nMassone, fu Gran Maestro del Grande Oriente di Polonia dal 1785 al 1789. \nMatrimoni.\nPrimo matrimonio.\nSpos\u00f2 in segreto e contro il volere dei genitori Gertrude Komarovskaja (?-1771) il 26 dicembre 1770; non ebbero figli.\nSecondo matrimonio.\nSpos\u00f2, il 1\u00ba dicembre 1774, Josephine Amalia Mnishek (1752-1798), figlia del generale August Jerzy Mnishek. Ebbero undici figli:\nTerzo matrimonio.\nSpos\u00f2, il 17 aprile 1798, Sof'ja Kostantinovna Clavone (1760-1822). Ebbero cinque figli:\nMorte.\nMor\u00ec il 15 marzo 1805. La sua tomba venne saccheggiata da polacchi che non avevano perdonato il suo tradimento nei confronti della Polonia."}
{"id": "2746550", "revid": "2076243", "url": "https://it.wikipedia.org/wiki?curid=2746550", "title": "Sebastiano Ghezzi", "text": "Biografia.\nNato a Comunanza (nell'attuale provincia di Ascoli Piceno), ha viaggiato fino a Bologna, dove ha tratto insegnamento nel disegno dal Guercino. Egli divenne famoso come architetto. Venne nominato ingegnere papale da Papa Urbano VIII, e venne nominato Cavaliere della Croce. Suo figlio Giuseppe era famoso come pittore; suo nipote, Pier Leone, \u00e8 diventato famoso per le sue caricature. Sebastiano affresc\u00f2 le lunette (1612-1613) nel chiostro di San Domenico ad Ascoli, dove lasci\u00f2 un autoritratto. Gli affreschi sono attualmente molto rovinati. Egli dipinse anche l'altare maggiore della Chiesa di San Francesco d'Assisi a Comunanza."}
{"id": "2746576", "revid": "767487", "url": "https://it.wikipedia.org/wiki?curid=2746576", "title": "Ragazzo la tua pelle scotta", "text": "Ragazzo la tua pelle scotta (\"The Learning Tree\") \u00e8 un film del 1969 scritto e diretto da Gordon Parks.\nIl film narra la storia di un giovane afroamericano che cresce in un ambiente rurale nella prima met\u00e0 del XX secolo, quando la discriminazione razziale era ormai una norma sociale, sanzionata legalmente in diverse parti degli Stati Uniti d'America.\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto film di particolare importanza storica, culturale ed estetica."}
{"id": "2746580", "revid": "1305772", "url": "https://it.wikipedia.org/wiki?curid=2746580", "title": "Mandan", "text": ""}
{"id": "2746587", "revid": "1543377", "url": "https://it.wikipedia.org/wiki?curid=2746587", "title": "Perch\u00e9 l'amore qualche volta ha paura", "text": "Perch\u00e9 l'amore qualche volta ha paura \u00e8 un romanzo del 2009 di Guillaume Musso, pubblicato in Italia dalla Sperling &amp; Kupfer.\nTrama.\nSan Francisco, estate 1995. \nGabrielle ha vent'anni, frequenta il terzo anno di universit\u00e0 a Berkeley. Martin si \u00e8 appena laureato in legge alla Sorbona, ed \u00e8 in vacanza negli Stati Uniti. Si amano, con l'intensit\u00e0 della prima volta, quando ci si crede ancora. \u00c8 come vivere un grande sogno, ebbri di felicit\u00e0 ma anche di paura. Paura di soffrire. Perch\u00e9 Martin deve tornare a casa, a Parigi. Non pu\u00f2 pi\u00f9 rimandare, come gi\u00e0 ha fatto una volta, cedendo all'irresistibile richiamo di quel Resta ancora sussurrato fra i singhiozzi da Gabrielle. Cos\u00ec la realt\u00e0, alla fine, ha la meglio. Ed \u00e8 brutale, e fa male.\nParigi, settembre 1995. \nIl cielo \u00e8 nero, \u00e8 gi\u00e0 autunno qui. Martin \u00e8 appena atterrato e di colpo detesta il suo Paese, perch\u00e9 non \u00e8 quello di Gabrielle. Per la prima volta si rende conto che stanotte non dormir\u00e0 con lei. Allora le telefona, subito. E le scrive. A quei tempi Internet non c'era ancora, e una lettera d'amore impiegava dieci giorni per arrivare oltreoceano. Allora, quando si scriveva Ti amo, bisognava aspettare tre settimane la risposta. E, a vent'anni, aspettare tre settimane \u00e8 assolutamente disumano. A poco a poco, le lettere di Gabrielle si fanno sempre pi\u00f9 rare, finch\u00e9 non arrivano pi\u00f9. Natale si avvicina, e Martin le scrive un'ultima lettera, accompagnata da un biglietto aereo datato 24 dicembre.\n Manhattan, 24 dicembre 1995.\nVerr\u00e0, Martin ne \u00e8 sicuro. Verr\u00e0. L'aspetta, per 14 ore. Ma alla fine si arrende: ha puntato tutto, e ha perso tutto. Non solo l'amore, anche la speranza, in una notte di Natale, nel freddo di un bar.\nSan Francisco, ai giorni nostri. \nMartin \u00e8 diventato un poliziotto famoso. La delusione di tanti anni prima lo ha reso duro, chiuso in una solitudine profonda, quella che nasce dal dolore. Ha un'unica ragione di vita: catturare Archibald McLean, forse il pi\u00f9 ricercato ladro di opere d'arte mai esistito. Ormai \u00e8 un'ossessione. Per questo \u00e8 tornato in una citt\u00e0 che aveva giurato di non rivedere mai pi\u00f9."}
{"id": "2746596", "revid": "212348", "url": "https://it.wikipedia.org/wiki?curid=2746596", "title": "Sweet Dream", "text": ""}
{"id": "2746611", "revid": "63756", "url": "https://it.wikipedia.org/wiki?curid=2746611", "title": "Parco nazionale di Phu Quoc", "text": "Il parco nazionale di Phu Quoc (in vietnamita:\"V\u01b0\u1eddn qu\u1ed1c gia Ph\u00fa Qu\u1ed1c\") \u00e8 un'area naturale protetta del Vietnam. \u00c8 stato istituito nel 2001 e occupa una superficie di 31.422 ha nel Golfo della Thailandia. Il parco nazionale viene anche chiamato semplicemente Northern Phu Quoc island, Dao Phu Quoc o Phu Quoc island, poich\u00e9 si sviluppa nella parte nord-occidentale della maggiore delle 14 isole dell'arcipelago: l'isola di Ph\u00fa Qu\u1ed1c, a vocazione turistica. All'interno del parco vivono alcuni gibboni dal berretto (\"Hylobates pileatus\") .\nLe coordinate del parco nazionale di Phu Quoc sono: da 10\u00b012' a 10\u00b027' N, e da 103\u00b050' a 104\u00b005'E."}
{"id": "2746613", "revid": "767487", "url": "https://it.wikipedia.org/wiki?curid=2746613", "title": "J-Boog", "text": "Il suo nome d'arte deriva dal soprannome con cui lo chiamava sua madre da bambino \"Boogie\" vista la sua grande propensione per il ballo, mentre la \"J\" \u00e8 semplicemente l'iniziale del suo nome.\nHouston nasce in California e si interessa al canto e al ballo fin dall'et\u00e0 di otto anni. Successivamente entra a far parte della B2K con la quale recita anche nel film \"SDF Street Dance Fighters\". Nel 2004, dopo lo scioglimento della B2K inizia una carriera da solista. \nAttualmente Houston \u00e8 sposato con Jondelle Michelle Lee con la quale ha due bambini inoltre la coppia ha annunciato di aspettare il terzo figlio. \nIl 5 gennaio 2010 Houston \u00e8 stato arrestato per violenze domestiche nella sua casa a Los Angeles."}
{"id": "2746616", "revid": "1543377", "url": "https://it.wikipedia.org/wiki?curid=2746616", "title": "InterAction Council of Former Heads of State and Government", "text": "L'InterAction Council of Former Heads of State and Government (Consiglio interazione di ex capi di Stato e di governo) \u00e8 un'organizzazione internazionale indipendente progettata per riunire ex leader mondiali con lo scopo di non disperdere le loro energie, esperienze e contatti internazionali, nel tentativo di sviluppare e incoraggiare il cambiamento di tutto il mondo.\nStoria.\nIl consiglio, fondato nel 1983, si riunisce con cadenza regolare, compresa una sessione plenaria annuale, ed \u00e8 composto da oltre 30 ex leader mondiali. L'organizzazione e i suoi membri forniscono raccomandazioni e consigli pratici per i principali problemi di natura politica, economica e sociale riguardanti l'intero pianeta. Questi sforzi si concentrano su tre principali settori, in particolare la pace e la sicurezza, il rilancio dell'economia globale e il rispetto degli standard etici universali.\nIl principale progetto \u00e8 stato lo sviluppo di una \"Dichiarazione universale delle responsabilit\u00e0 dell'uomo\", una sorta di decalogo di responsabilit\u00e0, condivise da tutti gli individui, che controbilanci la Dichiarazione universale dei diritti dell'uomo. Questa nuova \"etica globale\" garantirebbe un fondamento della libert\u00e0, della giustizia e della pace cos\u00ec che la dichiarazione sui diritti universali sia maggiormente significativa. Questi valori e queste norme sono infatti intesi a completare i Diritti universali, in quanto l'ampliamento delle libert\u00e0 personali a discapito degli altri, senza considerazione per questi ultimi, \u00e8 tanto problematica quanto l'assenza stessa di diritti.\nYoung Leadership Forum.\nIl Consiglio ha promosso l\"'Helmut Schmidt Young Leadership Forum\" in occasione del 26\u00ba meeting annuale, tenutosi nel 2008 a Stoccolma. Venti giovani provenienti da ogni parte del mondo sono stati invitati per \"imparare\" dagli ex-leader e per interagire con loro, al fine di sviluppare le loro capacit\u00e0 di leadership. I giovani partecipanti hanno organizzato seminari propri dopo il meeting, presentando lavori di ricerca sui temi del meeting stesso."}
{"id": "2746617", "revid": "124501969", "url": "https://it.wikipedia.org/wiki?curid=2746617", "title": "Kurt Furgler", "text": "Biografia.\nFiglio di Robert, commerciante di tessili e di Berty Cavigelli. Dopo gli studi in diritto nelle universit\u00e0 di Friburgo, Zurigo e Ginevra esercit\u00f2 la professione di avvocato a San Gallo. Fu presidente dei cristiano-sociali sangallesi e membro del Gran Consiglio di questo cantone dal 1957 al 60. Fu eletto Consigliere federale al primo scrutinio l'8 dicembre 1971. Dal 1972 al 1982 diresse il Dipartimento federale di giustizia e polizia e dall'83 all'86 quello dell'economia. Dopo le dimissioni dal Consiglio federale fu attivo in diversi organi tra cui vicepresidente del Club di Roma e membro dell'InterAction Council. Per i suoi meriti a favore dell'integrazione europea ricevette nel 1989 il premio Robert Schuman. \nNegli anni in cui studi\u00f2 presso l'Universit\u00e0 di Friburgo fece parte della confraternita studentesca AV Fryburgia, esistente ancora oggi e conosciuta per i suoi illustri membri."}
{"id": "2746621", "revid": "438678", "url": "https://it.wikipedia.org/wiki?curid=2746621", "title": "Scooby-Doo e la spada del samurai", "text": ""}
{"id": "2746625", "revid": "124733867", "url": "https://it.wikipedia.org/wiki?curid=2746625", "title": "Katsuyuki Konishi", "text": " \u00c8 noto per aver doppiato Kamina in \"Sfondamento dei cieli Gurren Lagann\", Diavolo in \"Le Bizzarre Avventure di JoJo\", Tengen Uzui in \"Demon Slayer\" e Tatsumi Oga in \"Beelzebub\". Lavora per Ken Production e il suo debutto nel doppiaggio \u00e8 stato nell'anime \"Y\u016bsha \u014c Gaogaigar\"."}
{"id": "2746626", "revid": "438678", "url": "https://it.wikipedia.org/wiki?curid=2746626", "title": "Scooby-Doo and the Samurai Sword", "text": ""}
{"id": "2746634", "revid": "422900", "url": "https://it.wikipedia.org/wiki?curid=2746634", "title": "Konishi Katsuyuki", "text": ""}
{"id": "2746638", "revid": "253269", "url": "https://it.wikipedia.org/wiki?curid=2746638", "title": "Paul James (attore)", "text": "Biografia.\nPaul James a nato a Washington D.C. Si \u00e8 laureato all'Universit\u00e0 di Syracuse nel 2003 con una laurea in teatro.\n\u00c8 conosciuto per lo show televisivo della ABC Family \"Greek - La confraternita\", dove interpreta Calvin Owens, l'amico gay del protagonista Rusty. Ha anche recitato nel film \"La casa dei sogni\" (2006) e in alcune serie TV americane come \"\", \"Senza traccia\", \"Lie to Me\" e \"Cold Case - Delitti irrisolti\". Recita inoltre nella quarta stagione della serie \"Torchwood\"."}
{"id": "2746641", "revid": "125010868", "url": "https://it.wikipedia.org/wiki?curid=2746641", "title": "M\u00e1rcio Azevedo", "text": "Caratteristiche tecniche.\nM\u00e1rcio Azevedo \u00e8 un terzino sinistro, che pu\u00f2 essere impiegato anche in una fase pi\u00f9 offensiva. \u00c8 stato paragonato al primo Roberto Carlos.\nCarriera.\nClub.\nFinora, ha vestito le maglie di quattro squadre brasiliane: Juventude, Fortaleza, Atl\u00e9tico Paranaense e Botafogo.\nNel febbraio del 2013 si trasferisce al Metalist Kharkiv, totalizzando, in una stagione e mezza, 44 presenze tra campionato e coppe.\nIl 17 agosto 2014 si trasferisce a titolo definitivo allo , firmando un contratto quadriennale.\nOra \u00e8 svincolato"}
{"id": "2746642", "revid": "287204", "url": "https://it.wikipedia.org/wiki?curid=2746642", "title": "Marcio Azevedo", "text": ""}
{"id": "2746652", "revid": "438678", "url": "https://it.wikipedia.org/wiki?curid=2746652", "title": "San Francisco Dreamin'", "text": ""}
{"id": "2746654", "revid": "838137", "url": "https://it.wikipedia.org/wiki?curid=2746654", "title": "Konishi", "text": "Konishi \u00e8 un cognome giapponese e pu\u00f2 riferirsi a:"}
{"id": "2746655", "revid": "2167626", "url": "https://it.wikipedia.org/wiki?curid=2746655", "title": "Michael Massimino", "text": "Biografia.\n\u00c8 nato da genitori italo-americani di origine siciliana; \u00e8 sposato con Carola P. Pardo e ha due figli.\nSi \u00e8 laureato in ingegneria industriale alla Columbia University nel 1984. Nel 1986 \u00e8 entrato al Massachusetts Institute of Technology, dove nel 1988 ha conseguito la laurea magistrale e nel 1992 il dottorato in ingegneria meccanica. Successivamente ha lavorato come ricercatore alla Mc Donnel Douglas Aerospace a Houston ed \u00e8 diventato professore associato al Georgia Institute of Technology. Nel 1996 \u00e8 stato selezionato come astronauta dalla NASA ed \u00e8 stato nello spazio nel 2002 con la missione dello Space Shuttle Columbia STS-109 e nel 2009 con la missione dello Space Shuttle Atlantis STS-125. Nel corso di quest'ultima missione Massimino \u00e8 stato il primo astronauta ad usare ufficialmente Twitter nello spazio.\nHa interpretato se stesso in sei episodi a partire dalla quinta stagione della sitcom \"The Big Bang Theory\", ambientati anche a bordo della Stazione Spaziale Internazionale, sulla quale lavorava assieme al personaggio di Howard Wolowitz."}
{"id": "2746658", "revid": "767487", "url": "https://it.wikipedia.org/wiki?curid=2746658", "title": "Amami stanotte", "text": "Amami stanotte (\"Love Me Tonight\") \u00e8 un film del 1932 diretto da Rouben Mamoulian.\nIl film \u00e8 un adattamento dell'omonima opera teatrale di Paul Armont e L\u00e9opold Marchand. Nel film compaiono alcune delle classiche musiche di Richard Rodgers e Lorenz Hart, come \"Love Me Tonight\", \"Isn't it Romantic?\", \"Mimi\" e \"Lover\".\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto film di particolare importanza storica, culturale ed estetica.\nTrama.\nMaurice Courtelin \u00e8 un giovane e affascinante sarto parigino. Uno dei suoi clienti, il visconte Gilbert de Var\u00e8ze, gli deve 40000 franchi, decide perci\u00f2 di seguirlo nel castello di famiglia. Qui il visconte Gilbert vive con un gruppo di parenti che conducono una vita secondo i modi della nobilt\u00e0 di un tempo. Tutti dipendono economicamente dal patriarca, il duca d'Artelines.\nQuando Maurice arriva al castello, il visconte Gilbert, per non dover spiegare il debito allo zio duca, lo presenta come il barone Courtelin. Maurice inizialmente vuole sottrarsi alla messa in scena e prendere il denaro che gli spetta, ma cambia idea quando vede la principessa Jeanette, di cui subito s'innamora. Maurice sfodera modi affascinanti e galanti con tutta la famiglia, di cui diventa il beniamino, in particolar modo del duca, e dopo vari tentativi il suo amore viene ricambiato dalla principessa Jeanette.\nSorge per\u00f2 il problema di confessare la sua vera identit\u00e0 e soprattutto le sue non nobili origini, che infatti vengono accolte con sorpresa dalla principessa Jeanette e con scandalo dal resto della famiglia. Proprio mentre Maurice \u00e8 gi\u00e0 sconsolato sul treno per tornare a Parigi, la principessa Jeanette decide di raggiungerlo e di dichiarare senza remore il suo amore."}
{"id": "2746662", "revid": "767487", "url": "https://it.wikipedia.org/wiki?curid=2746662", "title": "Parco nazionale di U Minh Thuong", "text": "Il parco nazionale di U Minh Thuong o U Minh superiore (in vietnamita:\"V\u01b0\u1eddn qu\u1ed1c gia U Minh Th\u01b0\u1ee3ng\") \u00e8 un'area naturale protetta del Vietnam. \u00c8 stato istituito nel 2002 e occupa una superficie di 8.053 ha nel distretto di An Minh; confina con l'area protetta di U Minh Ha, o U Minh inferiore. Il parco \u00e8 importante per la conservazione della biodiverist\u00e0 tipica della vasta zona umida del delta del Mekong.\nLe coordinate del parco nazionale sono: da 9\u00b031' a 9\u00b040' N, da 105\u00b004' a 105\u00b008' E."}
{"id": "2746664", "revid": "287204", "url": "https://it.wikipedia.org/wiki?curid=2746664", "title": "Mayville (Wisconsin)", "text": ""}
{"id": "2746668", "revid": "1305772", "url": "https://it.wikipedia.org/wiki?curid=2746668", "title": "Maywood", "text": "Maywood pu\u00f2 riferirsi:"}
{"id": "2746669", "revid": "1543377", "url": "https://it.wikipedia.org/wiki?curid=2746669", "title": "Himantoglossum adriaticum", "text": "Il barbone adriatico (Himantoglossum adriaticum ) \u00e8 una pianta erbacea appartenente alla famiglia delle Orchidacee.\nEtimologia.\nIl nome generico (\"Himantoglossum\") deriva dal greco fa riferimento alla lunga lingua come un nastro del labello (lingua=\"\u201dglossa\u201d\"). L'epiteto specifico (\"adriaticum\") fa riferimento al suo areale: alto Adriatico e zone europee limitrofe. \nIn lingua tedesca questa pianta si chiama \"Adria-Riemenzunge\"; in francese si chiama \"Himantoglosse adriatique\".\nDescrizione.\n\u00c8 una pianta erbacea glabra alta 20 \u2013 80\u00a0cm (massimo 1 metro). La forma biologica \u00e8 geofita bulbosa (G bulb), ossia sono piante perenni che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni.\nRadici.\nLe radici sono secondarie da bulbo, e si trovano nella parte superiore dei bulbi. \nFoglie.\nSono presenti sia foglie basali (una decina) a forma strettamente lanceolata e apice acuto, che alcune foglie caulinari. Alla base formano un involucro guainante il fusto. Sulla pagina fogliare sono presenti delle nervature parallele disposte longitudinalmente (foglie di tipo parallelinervie). Lunghezza delle foglie: 5 \u2013 10\u00a0cm (massimo 15\u00a0cm). \nInfiorescenza.\nL'infiorescenza \u00e8 una spiga semplice ma allungata e densamente formata da numerosi fiori (una trentina circa). I fiori sono posti alle ascelle di brattee lanceolate ad apice acuminato e lunghe quanto i fiori stessi. I fiori sono inoltre resupinati, ruotati sottosopra tramite torsione dell'ovario; in questo caso il labello \u00e8 volto in basso. Lunghezza dell'infiorescenza: 8 \u2013 20\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore dei fiori \u00e8 verdognolo (verde chiaro) all'esterno, porporino con zone biancastre all'interno; varie parti di questo fiore sono ricche di sfumature e zone punteggiate. Dimensione dei fiori: 30 \u2013 60\u00a0mm.\nFrutti.\nIl frutto \u00e8 una capsula peduncolata. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nIl numero cromosomico di \"H. adriaticum\" \u00e8: 2n = 36.\nQuesta specie fino a poco tempo fa non era segnalata in Italia. Pignatti ad esempio nella sua \"\u201dFlora d'Italia\u201d\" cita solamente la specie \"Himantoglossum hircinum\" , chiamata in realt\u00e0 \"Loroglossum hircinum\" Solamente con le ultime ricerche si \u00e8 distinta questa nuova specie che anzi sembra sia l'unica presente in Italia, essendo l'altra (\"Himantoglossum hircinum\" ) ormai rarissima e forse scomparsa. Non tutti i botanici comunque sono concordi nel considerare la specie di questa voce a s\u00e9 stante, e preferisco considerarla una sottospecie: \"Himantoglossum hircinum\" subsp. \"adriaticum\" .\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nQuesta orchidea pu\u00f2 essere confusa con l'altra specie di questo genere presente spontaneamente in Italia: \"Himantoglossum hircinum\" Quest'ultima si differenzia per l'areale lievemente diverso: ha un baricentro pi\u00f9 occidentale; \u00e8 considerata rarissima e si trova solo in Sicilia, Italia meridionale e forse in Liguria. Le altre differenze si riscontrano nell'altezza (\u00e8 lievemente pi\u00f9 robusta e pi\u00f9 grande); nella densit\u00e0 maggiore dell'infiorescenza (fino a 80 fiori); i fiori inoltre (nella parte esterna) sono pi\u00f9 verdi e odorano sgradevolmente.\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2746677", "revid": "729019", "url": "https://it.wikipedia.org/wiki?curid=2746677", "title": "Bombardamento navale di Genova (1684)", "text": "Il bombardamento di Genova del 1684 fu un atto offensivo compiuto da una flotta di navi da guerra francesi, nei confronti della Repubblica di Genova, accusata di vari episodi indegni verso la Corte di Francia e perch\u00e9 ritenuta fedele all'alleanza con la Spagna e ostinata a considerare alla pari le corone dei due imperi avversari.\nCause e antefatti.\nIl Re Sole Luigi XIV, nelle sue \"Memorie\", riferendosi alle concessioni ottenute dalla Repubblica in Oriente nel 1666, scriveva:\nSuccessivamente nel 1672, durante la guerra tra Francia e Sette Province (gli attuali Paesi Bassi), un capitano di una nave da guerra olandese ormeggiata nel porto di Genova, appena uscito in mare aperto, non esit\u00f2 a predare diversi navigli francesi. La Corte di Francia attribu\u00ec ai Genovesi la responsabilit\u00e0 di quelle azioni, rivendicando un risarcimento danni, pena l'immediata rappresaglia contro le navi genovesi.\nQuesto avvenimento compromise ulteriormente le relazioni tra i due paesi, ma le efficaci azioni diplomatiche genovesi di Giovanni Battista Della Rovere e Paride Salvago, dimostrarono l'estraneit\u00e0 della Repubblica di Genova, ma furono ritenute inadeguate dal monarca francese, che ordin\u00f2 il sequestro dei navigli battenti bandiera di San Giorgio ormeggiati in Provenza, e azioni dirette nel Mar Ligure, che in pi\u00f9 occasioni causarono la risposta delle batterie costiere verso le navi francesi.\nAnche questi attacchi di artiglieria furono considerati offensivi dalla Corte francese, che a titolo di riparazione ne chiese la consegna, ma ci\u00f2 non fu accettato dalla Repubblica che convinsero gli Ambasciatori francesi a consegnare quattro bombardieri da punire in modo esemplare nella fortezza di Marsiglia.\nNel 1679 la flotta francese comandata dal signore di Mans, giunse al porto di Genova, trovando solo un'ostentata freddezza dei rappresentanti della Repubblica, ma l'indignazione del Re Sole crebbe quando seppe che le batterie del porto rimasero mute al cospetto delle insegne del Re di Francia. \nCi\u00f2 provoc\u00f2 una forte reazione francese che sulla via del ritorno bombardarono senza preavviso Sampierdarena con 3000 proiettili; i danni furono limitati e prevalentemente furono colpite ville di nobili usate per la villeggiatura.\nMa le mire del Re Sole non si accontentarono delle trattative diplomatiche, il suo consigliere privato, Le Noble, scriveva:\nLe ambizioni del Re quindi erano ben pi\u00f9 ampie, e coinvolgevano anche la Lombardia, nei piani di modificare i rapporti di forza con la Spagna rivale.\nI preparativi dell'attacco.\nNel 1681, in preparazione di un attacco in grande scala, il Re di Francia, invi\u00f2 fidati informatori nel territorio della Repubblica, con il compito di rilevare il posizionamento delle artiglierie e la disposizione delle difese urbane.\nDecine di esperti militari travestiti da pittori, ambulanti e religiosi, raccolsero informazioni su ogni aspetto difensivo della citt\u00e0; ogni batteria, guarnigione, forte, bastione fu appuntato, studiato e e tali informazioni furono passate all'inviato francese a Genova, Francesco di Sant Olon, che relazion\u00f2 lo stato delle difese genovesi alla Corte di Francia; e ne consigliava un vivo e violento attacco.\nIl sospetto della Repubblica, aument\u00f2 con la partenza di Sant Olon, via terra in concomitanza della stagione in cui le piogge erano d'impaccio al viandante, e con l'ammassarsi di una forte flotta al largo della Provenza. Nella citt\u00e0 l'ansia saliva.\nIl 5 maggio 1684 il Marchese di Seignelay, assunse il comando della formazione navale, raccolta vicino all'isola di Hyeres e forte di oltre 160 navi. La flotta salp\u00f2 il 12 maggio da Hyeres, raggiunse Alassio e Savona il 14, rispettando le formalit\u00e0 di saluto per non destare sospetto.\nLa situazione a Genova.\nGenova adott\u00f2 quindi preventivamente diverse misure di sicurezza, si affid\u00f2 il potere ad una giunta di otto componenti presieduta dal Doge Francesco Maria Imperiale Lercari, che per prima cosa chiese al Governatore di Milano una guarnigione di 1000 uomini di rinforzo.\nAl comando della difesa del territorio e dei comandi delle diverse milizie, il ruolo fu dato a don Carlo Tasso, Maestro di Campo Generale, furono inoltre riparate le mura costiere presso il Molo Nuovo, e trasferite le artiglierie, a difesa delle mura interne, a rafforzare le batterie costiere.\nMa il porto offriva comunque punti deboli, soprattutto intorno alla Lanterna.\nL'assedio.\nLa mattina del 17 maggio 1684, i genovesi poterono vedere davanti alla loro citt\u00e0, schierate 160 navi da guerra francesi, che formavano uno schieramento che andava dalla Lanterna alla foce del Bisagno. \nIn tutto dieci \"pallandre\" guardate ai lati da grosse imbarcazioni piene di moschettieri in assetto di guerra, erano pronte a far sentire il loro potere offensivo; e a mezzo miglio di distanza 20 galee e 16 vascelli con al centro la nave capitana minacciavano il porto pronte ad intervenire.\nOtto navi da trasporto, diciassette tartane e 72 imbarcazioni a remi per il rifornimento delle polveri da sparo per una flotta che contava in tutto 756 bocche da fuoco posizionate contro la Repubblica.\nIl giorno seguente, la Giunta di Guerra presieduta dal Doge di Genova, per ritardare il massiccio bombardamento, ordin\u00f2 al Maestro di Campo generale di intimare, con spari a salve, le navi nemiche ad allontanarsi, ma ci\u00f2 non ebbe alcun effetto, cos\u00ec alcuni tiri delle artiglierie costiere diressero il loro fuoco verso le pallandre francesi pi\u00f9 vicine, colpendone alcune e costringendo le altre a indietreggiare.\nLa risposta francese fu immediata, e verso sera, l'artiglieria navale francese mise in mostra la sua superiorit\u00e0, e se anche la risposta genovese fu rabbiosa, i pezzi di artiglieria costiera erano inefficaci e non crearono molti danni alla flotta del Re Sole.\nIl 19 maggio il bombardamento fu pi\u00f9 violento, e i nuovi mortai da 330\u00a0mm, furono una tragica scoperta per i genovesi, con il loro effetto devastante, terrorizzarono gli abitanti e crearono molti danni, colpendo il salone del Palazzo Ducale, che fin\u00ec devastato dalle fiamme in quanto usato come deposito polveri.\nLa Dogana fu distrutta, la casa di Colombo, palazzo San Giorgio, il Portofranco e le chiese di Sant'Andrea, Santa Maria in Passione e Santa Maria delle Grazie subirono gravi danni.\nMolte abitazioni e ville furono danneggiate, via san Bernardo, via Giustiniani e via Canneto subirono danni ingentissimi, e la notte tra il 19 e 20 maggio i tiri francesi non cessarono, e le temute pallandre, difese dall'oscurit\u00e0 dal tiro delle batterie genovesi, avanzarono verso la costa, allungando il loro tiro verso l'interno.\nIl Tesoro di S.Lorenzo e della Banca di San Giorgio, furono trasferiti al sicuro fuori dalla linea di fuoco, il Doge si trasfer\u00ec nei locali dell'Albergo dei Poveri, e Don Carlo Tasso ordin\u00f2 di trasferire quante pi\u00f9 truppe possibili nei luoghi dove era pi\u00f9 probabile uno sbarco, e operai e i camalli furono arruolati con il compito di intervenire per impedire crolli e incendi.\nIl 25 maggio furono affondati alcune imbarcazioni all'imboccatura del porto, per impedire il passaggio delle navi nemiche e prevenire uno sbarco, in citt\u00e0 erano ormai piovute circa 6.000 bombe, che: \nCos\u00ec scriveva Filippo Casoni, dopo il quarto giorno di cannoneggiamenti, ma la Repubblica di Genova tramite il tono orgoglioso del Doge Francesco Maria Imperiale Lercari, non accettarono le pesanti condizioni di resa, e rigett\u00f2 l'intimidazione, rispondendo che la repubblica non era disposta a trattare sotto il fuoco nemico.\nLo sbarco.\nPer tutta risposta il Marchese di Seignelay intensific\u00f2 il fuoco dei cannoni, prima di coordinare una simulazione di sbarco verso il litorale di levante, nei pressi della Foce, per distogliere le difese genovesi dal vero sbarco che avrebbe dovuto prendere terra fra Sampierdarena e la Lanterna.\nLe Milizie locali sbaragliarono le truppe che misero piede sul litorale della Foce, ma i 3.500 fanti, protetti dal fuoco di alcune pallandre, sbarcati a Sampierdarena misero a dura prova le difese della citt\u00e0. Solo l'intervento di volontari della val Polcevera mise, con un intenso fuoco di fucileria, in fuga i francesi che ripresero il largo.\nAlcuni di loro per\u00f2 dovettero fuggire a lungo verso l'interno, impossibilitati a riprendere il largo, per via del furore dei polceveraschi, come raccontato anni dopo dal sacerdote Giacomo Olcese:\nUna strenua resistenza.\nA nulla valsero l'imponente e sofisticato impiego dell'artiglieria, e la tattica di sbarco con l'utilizzo di oltre 4.000 fanti. La caparbiet\u00e0 e la tenacia della citt\u00e0, riusc\u00ec a non far cadere Genova in mano nemica. \nNonostante i chiari limiti delle batterie costiere, il cannoneggiamento fu sospeso il 29 maggio, quando la maggior parte della flotta riprese il mare in direzione di Tolone, desistendo dal tentativo in quanto le scorte di polvere da sparo e munizioni erano terminate, e lo sbarco fallito.\nGenova mostrava i segni del martellamento navale, oltre 16.000 bombe caddero sulla citt\u00e0, circa la met\u00e0 rimase inesplosa, circa un terzo degli edifici evidenzi\u00f2 danni anche ingenti; giacch\u00e9 la citt\u00e0 fu colpita fino al quartiere di Oregina dal tiro delle pallandre spintesi quasi alla costa.\nL'orgoglio dei Genovesi per\u00f2 non cess\u00f2 mai, venne eletta a protettrice della citt\u00e0 la santa Caterina Fieschi Adorno, subito iniziarono i lavori di ricostruzione per riportare la citt\u00e0 al consueto splendore e vennero iniziate subito opere di rafforzamento delle difese della citt\u00e0 e dell'ingresso del porto.\nIl poeta genovese Giovanni Battista Pastorini scrisse il sonetto \"\", che \u00e8 compreso nella raccolta \"Poesie\", che fu pubblicata postuma a Palermo, nel 1684.\nIl Doge Francesco Lercari, tratt\u00f2 l'arruolamento di 2.000 fanti svizzeri e 300 cavalli, il tratto dello sbarco fu al centro di attenzioni particolari di rafforzamenti antisbarco, si scavarono trinceramenti avanzati, nel tentativo di dissuadere ogni tentativo nemico futuro.\nLa Pace.\nNel timore di un nuovo attacco francese, il Governo della Repubblica di Genova, si rivolse perfino a papa Innocenzo XI per esortare Luigi XIV ad abbandonare i suoi progetti bellicosi nei confronti di Genova, anche per il timore della Santa Sede che un nuovo bombardamento avrebbe scosso le coalizioni diplomatiche, spingendo la Repubblica e la sua cerchia di alleanze a stringere commerci con paesi \"\"barbari dove non sono Chiese n\u00e9 Monasteri di vergini\", ossia i Turchi musulmani.\nCos\u00ec il compito fu affidato al cardinale Ranucci, rappresentante della Santa Sede a Parigi, che si rec\u00f2 alla corte del Re Sole:"}
{"id": "2746685", "revid": "15756", "url": "https://it.wikipedia.org/wiki?curid=2746685", "title": "Cremignane", "text": "Cremignane (\"Crimign\u00e0ne\" in dialetto bresciano) \u00e8 una piccola frazione del Comune di Iseo situata su una collina distante circa tre km in direzione Sud-Ovest.\nTale collina \u00e8 un raro esempio di un antichissimo conglomerato d'origine fluviale solcato e lisciato dal ghiacciaio dell'era quaternaria.\nStoria.\nIl nome \"Cremignane\" deriva forse da \"Gr\u00e9megn\" o \"greben\", cio\u00e8 luogo molto umido o terra arida e sterile. Il toponimo lascia intuire come la zona dovesse essere boscosa e acquitrinosa, tanto da essere considerata nel Medioevo una riserva di caccia e di pesca. Nell'alto Medioevo era abitato da una piccola comunit\u00e0 e un documento del 790 ricorda il nome di un monaco ribelle, Ardosino, specificandone la provenienza da Cremignane.\nNel secolo XI i cluniacensi stabilirono qui un priorato che era sotto le dirette dipendenze del papato.\nDal punto di vista ecclesiastico per\u00f2 dipendeva ancora dalla Pieve di Iseo, la quale vi inviava sacerdoti officianti. Con il declino del priorato, nel XII secolo, i beni della chiesa passarono alla Pieve di Iseo e poi inglobati nelle propriet\u00e0 della famiglia Coradelli che edific\u00f2 accanto alla chiesa un castello, del quale non rimane alcuna traccia.\nLa chiesa \u00e8 anche detta S. Pietro della Lama per la vicinanza delle torbiere e degli acquitrini che lambivano il paese. Inizialmente l'edificio religioso consisteva in una piccola cappella edificata, secondo padre Fulgenzio Rinaldi, autore nel 1685 del \"Monimenti Historiali dell'antico e nobile castello di Iseo\", negli stessi anni della costruzione di S.Andrea di Iseo (inizi VI secolo).\nUn edificio di culto di dimensioni probabilmente pi\u00f9 consistenti venne edificato fra il XV e il XVI secolo.\nFra il 1584 e il 1627 la chiesa assunse la funzione di cimitero per gli abitanti del borgo.\nL'attuale chiese venne riedificata, come ricorda una lapide, nel 1750 su un'area della Pieve di Iseo.\nL'unico altare conserva una pala datata 1729 e firmata da Antonio Paglia raffigurante una \"Madonna col Bambino e S. Pietro\". La chiesa venne adornata nel XIX secolo con stucchi e affreschi di Teosa (l'\"Assunta\" della cupola del presbitero) e Santo Cattaneo (\"Santi Andrea Apostolo, Giovanni Battista, Francesco d'Assisi, Giacomo Apostolo\" nei peducci della suddetta volta). Fu ampliata agli inizi del XX secolo e la decorazione venne continuata dal bergamasco Pietro Servalli allievo del Loverini con l'affresco \"La pesca miracolosa\" nella cupola della navata. La decorazione \u00e8 stata completata nel 1945 da Pietro Munzio Compagnoni e figlio.\nLa consacrazione dell'edificio \u00e8 avvenuta nel 1963."}
{"id": "2746693", "revid": "287204", "url": "https://it.wikipedia.org/wiki?curid=2746693", "title": "Parco nazionale di U Minh Ha", "text": "Il parco nazionale di U Minh Ha o U Minh inferiore (in vietnamita:\"V\u01b0\u1eddn qu\u1ed1c gia U Minh H\u1ea1\") \u00e8 un'area naturale protetta del Vietnam. \u00c8 stato istituito nel 2006 e occupa una superficie di 82,86 km\u00b2 nella provincia di C\u00e0 Mau, nel distretto di U Minh."}
{"id": "2746701", "revid": "76963", "url": "https://it.wikipedia.org/wiki?curid=2746701", "title": "Dilshad Vadsaria", "text": "Biografia.\nDilshad Vadsaria nasce a Karachi, in Pakistan, il 14 settembre del 1985 da padre pakistano e da madre portoghese. All'et\u00e0 di 6 anni si trasfer\u00ed con i genitori negli U.S.A e Vadsaria trascorse la sua infanzia in diverse citt\u00e0: Chicago, Richmond e Philadelphia. Ha studiato recitazione a New York.\nCarriera.\nLa carriera professionale di Vadsaria inizia nel 2006 quando ha una parte nel programma televisivo \"Vanished\" e una parte nel film Rapture. Ha poi ottenuto una parte che l'ha fatta conoscere al grande pubblico nello show televisivo della ABC \"Greek - La confraternita\", dove interpreta Rebecca Logan una delle sorelle della confraternita Zeta Beta Zeta. Inoltre appare nell'episodio della sesta stagione di \"NCIS\", \"Legend (parte 2)\".\nNel 2011 fa la parte di Kate nel film 30 Minutes or Less.\nVadsaria fa anche parte del cast del telefilm Revenge, dove interpreta Padma Lahari fidanzata di Nolan Ross e da lui nominata direttore finanziario della Nolcorp."}
{"id": "2746709", "revid": "15756", "url": "https://it.wikipedia.org/wiki?curid=2746709", "title": "Antiasmatico", "text": "I farmaci antiasmatici sono una categoria di farmaci impiegati nel trattamento dell'asma.\nFisiopatologia.\nL'asma viene definita come una malattia cronica infiammatoria delle vie aeree caratterizza da episodi ostruttivi (broncospasmo), da iperreattivit\u00e0 bronchiale e da reversibilit\u00e0 spontanea o dopo trattamento. Alla base degli episodi ostruttivi, spesso accompagnati da tosse secca e formazione di tappi di muco spessi e vischiosi nel lume bronchiale, vi \u00e8 la cosiddetta \"reazione precoce\", caratterizzata da una risposta broncocostrittiva immediata modulata dal rilascio di istamina, triptasi, proteasi, prostaglandine e leucotrieni (soprattutto C4 e D4). I meccanismi alla base della iperreattivit\u00e0 bronchiale sono invece di natura infiammatoria/infiltrativa. Lo stimolo antigenico ambientale porta ad un'infiammazione cronica delle strutture bronchiali con chemiotassi di linfociti ed eosinofili nel contesto della mucosa e della sottomucosa; si pu\u00f2 dunque ritenere che alla base della \"eccessiva\" reattivit\u00e0 dell'albero bronchiale vi sia un'infiammazione sottostante, diffusa e cronica. Tale considerazione \u00e8 confortata dal reperto anatomo-patologico che dimostra come il grado dell'infiammazione sottostante correli con l'entit\u00e0 della risposta di reazione immediata.\nMeccanismo d'azione.\nIn base al discorso precedente discorso fisiopatologico, possiamo distinguere i farmaci utilizzati nell'asma in due grandi categorie.\nFarmaci che agiscono sul broncospasmo.\nI farmaci che agiscono sul broncospasmo sono utilizzati in corso di attacco acuto provocando broncodilatazione e immediato sollievo dalla sintomatologia dispnoica. I farmaci pi\u00f9 efficaci e pi\u00f9 sicuri sono gli agonisti dei recettori adrenergici che agiscono innescando direttamente la broncodilatazione per effetto simpaticomimetico. Farmaci meno selettivi come l'adrenalina e la isoprenalina non vengono pi\u00f9 utilizzati per il trattamento dell'asma, in quanto possiedono eccessivi effetti collaterali cardiovascolari. L'adrenalina \u00e8 tuttora utilizzata in corso di shock anafilattico al fine di ripristinare rapidamente la perviet\u00e0 bronchiale.\nI farmaci attualmente utilizzati sono agonisti selettivi del recettore \u03b22 adrenergico, presente meno diffusamente nel sistema cardiovascolare ma considerevolmente espresso nell'albero bronchiale. Tra questi si possono distinguere farmaci\nTali composti vengono ad essere somministrati attraverso inalatori; mentre i primi trovano impiego nella drastica riduzione del broncospasmo durante l'episodio acuto, i secondi possono essere utilizzati sia come terapia immediata sia come agenti preventivi nei confronti di ricadute asmatiche.\nLe metilxantine, come la teofillina, teobromina e la caffeina sono impiegate in alternativa o in supporto agli agonisti \u03b22 adrenergici. Il principio d'azione delle metilxantine \u00e8 l'inibizione delle fosfodiesterasi e conseguente accumulo intracellulare di cAMP e di cGMP. Livelli elevati di cAMP sono responsabili della broncodilatazione. Tali composti sono divenuti via via in disuso a causa degli effetti collaterali cardiovascolari/nervosi (tachicardia, ipertensione, agitazione, tremore) e del miglior profilo terapeutico dei farmaci come il salmeterolo e formoterolo.\nFarmaci che agiscono sull'iperreattivit\u00e0 bronchiale.\nQuesta classe farmaceutica ha il target di ridurre il contesto infiammatorio sul quale di realizzano i fenomeni di iperreattivit\u00e0 bronchiale. Il cardine terapeutico \u00e8 rappresentato dai corticosteroidi, sia assunti per via inalatoria (minimizzazione dell'effetto sistemico), sia per via orale e, molto meno frequentemente, per via endovenosa. I corticosteroidi maggiormente utilizzati per via inalatoria sono:\nLa terapia con corticosteroidi \u00e8 riservata solo nei casi di asma lieve persistente, moderato e grave. Questa strategia terapeutica riduce la frequenza, la durata e l'intensit\u00e0 degli attacchi.\nFarmaci che possono essere utilizzati in alternativa ai corticosteroidi per via inalatoria sono gli inibitori della produzione dei leucotrieni (zileuton) e gli antagonisti recettoriali dei leucotrieni (montelukast e zafirlukast). La sospensione dei corticosteroidi a favore degli inibitori leucotrienici dovrebbe essere evitata nei soggetti con notevole eosinofilia.\nIl sodio cromoglicato e il nedocromil non hanno attivit\u00e0 broncodilatatrice diretta e devono essere evitati in corso di attacco acuto. L'assunzione di preparazioni aerolizzate \u00e8 invece indicata a scopo profilattico.\nUn anticorpo monoclonale chimerico anti-IgE, l'omalizumab, pu\u00f2 essere somministrato per via sottocutanea o endovenosa nei casi di asma moderato-grave riducendo la richiesta di corticosteroidi."}
{"id": "2746710", "revid": "599013", "url": "https://it.wikipedia.org/wiki?curid=2746710", "title": "Eva Janeva", "text": "Gioca nel ruolo di schiacciatrice nel .\nCarriera.\nIl debutto nella pallavolo di Eva Janeva avviene in tenera et\u00e0: a 11 anni infatti entra a far parte del settore giovanile del CSKA Sofia, mentre nella stagione 2003-04 fa il suo esordio nel massimo campionato bulgaro nella squadra del Levski Sofia; nel 2004 ottiene anche la prima convocazione nella nazionale della Bulgaria. Nello stesso anno lascia il CSKA e si trasferisce in Russia allo Stinol, squadra della Superliga russa.\nL'esperienza russa dura una sola stagione e nel 2005 viene ingaggiata dalla squadra francese del Racing Club de Cannes: con il club della Costa Azzurra vince cinque scudetti e altrettante Coppe di Francia; nel 2009 con la nazionale arriva la sua prima medaglia, ossia il bronzo nel European League, seguita poi da un argento nell'edizione successiva.\nNella stagione 2010-11 torna a giocare in Russia, nell'Omi\u010dka, trasferendosi nel campionato successivo alla Dinamo Mosca, con la quale si aggiudica la Coppa di Russia. Nella stagione 2012-13 viene ingaggiata dalle giapponesi delle JT Marvelous, che lascia nella stagione successiva per tornare a giocare nel Racing Club de Cannes, con cui vince nuovamente la Coppa di Francia e il campionato.\nNell'annata 2014-15 torna nuovamente in Russia, ingaggiata dalla Dinamo-Kazan, tuttavia a gennaio rescinde consensualmente il contratto col club e si trasferisce nella Divizia A1 rumena vestendo la maglia del CSM Bucarest. Nell'annata seguente approda in Cina, dove prende parte alla Volleyball League A col Tianjin, aggiudicandosi lo scudetto; conclusi gli impegni col club cinese, firma per il finale di stagione con l'\u0130lbank di Ankara, club impegnato nella Voleybol 1. Ligi turca.\nResta in Turchia anche nel campionato 2016-17, vestendo questa volta la maglia del , mentre nel campionato seguente torna in Cina per difendere i colori del Guangdong Hengda; rientra quindi in Europa, dove disputa la prima parte della stagione 2018-19 nell'Extraliga slovacca con la maglia del per trasferirsi quindi, dal gennaio 2019, al , in Liga Siatk\u00f3wki Kobiet polacca."}
{"id": "2746742", "revid": "26891", "url": "https://it.wikipedia.org/wiki?curid=2746742", "title": "Grimaldi Holding", "text": ""}
{"id": "2746749", "revid": "857138", "url": "https://it.wikipedia.org/wiki?curid=2746749", "title": "Piqua", "text": ""}
{"id": "2746752", "revid": "54253", "url": "https://it.wikipedia.org/wiki?curid=2746752", "title": "Giovanni Rinaldi", "text": "Biografia.\nGiovanni Rinaldi \u00e8 nato a Cerignola nel 1954, vive e lavora a Foggia, anche nell'ambito della comunicazione visiva e la produzione grafica editoriale.\nHa studiato all'Istituto della Comunicazione e dello Spettacolo del DAMS di Bologna e dal 1973 al 1976 ha svolto un'attivit\u00e0 di pratica e ricerca teatrale con il Gruppo di Drammaturgia 2 guidato da Giuliano Scabia, da cui \u00e8 nato il \"libro collettivo\" \"Il gorilla quadrum\u00e0no\" (Feltrinelli, Milano, 1974). \nIn seguito ha ideato e curato, con Paola Sobrero, dal 1976 al 1979 l\"'Archivio della Cultura di Base\" presso la Biblioteca Provinciale di Foggia, nell'ambito del quale ha realizzato ricerche di tipo antropologico.\nNe cura l'Archivio Di Vittorio, con la riorganizzazione di tutti i materiali per una catalogazione e digitalizzazione, da cui sono state realizzate mostre e audiovisivi.\nNel 2001, per conto dell'Amministrazione provinciale di Foggia ha progettato ILDOCK \"Centri Servizi e Documentazione Multimediali\" (Biblioteca Provinciale) di Foggia, al quale ha collaborato come consulente sino all'aprile 2002.\nNel 2002, con Enrico Messina, ha ideato il progetto teatrale e multimediale \"Braccianti\", \"la memoria che resta\", prodotto dalla Compagnia Armamaxa in coll. con le Province di Bologna e Foggia. Le Edizioni Aramir\u00e8 di Lecce, nel 2004, hanno riedito \"La memoria che resta. Vita quotidiana, mito e storia dei braccianti nel Tavoliere di Puglia\" (scritto con P. Sobrero), ricerca \"su una zona di bracciantato agricolo\" indicata come rilevante dall'Istituto Ernesto de Martino di Firenze; la ricerca su Giuseppe Di Vittorio \u00e8 stata ripresa dalla fiction \"Pane e libert\u00e0\".\nDal 2004 al 2007 ha collaborato con il compositore Umberto Sangiovanni, per la realizzazione delle sue opere \"La Controra\" e \"Calasole\", edizioni RAI Trade.\n\u00c8 autore, con il regista Alessandro Piva, di un progetto di ricerca di storia orale sull'accoglienza ai bambini negli anni '50 per la realizzazione di un cortometraggio, \"Pastanera\". Da questa ricerca \u00e8 nato il reportage narrativo \"I treni della felicit\u00e0. Storie di bambini in viaggio tra due Italie\" (Ediesse 2009). \u00c8 appunto la ricostruzione di alcuni aspetti della storia di bambini del sud in gravi condizioni economiche, che furono affidati (per mesi o anni) a famiglie contadine del nord, per iniziativa dell'UDI e del PCI nel dopoguerra (ricerca diffusa in Rai anche da Unomattina e da \"Fahrenheit\", Radiotre).\n\u00c8 fondatore e direttore dell'Associazione culturale \u201cCasa Di Vittorio\u201d, con la presidenza della sen. Baldina Di Vittorio."}
{"id": "2746755", "revid": "131358", "url": "https://it.wikipedia.org/wiki?curid=2746755", "title": "FC Naftan Novopolotsk", "text": ""}
{"id": "2746761", "revid": "339392", "url": "https://it.wikipedia.org/wiki?curid=2746761", "title": "Abdelwahed el-Sayed", "text": ""}
{"id": "2746763", "revid": "729019", "url": "https://it.wikipedia.org/wiki?curid=2746763", "title": "Sindrome di Eisenmenger", "text": "La sindrome di Eisenmenger \u00e8 la condizione di ipertensione polmonare conseguente a cardiopatia o vasculopatia congenita, in cui lo shunt sinistro-destro, causato da una comunicazione tra le circolazioni sistemica e polmonare, si inverte a causa di modificazioni dei vasi polmonari che causano ipertensione nel circolo polmonare.\nInsorge dopo i due anni di et\u00e0, in media verso i quattordici anni, e conduce spesso ad una morte improvvisa. Vi sono dei fattori di rischio per un aggravamento della sindrome, quali emorragie, febbre, vomito, diarrea, gravidanza e puerperio; la terapia consiste appunto nel porre particolare attenzione a questi rischi. In genere \u00e8 controindicato l'intervento chirurgico, e negli adulti si pu\u00f2 intervenire solo col trapianto di cuore e polmoni."}
{"id": "2746764", "revid": "1543377", "url": "https://it.wikipedia.org/wiki?curid=2746764", "title": "Piqua (Kansas)", "text": "Piqua \u00e8 una \"unincorporated area\" (o \"unincorporated community\"), ovvero zona non facente parte di una specifica municipalit\u00e0, situata nella contea di Woodson, in Kansas, Stati Uniti.\nLa comunit\u00e0 \u00e8 stata fondata come centro aggregato alla linea ferroviaria che attraversa la contea e ha preso il nome dalla omonima localit\u00e0 - Piqua - dell'Ohio.\nInoltre, Piqua \u00e8 la citt\u00e0 natale di Buster Keaton, attore, regista e sceneggiatore statunitense, tra i maestri del periodo del cinema muto classico.\nGeografia.\nLa latitudine di Piqua \u00e8 37.922N e la longitudine -95.535W.\n\u00c8 situata fra la U.S. Route 54 e la U.S. Route 75.."}
{"id": "2746765", "revid": "43204", "url": "https://it.wikipedia.org/wiki?curid=2746765", "title": "Tiligul Tiraspol", "text": ""}
{"id": "2746768", "revid": "767487", "url": "https://it.wikipedia.org/wiki?curid=2746768", "title": "Portiamo anche a spasso i cani", "text": "Portiamo anche a spasso i cani (\"\u2014We Also Walk Dogs\" nella versione originale) \u00e8 un racconto di fantascienza scritto da Robert A. Heinlein, pubblicato in \"Astounding Science Fiction\" nel luglio del 1941 con lo pseudonimo di Anson MacDonald. Venne inserita nella raccolta di storie brevi \"Le verdi colline della Terra\" (\"The Green Hills of Earth\", 1951) e successivamente ne \"La storia futura\" (\"The Past Through Tomorrow\", 1967).\n\u00c8 considerata l'opera maggiormente umoristica tra quelle prodotte dall'autore nel periodo prebellico.\nFa parte del ciclo della \"Storia futura\".\nStoria editoriale.\nScritto nel febbraio 1941 fu pubblicato per la prima volta nel numero di luglio 1941 della rivista \"Astounding Science Fiction\" con lo pseudonimo di Anson MacDonald.\nNe esistono diverse traduzioni in italiano, la prima di Roberta Rambelli \u00e8 stata pubblicata nel 1962 con il titolo Il fiore dell'oblio.\nQuella di Paolo Busnelli che si intitola \"Portiamo anche a spasso i cani\" \u00e8 stata pubblicata dalla Armenia Editore nel 1978 nella raccolta \"Le verdi colline della Terra. 10 racconti\" (\"The Green Hills of Earth\", 1951) e poi di nuovo nel 1980.\nQuella di Giuseppe Lippi pure intitolata \"Portiamo anche a spasso i cani\", \u00e8 stata pubblicata dalla Mondadori nel 1987 e nel 1998, nell'antologia \"La storia futura\".\nQuest'ultima \u00e8 basata sui testi sistemati da Heinlein, che ha apportato molte lievi modifiche alle opere del ciclo della \"Storia futura\" per aggiornarle e migliorarne la coerenza interna, in occasione dell'uscita della raccolta in volume \"The Past Through Tomorrow\" del 1967.\nTrama.\nAd una societ\u00e0 che fornisce vari servizi personali, come personal shopper o dog sitter o trovare una sede per le feste, viene fatta una richiesta impossibile: permettere una conferenza interplanetaria da tenersi sulla Terra, la cui forte gravit\u00e0 la rende inospitale per le altre razze che abitano il sistema solare.\nGran parte della storia \u00e8 dedicata non, come ci si potrebbe aspettare, alla scienza o all'ingegnerizzazione di un sistema di antigravit\u00e0, ma al come il pi\u00f9 grande fisico del mondo viene persuaso ad accettare il lavoro.\nSi scopre che desidera possedere un'antica ciotola di porcellana chiamata \"Il fiore dell'oblio\", che \u00e8 custodita in un museo e che ha il potere di umanizzare tutti i personaggi."}
{"id": "2746790", "revid": "3115", "url": "https://it.wikipedia.org/wiki?curid=2746790", "title": "Gum 20", "text": "Gum 20, nota anche come RCW 36, \u00e8 una nebulosa a emissione visibile nella costellazione delle Vele.\nSi osserva nella parte centrale della costellazione, circa 2\u00b0 a WSW della stella ; pu\u00f2 essere fotografata senza eccessive difficolt\u00e0 con l'ausilio di filtri attraverso un telescopio di media potenza. La sua declinazione fortemente australe comporta che dalle regioni boreali la sua osservazione sia particolarmente difficoltosa dalla fascia temperata inferiore, mentre a nord del 47\u00b0N \u00e8 sempre invisibile. Dall'emisfero australe invece \u00e8 osservabile per quasi tutte le notti dell'anno. Il periodo migliore per la sua osservazione nel cielo serale va da dicembre a maggio.\nGum 20 fa parte del Vela Molecular Ridge, un complesso sistema di nubi molecolari giganti situato alla distanza di 700-1000\u00a0parsec (2300-3300 anni luce) dal sistema solare; alla nube C di questo complesso \u00e8 associata la nebulosa Gum\u00a020.\nAll'interno della nebulosa sono attivi dei fenomeni di formazione stellare, provocata, secondo alcuni modelli dinamici, dallo scontro fra due nubi molecolari minori poste all'interno della grande nube G265.1+1.5. L'esistenza di tali fenomeni in Gum\u00a020 \u00e8 testimoniata dalla presenza di un giovane ammasso completamente oscurato dai gas e visibile solo all'infrarosso; quest'oggetto \u00e8 catalogato con la sigla RCW\u00a036\u00a0IR (o anche IRS\u00a034 o [BDB2003]\u00a0G265.14+01.45), ed \u00e8 formato da oltre 350 componenti stellari concentrate entro poco pi\u00f9 di 1' di diametro, equivalenti ad appena 1,5\u00a0parsec. Si tratta di uno degli ammassi aperti in formazione pi\u00f9 concentrati che si conoscano entro un raggio di 1000\u00a0parsec dal Sole; fra le sue componenti vi sono diverse stelle di grande massa, concentrate in massima parte al centro dell'ammasso, che presenta quindi segregazione di massa. L'et\u00e0 stimata per quest'oggetto \u00e8 di circa 2-3 milioni di anni. Fra le sue componenti pi\u00f9 massicce e luminose ve ne sono due, situate verso il suo centro, che sono state ritenute le fonti pi\u00f9 probabili di ionizzazione dei gas dell'intera nebulosa."}
{"id": "2746791", "revid": "2108263", "url": "https://it.wikipedia.org/wiki?curid=2746791", "title": "Guglielmo I di Hainaut", "text": "Origine.\nSecondo il capitolo n\u00b0 78a della \"Chronologia Johannes de Beke\" Guglielmo era il figlio maschio terzogenito del Conte di Hainaut e conte d'Olanda e di Zelanda, Giovanni e della moglie Filippa di Lussemburgo (1252-6 aprile 1311), figlia di Enrico V di Lussemburgo e Marguerite di Bar (1220-1275).&lt;br&gt;Ancora secondo il capitolo n\u00b0 78a della \"Chronologia Johannes de Beke\" Giovanni era il figlio maschio primogenito del conte titolare di Hainaut, Giovanni d'Avesnes (marito di Adelaide d'Olanda, come ci viene confermato dal paragrafo 7 della \"Genealogia Ducum Brabanti\u00e6 Heredum Franci\u00e6\") e della moglie Adelaide d'Olanda, che, sia secondo il capitolo n\u00b0 66a della \"Chronologia Johannes de Beke\" che il paragrafo 7 della \"Genealogia Ducum Brabanti\u00e6 Heredum Franci\u00e6\", Adelaide era la figlia secondogenita o terzogenita (femmina primogenita) del quindicesimo (secondo gli \"Annales Egmundani\", fu il tredicesimo) conte d'Olanda, Fiorenzo IV () e di Matilde di Brabante, che, sempre secondo la \"Genealogia Ducum Brabanti\u00e6 Heredum Franci\u00e6\" era la figlia femmina quartogenita del duca della Bassa Lorena, conte di Lovanio e primo duca di Brabante, Enrico I e di Matilde di Boulogne, che era faglia del conte di Boulogne, Matteo di Lorena, come conferma la \"Flandria Generosa (Continuatio Bruxellensis)\", che precisa che era la figlia femmina secondogenita ed era figlia della contessa di Boulogne, Maria, che secondo il cronista e monaco benedettino inglese, Matteo di Parigi, nel suo \"Matth\u00e6i Parisiensis, Monachi Sancti Albani, Chronica Majora, Vol. II\" era la figlia del re d'Inghilterra, Stefano di Blois e di Matilde di Boulogne.\nBiografia.\nSuo padre, Giovanni, che dal 1280 era conte di Hainaut, nel 1299, divenne anche conte d'Olanda e di Zelanda, dopo la morte, senza eredi, del cugino Giovanni I d'Olanda, avvenuta, secondo il capitolo 77b della \"Chronologia Johannes de Beke\", il 10 novembre 1299, ad Haarlem.&lt;br&gt;Ancor giovane, Guglielmo prese parte attiva alle lotte della sua famiglia contro la linea rivale dei Dampierre, che erano signori della contea delle Fiandre; dopo aver sconfitto i fiamminghi, nel 1300 e 1301, con l'aiuto del re di Francia, Filippo IV il Bello, nel 1302 i francesi furono sconfitti alla Battaglia degli speroni d'oro, a Courtrai, in cui perse la vita suo fratello, il primogenito, Giovanni; dato che il fratello secondogenito, Enrico, aveva abbracciato la vita ecclesiastica, Guglielmo divenne erede delle contee dell'Hainaut, dell'Olanda e della Zelanda.&lt;br&gt; I fiamminghi vennero infine sconfitto nel 1304 dalle flotte olandesi e francesi, al comando di Ranieri I di Monaco, nella battaglia navale di Zierikzee, in cui fu presente anche Guglielmo (questi avvenimenti sono raccontati dalla \"Chronologia Johannes de Beke\") e cos\u00ec, suo padre, Giovanni, riconquist\u00f2 il proprio potere di cui fu privato con il sopraggiungere della morte che lo colse il 22 agosto di quell'anno, appena dieci giorni dopo la vittoria; secondo la \"Chronologia Johannes de Beke\", Giovanni mor\u00ec il 12 settembre a Valenciennes, dove fu sepolto. Alla morte di Giovanni come conte di Hainaut, di Olanda e di Zelanda, gli succedette il figlio Guglielmo.\nNel 1315, dopo la morte di Filippo IV il Bello, dato che il conte delle Fiandre, Roberto non aveva reso omaggio al nuovo re, Luigi X di Francia, la guerra tra la Francia e le Fiandre riprese, col tentativo di occupare le Fiandre, da parte del re di Francia, Luigi X; ma l'esercito rimase impantanato nel fango autunnale delle Fiandre e rientr\u00f2 senza aver ottenuto molto; anche Guglielmo aveva partecipato con una flotta sul fiume Schelda, ma, quando venne a sapere che i francesi si erano ritirati, si limit\u00f2 ad incendiare alcune citt\u00e0 sulla riva del fiume.\nDivenuto conte, aveva posto fine agli abusi del clero e della nobilt\u00e0 in materia di imposizione fiscale. In data 21 marzo 1322 concesse agli abitanti di Genly il privilegio di venir regolati da una legge conforme a quella di Mons.\nIl 6 marzo 1323 a Parigi, sottoscrisse con Luigi I di Fiandra il Trattato di Parigi attraverso il quale vengono concluse tutte le dispute tra i Dampierres e gli Avesnes sulla Contea di Zelanda. Il trattato stabilisce che Luigi I rinuncia ai diritti feudali fiamminghi sulla Zelanda, sulle sue isole e le sue acque e riconosce il Conte d'Olanda quale Conte di Zelanda..\nNel 1326, Guglielmo aiut\u00f2, mettendo a disposizione la cavalleria dell'Hainaut la regina d'Inghilterra Isabella di Francia (cugina della di lui moglie Giovanna di Valois) ed il figlio, Edoardo a preparare una spedizione contro il re (e marito) Edoardo II ed il suo favorito Hugh le Despenser. Con l'occasione il futuro re d'Inghilterra Edoardo fu fidanzato alla figlia di Guglielmo, Filippa di Hainaut; che poi spos\u00f2 nel 1328.\nNel 1327, Guglielmo aiut\u00f2 Luigi I di Fiandra a sottomettere i fiamminghi in rivolta e combatt\u00e9 nella battaglia di Cassel (23 agosto 1328), che vide la sconfitta dei fiamminghi.\nNel 1334 riusc\u00ec a negoziare la pace fra Luigi I di Fiandra e Giovanni III di Brabante, in guerra da oltre due anni.\nAll'inizio della guerra dei cento anni si schier\u00f2 dalla parte del genero Edoardo III d'Inghilterra contro il proprio cognato Filippo di Valois, re di Francia e form\u00f2 una coalizione con il re d'Inghilterra, il duca di Brabante, il duca di Gheldria, l'arcivescovo di Colonia e il conte di Juliers, ma mor\u00ec poco dopo; secondo la \"Chronologia Johannes de Beke\", si ammal\u00f2 e mor\u00ec il 7 giugno 1337 e fu sepolto a Valenciennes. Alla morte di Guglielmo come conte di Hainaut, di Olanda e di Zelanda, gli succedette il figlio Guglielmo.\nMatrimonio e figli.\nIl 9 maggio 1305 Guglielmo aveva sposato Giovanna di Valois, la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI; Da Giovanna di Valois Guglielmo ebbe otto figli:\nDa una sua amante di nome Trude della famiglia van de Poule, Guglielmo ebbe un figlio illegittimo:&lt;br&gt;Mentre da altre diverse amanti di cui non si conoscono n\u00e9 il nome n\u00e9 gli ascendenti ebbe altri sei figli, illegittimi."}
{"id": "2746795", "revid": "363629", "url": "https://it.wikipedia.org/wiki?curid=2746795", "title": "Farmaci procinetici", "text": "I farmaci procinetici sono una categoria di farmaci in grado di stimolare selettivamente la funzione motoria intestinale.\nMeccanismo d'azione.\nI farmaci procinetici sono in grado di interagire con specifici recettori espressi lungo il tratto gastrointestinale. Tra questi, i pi\u00f9 importanti sono i recettori muscarinici per l'acetilcolina (agonismo), il recettore dopaminergico D2 (antagonismo), alcuni recettori (come il 5-HT3 e il 5-HT4) per la serotonina e, in grado minore, i recettori per la motilina (agonismo). Tali interazioni sono alla base nell'aumento della frequenza e/o della forza delle scariche peristaltiche. \nImpiego clinico.\nTutti i farmaci procinetici possono essere utilizzati nelle condizioni di stipsi croniche primitive o iatrogene (terapia con oppioidi). Trovano inoltre impiego nella sindrome da reflusso gastroesofageo e nelle sindromi dispeptiche.\nAlcuni farmaci, come il betanecolo, la neostigmina e la cisapride possono essere utilizzati per facilitare lo svuotamento gastrico in soggetti affetti da gastroparesi diabetica. Il domperidone, un procinetico largamente utilizzato in clinica, trova impiego nel reflusso gastroesofageo in et\u00e0 pediatrica e soprattutto nel controllo dell'emesi indotta dai farmaci antiparkinsoniani. Tuttavia, i soggetti che fanno uso di cisapride e di domperidone devono essere attentamente seguiti al fine di evitare la comparsa di effetti collaterali come la sindrome del QT lungo. L'eritromicina, un antibiotico della classe dei macrolidi trova impiego nella gastroparesi bench\u00e9 si sviluppi tolleranza molto precocemente.\nPrincipali farmaci.\nI farmaci maggiormente utilizzati sono:"}
{"id": "2746796", "revid": "119265834", "url": "https://it.wikipedia.org/wiki?curid=2746796", "title": "Episodi di Tre cuori in affitto (terza stagione)", "text": "La terza stagione della sitcom Tre cuori in affitto \u00e8 stata trasmessa negli Stati Uniti dal 12 settembre 1978 al 15 maggio 1979. Audra Lindley e Norman Fell lasciano il cast alla fine della stagione per dare vita allo spin-off \"I Roper\".\nGaleotto il raffreddore.\nTrama.\nJack finge di essere ammalato per poter incontrare una ragazza ma Linda, la sua fidanzata, rovina i suoi piani. \nZitta zitta.\nTrama.\nIn spiaggia si sta tenendo una manifestazione di nudisti e Janet, da tutti considerata irreprensibile, trova il coraggio di parteciparvi insieme alla signora Roper. \nPorno un corno.\nTrama.\nChrissy deve ricopiare a macchina un diario con contenuti piuttosto spinti. Il signor Roper legge qualche pagina e pensa che Chrissy abbia una cotta per lui.\nDigiuno digitale.\nTrama.\nPer dimostrare se sia maggiore la forza di volont\u00e0 degli uomini o quella delle donne, Jack e le ragazze scommettono su chi resister\u00e0 pi\u00f9 a lungo. \nLa bella e la bestia.\nTrama.\nLa signora Roper incontra in segreto Jerry, migliore amico di suo marito, per far riappacificare i due dopo un litigio. I ragazzi credono che l'incontro sia di tipo amoroso.\nSorella da guardia.\nTrama.\nJack concede la sua stanza a Jenny, sorella di Janet. Durante la notte, assonnato, entra per sbaglio nel suo letto. \nCaro Guru.\nTrama.\nChrissy viene irretita dalla predicazione di un guru truffatore.\nRimborso spose.\nTrama.\nLarry annuncia il suo matrimonio con Gloria ma Janet e Chrissy scoprono che la donna \u00e8 innamorata di Jack. \nDa un capo all'altro.\nTrama.\nChrissy deve accompagnare il suo capo in un viaggio di lavoro ma Jack e Janet pensano che l'uomo abbia secondi fini.\nTroppo cruda per una cotta.\nTrama.\nLaurie, una bambina in visita dai Roper, conosce Jack e se ne innamora. \nTutti furti.\nTrama.\nJack e Janet sono convinti che Chrissy sia affetta da cleptomania.\nLa festa in due party.\nTrama.\nI ragazzi vogliono organizzare una festa ma il signor Roper \u00e8 assolutamente contrario. Per questa ragione, la signora Roper litiga con lui e va via.\nResa presa sorpresa.\nTrama.\nA casa dei ragazzi si ripresenta Eleanor, la vecchia coinquilina di Janet e Chrissy. Jack crede che con il suo arrivo, lui dovr\u00e0 andare via.\nLeggere tra le rughe.\nTrama.\nJack sta frequentando la nipote dei Roper, Barbara, ma Janet e Chrissy credono che il ragazzo sia impegnato con la madre di Barbara, Martha, la zia della signora Roper.\nI discorsi del tubo.\nTrama.\nIl signor Roper, tramite i tubi dell'impianto idraulico, ascolta una conversazione e crede che Chrissy sia incinta.\nTentacoli.\nTrama.\nL'azienda presso cui Chrissy lavora sta organizzando un party e la ragazza chiede a Jack di occuparsi del catering.\nTipi di topi.\nTrama.\nJanet vede un topo in camera sua e si trasferisce nella camera di Jack, il quale ne approfitta per dormire con Chrissy.\nFelici e contanti.\nTrama.\nJack e Chrissy devono lasciare l'appartamento libero per Janet, la quale ha un appuntamento con un uomo, ma Jack si rompe una gamba cadendo dalle scale.\nIl torto e la torta.\nTrama.\nJack partecipa ad un importante concorso di pasticceria, ma Chrissy mangia il dolce che doveva presentare.\nFuori campo.\nTrama.\nIl signor Roper annuncia grandi cambiamenti per la festa del suo anniversario e i tre ragazzi credono che abbia intenzione di separarsi dalla moglie. Invece ha venduto lo stabile dove vivono.\nAffittasi cuoco.\nTrama.\nJack litiga con Janet e Chrissy e si mette al servizio di due coniugi, ma la signora Layton non sembra essere interessata alla cucina, ma a qualcos'altro, scaturando il voler ritornare a casa di Jack.\nEsagono tetragono.\nTrama.\nJack frequenta una nuova ragazza alla quale non riesce a confessare che convive con due donne. Ironicamente, anche la ragazza tiene nascosto di coabitare con due uomini."}
{"id": "2746797", "revid": "204391", "url": "https://it.wikipedia.org/wiki?curid=2746797", "title": "Procinetico", "text": ""}
{"id": "2746798", "revid": "204391", "url": "https://it.wikipedia.org/wiki?curid=2746798", "title": "Procinetici", "text": ""}
{"id": "2746799", "revid": "113757", "url": "https://it.wikipedia.org/wiki?curid=2746799", "title": "Val Pennavaira", "text": ""}
{"id": "2746801", "revid": "72396", "url": "https://it.wikipedia.org/wiki?curid=2746801", "title": "...Ich t\u00f6te mich jedesmal aufs Neue, doch ich bin unsterblich, und ich erstehe wieder auf; in einer Vision des Untergangs...", "text": "...Ich t\u00f6te mich jedesmal aufs Neue, doch ich bin unsterblich, und ich erstehe wieder auf; in einer Vision des Untergangs... \u00e8 l'album di debutto della band darkwave tedesca Sopor Aeternus &amp; The Ensemble of Shadows, prodotto nel 1994."}
{"id": "2746820", "revid": "98077", "url": "https://it.wikipedia.org/wiki?curid=2746820", "title": "Paolo Tonti", "text": "Detentore di un immenso patrimonio, dispose che alla sua morte gran parte delle sue fortune fosse destinata alla costruzione della nuova cattedrale di Cerignola, edificata fra il 1873 e il 1934 e nota oggi come \"duomo Tonti\".\nBiografia.\nEra l'unico figlio maschio di Francesco Paolo, proprietario terriero di origine coratina che aveva preso in affitto vasti appezzamenti, coltivandoli a grano e avena e destinandoli in parte all'allevamento bovino, ovino ed equino e di Carmela Durante, appartenente al ceto possidente di Cerignola che gli aveva portato una ricca dote. \nTrasferitosi in giovane et\u00e0 da Cerignola a Napoli presso uno zio, ivi ebbe un'educazione rivolta pi\u00f9 alle occasioni della sociabilit\u00e0 che all'acquisizione di una professionalit\u00e0 specifica.\nAlla prematura morte del padre, nel 1803, Francesco ne eredit\u00f2 tutti i beni per un valore di 300.000 ducati fra terreni, masserie e propriet\u00e0 immobiliari, prevalendo con una lunga vertenza giudiziaria sulle aspirazioni delle due sorelle e di uno zio canonico. \nNel 1804 spos\u00f2 Maria Aloisia Chiomenti, figlia appena tredicenne di un ricco commerciante di Cerignola. Pochi mesi dopo la coppia si separ\u00f2. Pretesto furono i modi rozzi del Tonti, ma un ruolo non secondario fu giocato dal tentativo di suo suocero di servirsene per alcuni affari nella citt\u00e0 di Napoli. Descritto come superbo, fiero, astuto, orgoglioso, privo di cultura, infatti a stento era in grado di esprimersi in italiano ma si avvaleva del suo denaro. Viveva in gran lusso, conducendo per lunghi periodi vita mondana a Napoli, dove si era trasferita sua sorella. Aveva come passatempo quello di ostentare la sua ricchezza e frequentava ristoranti e caff\u00e8 dove spesso pagava il conto per gli avventori occasionali.Qui gli fu attribuito il nomignolo di \"Signore di Cerignola\".\nCome il padre, si dedic\u00f2 all'agricoltura e all'allevamento e, grazie ad una serie di annate favorevoli, pot\u00e9 accumulare una fortuna di circa 500.000 ducati. Per la sua spregiudicatezza nel condurre gli affari fu a pi\u00f9 riprese coinvolto in vicende giudiziarie che determinarono arresti e sequestri di beni. \nGrazie al suo potere economico, fu nominato presidente del consiglio provinciale di Foggia.\nAlla sua morte, avvenuta il 7 marzo 1855, lasci\u00f2 ai poveri la maggior parte del suo patrimonio. Nel testamento, redatto il 3 marzo, pochi giorni prima della morte, destin\u00f2 100.000 ducati per la costruzione di una nuova cattedrale nella citt\u00e0 di Cerignola e nomin\u00f2 esecutori testamentari il vescovo della diocesi e l'Intendente della Provincia ."}
{"id": "2746821", "revid": "628767", "url": "https://it.wikipedia.org/wiki?curid=2746821", "title": "Distretto di Ilam", "text": " \nIl distretto di Ilam (in nepalese \u0907\u0932\u093e\u092e \u091c\u093f\u0932\u094d\u0932\u093e|\u0907\u0932\u093e\u092e \u091c\u093f\u0932\u094d\u0932\u093e ) \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1. \nIl capoluogo \u00e8 la citt\u00e0 di Ilam.\nGeograficamente il distretto appartiene alla zona collinare delle Mahabharat Lekh.\nIl principale gruppo etnico presente nel distretto sono i Rai.\nMunicipalit\u00e0.\nIl distretto \u00e8 diviso in dieci municipalit\u00e0, quattro urbane e 6 rurali."}
{"id": "2746825", "revid": "594360", "url": "https://it.wikipedia.org/wiki?curid=2746825", "title": "Eric Mun", "text": ""}
{"id": "2746826", "revid": "6923", "url": "https://it.wikipedia.org/wiki?curid=2746826", "title": "Ugliancaldo", "text": "Ugliancaldo \u00e8 una frazione del comune italiano di Casola in Lunigiana, nella provincia di Massa-Carrara, in Toscana.\nGeografia fisica.\nTerritorio.\nI boschi attorno al paese sono in prevalenza formati da castagni.\nClima.\nIl clima del posto \u00e8 piuttosto mite d'estate mentre d'inverno la temperatura pu\u00f2 scendere al di sotto dello zero.\nStoria.\nIl borgo di Ugliancaldo deve probabilmente il suo nome a quello di un gentilizio romano, \"Ulius\". Situato a dominio delle valli del Lucido e del Tassonaro, si possono godere suggestivi panorami. Il feudo fu un fiorente centro artigianale, prima sotto i Malaspina di Fosdinovo e del Castel dell'Aquila di Gragnola e poi dal 1418 sotto Firenze.\nMonumenti e luoghi d'interesse.\nGli elementi di maggiore interesse della frazione sono l'antica porta trecentesca nella parte vecchia del borgo, la chiesa di Sant'Andrea del XV secolo e l'oratorio di San Rocco (XVIII secolo)."}
{"id": "2746829", "revid": "1444886", "url": "https://it.wikipedia.org/wiki?curid=2746829", "title": "Capo della polizia - direttore generale della pubblica sicurezza", "text": "Il capo della polizia - direttore generale della pubblica sicurezza in Italia \u00e8 una figura facente parte dell'amministrazione della pubblica sicurezza, in particolare \u00e8 il vertice della Polizia di Stato e dirige il Dipartimento della pubblica sicurezza.\nStoria.\nIl capo della polizia era il comandante del Corpo delle Guardie di Pubblica Sicurezza e dei funzionari civili della P.S. ed era al vertice della Direzione generale della Pubblica Sicurezza del ministero dell'interno. Nel 1976 il prefetto Giuseppe Parlato fu il primo poliziotto chiamato a fare il Capo della Polizia.\nCon la riforma e la smilitarizzazione della polizia, avviata con la Legge 1\u00ba aprile 1981, n. 121, il ruolo diviene quello di Capo della Polizia di Stato e direttore generale della pubblica sicurezza, al vertice dell'omonimo dipartimento.\nNomina.\nL'incarico \u00e8 ricoperto da un prefetto, proveniente dai ruoli prefettizi o che ha rivestito la qualifica di Dirigente generale di pubblica sicurezza. A norma dell'articolo 5 della Legge 1\u00ba aprile 1981, n. 121, il Capo della polizia - direttore generale della pubblica sicurezza \u00e8 nominato con decreto del Presidente della Repubblica, previa deliberazione del\nConsiglio dei ministri, su proposta del Ministro dell'interno.\nCompiti.\nTra i compiti del capo della polizia vi \u00e8 quello di gestire il Corpo sotto il profilo burocratico, garantirne il buon andamento, rappresentare l'Istituzione presso il capo dello Stato, il governo e altri organi costituzionali italiani o esteri.\nDirige il dipartimento della Pubblica sicurezza e coordina, dal punto di vista tecnico-operativo, le forze di polizia italiane; presenzia inoltre alle cerimonie di giuramento degli allievi commissari, ispettori e agenti, nonch\u00e9 alle celebrazioni degli anniversari e le feste del Corpo.\nVice direttori generali.\nPer ottemperare alle proprie funzioni viene coadiuvato da tre vicecapi, anch'essi provenienti dal Corpo prefettizio.\nPer il vice capo - vicario \u00e8 anche prescritta l'avvenuta appartenenza, prima dell'accesso alla carriera prefettizia, alla Polizia di Stato.\nRuolo.\nIl capo della Polizia dirige la Polizia di Stato ed \u00e8 contemporaneamente il responsabile del Dipartimento della pubblica sicurezza del Ministero dell'interno, attraverso il quale coordina l'azione di tutte le forze di polizia (oltre alla Polizia di Stato, l'Arma dei carabinieri, la Guardia di finanza e la Polizia penitenziaria).\nA lui rispondono direttamente:\nAttraverso il vice direttore generale - direttore centrale della polizia criminale:"}
{"id": "2746833", "revid": "767487", "url": "https://it.wikipedia.org/wiki?curid=2746833", "title": "Enrico Fagnoni", "text": "Biografia.\nSi diploma giovanissimo all'\"Accademia di chitarra classica\" di Milano passando poi allo studio del basso elettrico sotto la guida di Patrick Djivas (PFM) e successivamente del contrabbasso. Viene iniziato al jazz e all'improvvisazione libera da G\u00fcnter Sommer e Barre Phillips.\nNel 1992 sviluppa un metodo per applicare la tecnica della scrittura antonimica alla musica e insieme a OpLePo pubblica l'album \"Musica Antonimica\"."}
{"id": "2746834", "revid": "2014155", "url": "https://it.wikipedia.org/wiki?curid=2746834", "title": "Beatrice di Savoia", "text": "Con il nome di Beatrice di Savoia sono note:"}
{"id": "2746837", "revid": "287204", "url": "https://it.wikipedia.org/wiki?curid=2746837", "title": "Serie A 1946 (pallanuoto maschile)", "text": "La Serie A 1946 fu la ventisettesima edizione della massima serie del campionato italiano maschile di pallanuoto, e la prima edizione dopo i tre anni di interruzione per motivi bellici. Il torneo fu vinto per la seconda volta nella storia dalla Rari Nantes Camogli.\nModalit\u00e0 del torneo.\nAl torneo parteciparono quattordici squadre, ma solo dieci delle quali effettive visto la rinuncia di quattro squadre. Il torneo fu disputato attraverso due gironi all'italiana solo andata. Le prime tre squadre di ogni girone furono ammesse alla finale, cio\u00e8 un altro girone all'italiana.\nSemifinali.\nGruppo A.\nLe partite del Gruppo A furono giocate a Milano. Si qualificarono per la fase finale Florentia, Olona e Triestina.\nGruppo B.\nLe partite del Gruppo B furono giocate a Napoli. Si qualificarono per la fase finale Napoli, Lazio e Camogli.\nFinale.\nLe partite della finale furono giocate a Rapallo. La vincitrice fa la Rari Nantes Camogli.\nVerdetti"}
{"id": "2746841", "revid": "1543377", "url": "https://it.wikipedia.org/wiki?curid=2746841", "title": "Trasformazione di Weyl", "text": "In fisica teorica, una trasformazione di Weyl \u00e8 un riscalamento locale del tensore metrico:\nche produce una nuova metrica nella stessa classe conforme.\nSi dice che una teoria invariante per questa trasformazione \u00e8 conforme o che possiede la simmetria di Weyl. La simmetria di Weyl \u00e8 un'importante simmetria nella teoria di campo conforme. Ad esempio, \u00e8 una simmetria dell'azione di Polyakov.\nL'ordinaria connessione di Levi-Civita e l'associata connessione spinoriale non sono invarianti per trasformazioni di Weyl. Si pu\u00f2 definire un'appropriata connessione di Weyl, invariante per trasformazioni di Weyl, che \u00e8 un modo di specificare la struttura di una connessione conforme.\nUna quantit\u00e0 formula_2 ha peso conforme \"k\" se, per una trasformazione di Weyl di parametro formula_3, si trasforma come\nSia formula_5 la 1-forma associata alla connessione di Levi-Civita di \"g\". Introduciamo una connessione che dipende anche dalla 1-forma iniziale formula_6\nAllora formula_8 \u00e8 covariante e ha peso conforme formula_9."}
{"id": "2746845", "revid": "29160778", "url": "https://it.wikipedia.org/wiki?curid=2746845", "title": "Avidit\u00e0", "text": ""}
{"id": "2746850", "revid": "466539", "url": "https://it.wikipedia.org/wiki?curid=2746850", "title": "Dorothy Stratten", "text": "Biografia.\nLa sua famiglia era di origine olandese: i genitori di Dorothy, Simon e Peternella (detta Nelly), si sposarono a Leida nei Paesi Bassi nel 1954 ed emigrarono poco dopo in Canada. Dorothy aveva due fratelli, John Arthur (nato nel 1961) e Louise Beatrice Stratten (nata nel 1968). Il padre Simon ben presto lasci\u00f2 la casa e si rispos\u00f2, cos\u00ec Nelly fu costretta a provvedere alla famiglia da sola, ma fatic\u00f2 non poco a trovare un lavoro che venisse pagato decentemente. Dorothy e la sua famiglia in quel periodo vivevano a Coquitlam, un sobborgo di Vancouver.\nA causa della precaria situazione economica familiare, Dorothy si trov\u00f2 un lavoro a soli 14 anni, e fu proprio nel \"Dairy Queen\" dove fu assunta che incontr\u00f2 Paul Snider, un impresario pi\u00f9 vecchio di lei di nove anni. Folgorato dalla bellezza della giovane e biondissima Dorothy, Paul inizi\u00f2 un assiduo corteggiamento, la convinse a posare per delle foto e ne mand\u00f2 alcune alla rivista \"Playboy\", che nel 1978 cercava una Playmate per celebrare i 25 anni della rivista.\nDorothy non vinse il concorso, ma Hugh Hefner ed i suoi collaboratori rimasero cos\u00ec colpiti dalle foto della ragazza che le proposero di andare a Los Angeles e posare per dei servizi fotografici. Dorothy si trasfer\u00ec in California e divenne una delle Playmate pi\u00f9 famose, conquistando il titolo di Playmate del mese agosto 1979 e quello di Playmate dell'anno 1980 (titolo che le frutt\u00f2 250.000 dollari dell'epoca in premi e riconoscimenti). Nel frattempo, il suo fidanzato e manager Paul Snider la raggiunse in California e i due si sposarono a Las Vegas il 1\u00ba giugno 1979.\nDorothy debutt\u00f2 nel cinema da protagonista in \"Autumn Born\" (un film a basso costo di produzione canadese), \"Americathon\" e un episodio della serie \"Buck Rogers\". La vera occasione arriv\u00f2 quando Peter Bogdanovich la scrittur\u00f2 nel suo film \"...e tutti risero\", accanto a un cast di grandi attori come Audrey Hepburn e Ben Gazzara. Durante le riprese del film, Dorothy Stratton e Peter Bogdanovich si innamorano e andarono a vivere insieme.\nSnider, ossessionato dalla ex compagna, uccise Dorothy il 14 agosto 1980 e si suicid\u00f2 subito dopo. Dorothy \u00e8 sepolta al Westwood Village Memorial Park Cemetery di Los Angeles, cimitero in cui riposa anche Marilyn Monroe."}
{"id": "2746855", "revid": "123063279", "url": "https://it.wikipedia.org/wiki?curid=2746855", "title": "Operatore socio-assistenziale", "text": "L\u2019operatore socio-assistenziale (in acronimo \"OSA\") \u00e8 una figura professionale prevista in Italia.\nLa figura - che ha sostanzialmente sostituito le vecchie figure del personale sanitario ausiliario prevista dal D.P.R. 27 marzo 1969 n. 128 (\"\"Ordinamento interno dei servizi ospedalieri\") - venne istituita dalla Conferenza Stato-Regioni con l'accordo del 22 febbraio 2001 (\"Accordo tra il Ministero della Sanit\u00e0, il Ministero per la solidariet\u00e0 sociale, le Regioni e le province autonome di Trento e Bolzano\"\").\nCaratteristiche.\nNella tassonomia Istat delle \"Professioni qualificate nei servizi sanitari\" si legge \"Ausiliario di assistenza per anziani\" o \"Ausiliario socio-assistenziale\" che non va confuso con l'\"Operatore Tecnico addetto all'Assistenza\" n\u00e9 con l'operatore socio sanitario che \u00e8 riferita a un \"profilo\", mentre quella di ausiliare \u00e8 riferita ad una \"qualifica\".\nLavora nel campo dell'assistenza di persone non autosufficienti, ad esempio in case di riposo, comunit\u00e0 alloggio per minori con disabilit\u00e0 e per tossicodipendenti, centri diurni per anziani, asili nido e scuole dell'infanzia.\nLa figura, in forza di una specifica formazione, basandosi sulla capacit\u00e0 di relazionarsi correttamente, attua un intervento diretto con l'utente (individuo, nucleo familiare o gruppo di pari) al fine di recuperare quelle risorse necessarie all'acquisto di una propria autonomia in supporto della vita quotidiana. Inoltre svolge servizi di assistenza domiciliare ad anziani, portatori di handicap o nuclei familiari in difficolt\u00e0.\nFormazione e competenze.\nIn Italia l'impiego dell'ausiliare socio assistenziale \u00e8 demandato sia agli enti pubblici che a quelli privati, di tipo parificato, che tramite un tirocinio, svolto durante uno dei corsi di formazione tenuti presso l'ente, \u00e8 accettato come referenza dal datore di lavoro. Negli enti pubblici, al contrario, \u00e8 accettato solo previo concorso e solo se si dimostra di aver seguito un corso svolto presso gli enti locali e a determinate condizioni.\nObiettivi fondamentali dell'attivit\u00e0 dell'ausiliario socio-assistenziale sono:"}
{"id": "2746862", "revid": "1728", "url": "https://it.wikipedia.org/wiki?curid=2746862", "title": "Gaetano Recchi (1798-1856)", "text": "Biografia.\nGaetano Recchi, figlio di Luigi e Chiara Bonaccioli vedova Scutellari, rimase quando era ancora bimbo orfano di padre. Frequent\u00f2 il Liceo di Ferrara ed in seguito i collegi di Bologna e Siena.\nSi iscrisse alla facolt\u00e0 di Giurisprudenza dell'Universit\u00e0 di Ferrara ma abbandon\u00f2 gli studi prima di raggiungere la laurea; si dedic\u00f2 tuttavia allo studio di una infinit\u00e0 di materie, dalla letteratura alla storia, dalla geografia all'economia, dalla lingua francese alla tedesca, all'inglese. Riusc\u00ec ad amministrare le sostanze ereditate dal padre con intelligenza, risollevando il patrimonio familiare che era gravato di debiti. Nel frattempo, con l'avallo della madre, cominci\u00f2 a viaggiare per visitare Roma e le principali citt\u00e0 italiane.\nNel 1829 pubblica il suo primo intervento sulla condizione dell'insegnamento a Ferrara: in questa opera Recchi rileva come la giovent\u00f9 arrivi impreparata al mondo di lavoro, a causa di uno squilibrio nei programmi scolastici nei quali si predilige lo studio del latino e della retorica a scapito delle materie storiche e scientifiche, con la conseguenza che i giovani spesso si trovano costretti a cercare occupazione nelle amministrazioni pubbliche. Da questa analisi Recchi sostenne l'idea di istituire scuole tecniche, commerciali e agrarie.\nSi susseguirono negli anni seguenti la pubblicazione di saggi sull'utilit\u00e0 di un canale navigabile per collegare Ferrara all'Adriatico, un saggio sui pozzi artesiani, sull'agricoltura e la necessit\u00e0 di una zona di libero scambio per i prodotti agricoli nell'area italiana e su una possibile linea ferroviaria tra Ancona ed il modenese.\nDurante i moti del 1830-1831 Recchi si impegn\u00f2 nell'azione politica partecipando ai moti che si svilupparono nell'area emiliana. Assunse l'incarico di segretario del governo provvisorio insurrezionale che si sostitu\u00ec al potere pontificio, decretando riforme e preparandosi alla formazione di uno Stato delle Province Unite. Purtroppo, il 6 marzo con il ritorno del potere pontificio l'esperienza liberale si conclude e Gaetano Recchi fu costretto a fuggire in esilio in Francia, dove rimase fino al provvedimento di perdono concesso da Gregorio XVI.\nDopo alcuni anni di vita ritirata, dedicata prevalentemente agli studi agricoli, nel maggio 1838 Recchi fu, assieme al conte Alessandro Masi, tra i fondatori della locale Cassa di Risparmio di Ferrara - una delle prime dello Stato Pontificio e d'Italia - che inizi\u00f2 la sua attivit\u00e0 il 5 febbraio 1839.\nGaetano Recchi venne chiamato nel 1847 a rappresentare Ferrara nella Consulta di Stato, un organismo aperto ai laici istituito il 14 ottobre da Pio IX. Composto da ventisei membri, era incaricato di coadiuvare la gestione della cosa pubblica, fino a quel momento di competenza esclusiva del clero. A Recchi venne affidata la presidenza della Sezione finanze.\nLa Consulta ebbe vita breve perch\u00e9 i moti del 1848 erano ormai prossimi a travolgere le istituzioni e le innovazioni che erano state accolte dal favore popolare, sebbene fossero ispirati al massimo della moderazione, della cautela e della prudenza. Il 12 febbraio 1848 il governo presieduto dal cardinale Bofondi effettu\u00f2 un rimpasto sostituendo alcuni prelati con laici, ma la proclamazione della Seconda Repubblica Francese provoc\u00f2 nuove agitazioni nello Stato Pontificio e la conseguente caduta del governo. Il 10 marzo tocc\u00f2 al cardinale Antonelli l'incarico di formare il nuovo governo con un maggior numero di laici tra i componenti. A Gaetano Recchi fu affidato il ministero degli Interni e quindi, nella sostanza se non nella forma, la direzione del governo.\nMentre Recchi e il suo governo premevano perch\u00e9 lo Stato Pontificio si decidesse a entrare nella Prima guerra di indipendenza italiana a fianco del Regno di Sardegna, diversa era la volont\u00e0 di Pio IX, che pronunci\u00f2 la famosa allocuzione \"Non semel\" (29 aprile). Il governo si dimise immediatamente. Gli succedette quello guidato da Terenzio Mamiani (4 maggio 1848). Nel mese successivo Gaetano Recchi venne nominato membro della Camera Alta del Parlamento dello Stato della Chiesa, ma la forte delusione provata per la decisione del Papa lo indusse a ritirarsi a vita privata e a non prendere pi\u00f9 parte ai lavori del Consiglio e a non accettare la nomina a ministro offertagli qualche mese dopo da Pellegrino Rossi."}
{"id": "2746863", "revid": "838137", "url": "https://it.wikipedia.org/wiki?curid=2746863", "title": "Connessione spinoriale", "text": "In geometria differenziale e in fisica matematica, una connessione spinoriale \u00e8 una connessione su un fibrato spinoriale. \u00c8 indotta, in modo canonico, dalla connessione di Levi-Civita. Pu\u00f2 anche essere vista come il campo di gauge generato da una trasformazione di Lorentz locale.\nDefinizione.\nLa connessione spinoriale \u00e8 data da\ndove formula_2 \u00e8 la connessione di Levi-Civita e gli formula_3 sono i campi di riferimento di Lorenzt locali. Indici latini indicano il riferimento di Lorentz locale, mentre indici greci indicano le coordinate generali."}
{"id": "2746874", "revid": "1543377", "url": "https://it.wikipedia.org/wiki?curid=2746874", "title": "Vlad IV C\u0103lug\u0103rul", "text": "Vlad IV il Monaco (\"C\u0103lug\u0103rul\"), era il pio fratello di Vlad l'Impalatore, nato dall'unione tra Vlad II Dracul e C\u0103ltuna, la figlia di un boiaro transilvano poi chiusasi in convento, sposato con Madeleine Amelie Bisaillon con la quale ebbe 4 figli.\nLa prima menzione di Vlad il Monaco nella cronaca rumena \u00e8 databile alla parentesi 1457-1460 durante la quale Vlad l'Impalatore stava consolidando il suo dominio sulla Valacchia combattendo Dan III dei D\u0103ne\u0219ti. Vlad il Monaco si sarebbe insediato ad Alma\u0219, fidando sull'appoggio di alcuni boiari scontenti di suo fratello e dei mercanti sassoni della comunit\u00e0 di Bra\u0219ov (Transilvania). Nel 1460 Vlad il Monaco spar\u00ec dalle vicende valacche, quando le terre di Alma\u0219 furono sede di uno dei pi\u00f9 cruenti e famosi eccidi perpetrati da suo fratello, l'Impalatore.\nIl nome di Vlad C\u0103lug\u0103rul riapparve nel 1481, quando il Dr\u0103cule\u0219ti venne eletto voivoda come Vlad IV di Valacchia. L'ascesa al potere del pio figlio di \"Dracul\" segn\u00f2 la riscossa della stirpe dopo il periodo di anarchia che aveva visto il dominio della Valacchia conteso tra Basarab III Laiot\u0103 cel B\u0103tr\u00e2n, gi\u00e0 avversario dell'Impalatore e del fratello Radu III cel Frumos, e Basarab IV \u021aepelu\u0219 cel T\u00e2n\u0103r nel biennio 1475-1477.\nVlad C\u0103lug\u0103rul venne spodestato dopo pochi mesi da Basarab \u021aepelu\u0219 cel T\u00e2n\u0103r ma entro il 1482 riguadagn\u00f2 il potere, mantenendolo fino al 1495, anno della sua morte. Il lungo regno del Dr\u0103cule\u0219ti fu dovuto alla sua alleanza con il potente voivoda Stefano III di Moldavia. Alla morte di Vlad, il trono pass\u00f2 a suo figlio, Radu IV cel Mare, che regn\u00f2 fino al 1508, quando venne spodestato dal cugino Mihnea cel R\u0103u, figlio di Vlad l'Impalatore.\nRicordato come fondatore di chiese e monasteri, Vlad C\u0103lug\u0103rul ha certamente contribuito alla realizzazione in pietra della Chiesa di San Nicola a Bra\u0219ov nel 1495."}
{"id": "2746875", "revid": "287204", "url": "https://it.wikipedia.org/wiki?curid=2746875", "title": "New York Knicks 1994-1995", "text": "La stagione 1994-95 dei New York Knicks fu la 46\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 55-27. Nei play-off vinsero il primo turno con i Cleveland Cavaliers (3-1), perdendo poi la semifinale di conference con gli Indiana Pacers (4-3)."}
{"id": "2746879", "revid": "729019", "url": "https://it.wikipedia.org/wiki?curid=2746879", "title": "Shenyang J-XX", "text": "Lo Shenyang J-XX \u00e8 un programma per un aereo da caccia stealth di quinta generazione attualmente in sviluppo in Cina ad opera dello Studio 611.\nPare sia un bireattore con configurazione alare delta canard con elevate caratteristiche di invisibilit\u00e0, supercruise e maneggevolezza, Il design dovrebbe trarre parzialmente ispirazione dal Mig 1.44 e dal Nortrop YF-23.\nTra le caratteristiche innovative figurerebbero un radar AESA a scansione elettronica sviluppato localmente, una stiva interna, un'interfaccia digitale e un sistema di vettori di spinta.\nIl primo volo \u00e8 previsto per il 2012 e l'entrata in servizio tra il 2017 e il 2019. La denominazione \u00e8 provvisoria; alcune fonti riportano J-13, J-14 o J-20."}
{"id": "2746880", "revid": "287204", "url": "https://it.wikipedia.org/wiki?curid=2746880", "title": "New York Knicks 1995-1996", "text": "La stagione 1995-96 dei New York Knicks fu la 47\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 47-35. Nei play-off vinsero il primo turno con i Cleveland Cavaliers (3-0), perdendo poi la semifinale di conference con i Chicago Bulls (4-1)."}
{"id": "2746881", "revid": "29148382", "url": "https://it.wikipedia.org/wiki?curid=2746881", "title": "Eye Beam", "text": ""}
{"id": "2746882", "revid": "29148406", "url": "https://it.wikipedia.org/wiki?curid=2746882", "title": "Eraser Cannon", "text": ""}
{"id": "2746884", "revid": "29148435", "url": "https://it.wikipedia.org/wiki?curid=2746884", "title": "Lampo Finale", "text": ""}
{"id": "2746886", "revid": "459531", "url": "https://it.wikipedia.org/wiki?curid=2746886", "title": "Tirreno sat", "text": ""}
{"id": "2746887", "revid": "121152326", "url": "https://it.wikipedia.org/wiki?curid=2746887", "title": "Franciszek Ksawery Branicki", "text": "Membro di una famiglia della \"szlachta\" della Confederazione polacco-lituana, fu poi uno dei capi pi\u00f9 ardenti della confederazione di Targowicka. Mor\u00ec in Russia da esule.\nBiografia.\nIl conte Franciszek apparteneva alla potente famiglia dei Branicki-Korczak: suo padre fu Piotr Branicki e sua madre Melania Teresa Szembek. \nCarriera.\nNel 1754 divenne nobile di camera, e a cavallo del 1754/1755 divenne ciambellano di Augusto III il Sassone. Inizi\u00f2 la sua carriera come soldato nella guerra dei sette anni nell'esercito russo, poi nell'esercito francese. Si distinse a Sarbinowo nel 1758, comandando uno squadrone di cavalleria russa. Per i suoi meriti nell'esercito francese, Luigi XV lo onor\u00f2 del titolo di conte (in Polonia fino alle spartizioni, il titolo non fu riconosciuto).\nRientrato nel Regno di Polonia, strinse amicizia con il re Stanis\u0142aw August Poniatowski, iniziando una rapida scalata al potere: a trentaquattro anni (1764) figurava nel personale di corte in qualit\u00e0 di \"podstoli\" ed era gi\u00e0 stato insignito dell'Ordine dell'aquila bianca; l'anno successivo fu ambasciatore presso il re di Prussia a Berlino; nel periodo 1766-1773 ricopr\u00ec la carica di \"\u0142owczy\" (gran maestro di caccia della corona); nel 1771 fu ambasciatore a Mosca presso la corte di Caterina II.\nLa carriera militare e le scelte filo-russe.\nNel 1773 con la nomina a \"\"hetman\" di campo della corona\", il conte Branicki avvi\u00f2 la sua carriera militare e l'anno successivo fu nominato \"grand hetman\" della corona polacca.\nIl conte Branicki si oppose strenuamente alla riforma del Sejm (1788-1792) e nel 1792 fu tra i primi magnati polacco-lituani ad appoggiare l'atto di costituzione della confederazione di Targowicka, che dichiarava decadute le riforme introdotte dalla Costituzione polacca di maggio; garante dell'atto fu la zarina Caterina II, a discapito del re polacco Stanis\u0142aw August Poniatowski. Branicki guid\u00f2 le forze della confederazione nella successiva guerra russo-polacca del 1792. Nel 1793, dopo la seconda spartizione della Polonia, il conte fu costretto a ritirarsi in Russia e privato del titolo di \"grand hetman\", accusato di alto tradimento. Nel 1794, durante l'insurrezione di Ko\u015bciuszko, Branicki venne condannato a morte in contumacia.\nMatrimonio.\nNel 1781 spos\u00f2 Aleksandra von Engelhardt (1754-15 agosto 1838), nipote di Grigorij Aleksandrovi\u010d Pot\u00ebmkin. Ebbero cinque figli:\nCuriosit\u00e0.\nFranciszek Branicki \u00e8 anche noto per aver sostenuto un duello alla pistola con Giacomo Casanova, da cui entrambi i contendenti uscirono feriti, il polacco in modo grave. Lo scontro, causato dalle attenzioni, ritenute troppo pressanti, rivolte da Casanova alla ballerina veneziana Anna Binetti, si svolse nel 1766, durante la permanenza del veneziano in Polonia, e fu il motivo del rapido allontanamento di questi dal regno polacco."}
{"id": "2746888", "revid": "287204", "url": "https://it.wikipedia.org/wiki?curid=2746888", "title": "New York Knicks 1996-1997", "text": "La stagione 1996-97 dei New York Knicks fu la 48\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 57-25. Nei play-off vinsero il primo turno con i Charlotte Hornets (3-0), perdendo poi la semifinale di conference con i Miami Heat (4-3)."}
{"id": "2746890", "revid": "29148486", "url": "https://it.wikipedia.org/wiki?curid=2746890", "title": "Fusion Dance", "text": ""}
{"id": "2746891", "revid": "287204", "url": "https://it.wikipedia.org/wiki?curid=2746891", "title": "New York Knicks 1997-1998", "text": "La stagione 1997-98 dei New York Knicks fu la 49\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 43-39. Nei play-off vinsero il primo turno con i Miami Heat (3-2), perdendo poi la semifinale di conference con gli Indiana Pacers (4-1)."}
{"id": "2746892", "revid": "1573940", "url": "https://it.wikipedia.org/wiki?curid=2746892", "title": "Aegyptopithecus zeuxis", "text": "Aegyptopithecus zeuxis \u00e8 un primate estinto, vissuto nell'Oligocene (Rupeliano, tra 33,9 e 28,4 milioni di anni fa), i cui resti fossili furono scoperti in Egitto. Il nome Aegyptopithecus, deriva dal greco antico e significa \"scimmia egiziana\".\nRitrovamenti.\nL\u2019\"Aegyptopithecus zeuxis\" fu scoperto da Elwyn Simmons nel 1966. \u00c8 dibattuta la questione se l\u2019\"Aegyptopithecus\" debba considerarsi un genere a s\u00e9 stante o se debba essere considerato facente parte del \"Propliopithecus\". Nel primo caso la sola specie documentata di questo genere \u00e8 l'\"A. zeuxis\" e lo specimen di riferimento \u00e8 CGM26901.\nL\u2019\"Aegyptopithecus zeuxis\" \u00e8 una primordiale scimmia catarrina i cui resti fossili sono stati ritrovati nella formazione di Gebel Qatrani, nella provincia di Fayum in Egitto. \u00c8 ritenuta una catarrina ancestrale, precedente alla suddivisione tra piccoli e grandi primati antropomorfi. Gli studi sui resti fossili del cranio ne hanno fatto uno dei primati estinti pi\u00f9 conosciuti.\nDimensioni del cervello.\nNella depressione di Fayum fu scoperto da Rajeev Patnaik il reperto CGM 85785, un cranio di giovane esemplare femmina di \"Aegyptopithecus zeuxis\", la cui capacit\u00e0 cranica era di 14,63\u00a0cm\u00b3; un altro cranio, il reperto CGM 40237 attribuito a un maschio, \u00e8 stato accuratamente rimisurato indicando una capacit\u00e0 cranica di 21,8\u00a0cm\u00b3, mentre in precedenza era stato ritenuto avere una capacit\u00e0 di circa 30\u00a0cm\u00b3. Queste misure danno un rapporto di capacit\u00e0 endocranica tra maschio e femmina di circa 1,5 indicando che l\"'A. zeuxis\" era gi\u00e0 una specie dimorfica.\nIn confronto ad altri antropoidi, i lobi frontali dell'\"A. zeuxis\" sono considerati piuttosto piccoli, mentre i bulbi olfattivi, pur di piccole dimensioni, non sono troppo piccoli in relazione alle dimensioni del corpo. In complesso il rapporto tra il cervello \u00e8 il peso corporeo dell\"'A. zeuxis\" \u00e8 considerato pi\u00f9 simile ai strepsirrhini che ai primati.\nDimensioni corporee.\nIn base alle dimensioni dei denti e dei resti di femore, il peso corporeo dell'\"A. zeuxis\" \u00e8 stimato essere stato di 6,708\u00a0kg.\nLa lunghezza funzionale del femore \u00e8 stata calcolata in 150\u00a0mm, vale a dire pi\u00f9 grande del \"Cebus apella\" e pi\u00f9 piccola dell'\n\"Alouatta seniculus\".\nLocomozione.\nSono stati trovati tre resti di femore nei siti Quarry I (DPC 5262 and 8709) e Quarry M (DPC 2480) che vengono datati a 33 milioni di anni fa, nell'Oligocene.\nL'angolo di articolazione del femore (120-130 gradi) corrisponde a un quadrupede antropoide, non adatto a muoversi a balzi, con abitudini arboricole, dato che la regione articolare distale del femore \u00e8 pi\u00f9 profonda di quella delle scimmie catarrine successive. La morfologia complessiva del femore indica che l\"'A. zeuxis\" era piuttosto robusto.\nLe falangi delle mani e dei piedi suggeriscono una notevole capacit\u00e0 di presa, come \u00e8 richiesto a un quadrupede arboricolo.\nAnche la morfologia dell'omero, con flange brachiali pronunciate e muscoli stabilizzatori sui flessori brachiali invece che sugli estensori, \u00e8 in linea con un quadrupede arboricolo.\nLa morfologia dell'ulna e l'articolazione dell'omero indicano che l\"' A. zeuxis\" era anche relativamente grande e e lento, conformemente a quanto gi\u00e0 indicato dalla morfologia del femore.\nDieta.\nGli studi delle microusure e microfessurazioni dei molari suggeriscono che l\"'Aegyptopithecus\" fosse essenzialmente frugivoro, ma occasionalmente si nutrisse anche di cibi duri.\nHabitat.\nL\"'Aegyptopithecus\" viveva nella depressione di Fayum, nel nord dell'Egitto una zona che oggi \u00e8 semiarida e priva di vegetazione, ma che nell'Oligocene aveva una fitta vegetazione subtropicale ed era caratterizzata da stagionalit\u00e0 delle piogge.\nDimorfismo sessuale.\nLe dimensioni dei denti, la morfologia craniale, le dimensioni del cervello e il peso corporeo indicano un dimorfismo sessuale presente nell\"'A. zeuxis\". Pertanto si ritiene che la struttura sociale fosse poligama e che vi fosse un'accesa competizione tra i maschi per la conquista delle femmine."}
{"id": "2746895", "revid": "124693436", "url": "https://it.wikipedia.org/wiki?curid=2746895", "title": "Shenyang J-15", "text": "Il Shenyang J-15 Flying Shark (Cinese: \u6b7c-15) (\u98de\u9ca8, \"F\u0113ish\u0101\"), \u00e8 un caccia multiruolo di IV generazione imbarcato in corso di sviluppo da parte dell'azienda cinese Shenyang Aircraft Corporation e dall'Istituto 601 per il programma per le portaerei della Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn H\u01ceij\u016bn, la marina militare cinese. Le indiscrezioni iniziali parlavano di un aereo con caratteristiche semi-stealth, mentre in seguito i resoconti hanno riportato trattarsi di un aereo basato sul progetto del velivolo di progettazione sovietica Sukhoi Su-33 equipaggiato con armamenti, radar e motori di produzione cinese. Questi ultimi possono essere o due FWS-10 da 12.500\u00a0kg/s al decollo, o due WS-10H da 12.800\u00a0kg/s. Un prototipo non completato di Su-33, il T-10K-3, venne acquisito dall'Ucraina nel 2001 e risulta che sia stato studiato intensivamente dai progettisti della versione cinese, portando allo sviluppo del J-15. Sebbene il J-15 appare strutturalmente basato sul Su-33, la versione cinese impiega tecnologie e avionica derivata dal programma Shenyang J-11.\nIl primo volo \u00e8 avvenuto 31 agosto 2009 e l'entrata in servizio \u00e8 avvenuta in concomitanza con la piena operativit\u00e0 della prima portaerei, la Liaoning (portaerei), nel settembre del 2012."}
{"id": "2746898", "revid": "1546219", "url": "https://it.wikipedia.org/wiki?curid=2746898", "title": "New York Knicks 1998-1999", "text": "La stagione 1998-99 dei New York Knicks fu la 50\u00aa nella NBA per la franchigia.\nI New York Knicks arrivarono quarti nella \"Atlantic Division\" della \"Eastern Conference\" con un record di 27-23. Nei play-off vinsero il primo turno con i Miami Heat (3-2), la semifinale di conference con gli Atlanta Hawks (4-0), la finale di conference con gli Indiana Pacers (4-2), perdendo poi la finale NBA con i San Antonio Spurs (4-1)."}
{"id": "2746908", "revid": "729019", "url": "https://it.wikipedia.org/wiki?curid=2746908", "title": "Xian H-8", "text": "Con la sigla Xian H-8 () si identificano alcuni progetti relativi ad un modello di bombardiere strategico sviluppato nella Repubblica Popolare Cinese dall'azienda statale Xi'an e candidati a sostituire il bimotore a getto Xian H-6, il sovietico Tupolev Tu-16 prodotto su licenza e successivamente sviluppato autonomamente.\nDestinato ad equipaggiare i reparti della Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn K\u014dngj\u016bn, la componente aerea dell'Esercito Popolare di Liberazione (internazionalmente nota con la dizione in lingua inglese People's Liberation Army Air Force e con la sigla PLAAF), del nuovo modello non si hanno che notizie frammentarie relative a velivoli anche fortemente dissimili tra loro, dall'estremo sviluppo dell'H-6 caratterizzato nuovamente da un'impostazione convenzionale ed ala a freccia fino alle ipotesi di un'ala volante con capacit\u00e0 \"stealth\" simile allo statunitense Northrop Grumman B-2 Spirit.\nStoria del progetto.\nIl primo H-8.\nIl primo prototipo annunciato con questo nome, veniva riportato come una versione ingrandita dell'H-6 e dotata di motori sotto le ali. Il progetto fu cancellato nei primi anni ottanta e non fu avviato in produzione.\nSviluppo.\nIn origine, una variante Xian H-6I, prototipo dello Xian H-8, venne proposta dalla Xi'an Aircraft Factory nel giugno 1970 come versione quadrimotore dello Xian H-6. La progettazione inizi\u00f2 nel febbraio 1971 dopo che la proposta fu approvata dal governo. Nel 1973, la Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn K\u014dngj\u016bn emise un requisito ulteriore che richiedeva l'aggiunta di capacit\u00e0 anti-nave e formalmente accett\u00f2 di valutare il progetto. Il primo prototipo fu completato entro la fine del 1977 e il volo inaugurale si tenne nel gennaio 1978.\nL'H-8 degli anni duemila.\nCon il nome di Xian H-8, varie fonti hanno iniziato a indicare un progetto cinese segreto per un bombardiere strategico dalle caratteristiche \"stealth\", ma altri analisti hanno riportato il loro scetticismo sul fatto che la Cina possegga una tecnologia simile. L'aereo deriverebbe da un requisito emesso nel 1994 e mirato a dotare l'aeronautica cinese di un bombardiere strategico dalle stesse caratteristiche del Northrop Grumman B-2 Spirit statunitense. Secondo le indiscrezioni, la nuova versione dell'H-8 avrebbe una configurazione ad ala volante, comandi di volo fly-by-wire e capacit\u00e0 di volo supersoniche. L'armamento sarebbe sia convenzionale, che anti-nave, che nucleare fino a un massimo di 18 tonnellate, ospitate in due vani di armamento. Il primo volo era indicato per il 2011.\nTecnica.\nIl prototipo era equipaggiato con quattro motori turboventola Rolls-Royce Spey Mk 512-5W , in origine acquistati come ricambi per gli Hawker Siddeley Trident che la Cina aveva comprato. Dopo il primo volo, venne rilasciata la certificazione per il volo l'anno successivo e la designazione del progetto mut\u00f2 quindi in Xian H-8 in qualche periodo tra il 1978 e il 1979, in attesa dell'avvio della produzione di serie.\nLa fusoliera era allungata rispetto all'originale H-6 e il progetto era stato modificato per utilizzare i motori appesi singolarmente a dei pod sotto le ali. L'aereo era in grado di salire di quota ad una velocit\u00e0 del 40% migliore rispetto a quella dell'H-6, mentre il raggio d'azione risult\u00f2 incrementato di un terzo, raggiungendo gli 8\u00a0000\u00a0km. Anche il carico bellico era maggiorato e comprendeva bombe di varie grandezze, variabili da 100\u00a0kg a quelle grandi fino a 9\u00a0tonnellate. Il vano bombe era di 8,6\u00a0metri x 1,8\u00a0metri x 2,72\u00a0metri e in grado di essere caricato fino ad un massimo di 18 tonnellate, sebbene per raggiungere il massimo raggio d'azione, il carico bellico andava ridotto fino a 7 tonnellate. L'aereo poteva trasportare bombe nucleari, cos\u00ec come era possibile configurarlo per il ruolo anti-nave, per il quale si caricavano 3 missili, due sotto le ali e uno semi annegato nella baia bombe. L'armamento difensivo consisteva in una torretta in coda con due cannoni da 23\u00a0mm.\nL'equipaggio era costituito da 6 persone sistemate in due compartimenti pressurizzati diversi. Pilota-comandante di missione, co-pilota-ingegnere di volo, navigatore-osservatore e bombardiere-meccanico di volo prendevano posto nel compartimento pressurizzato anteriore, mentre l'addetto alla guerra elettronica e comunicazioni e il mitragliere-assistente alle comunicazioni sedevano in un compartimento pressurizzato posteriore. L'avionica derivava per la maggior parte dalla copia di equipaggiamenti simili ricavati dai Boeing B-52 Stratofortress abbattuti dalle forze armate nordvietnamite durante la Guerra del Vietnam.\nI motori Mk 512 vennero sostituti con i Rolls-Royce Spey Mk 202 per ridurre i costi di esercizio e semplificare la logistica, ma questo non fu sufficiente a salvare il programma dai tagli massicci alle spese militari degli anni ottanta e la Cina cancell\u00f2 il programma nel 1980 prima dell'avvio della produzione di serie che era gi\u00e0 stata pianificata."}
{"id": "2746910", "revid": "1318658", "url": "https://it.wikipedia.org/wiki?curid=2746910", "title": "New York Knicks 1999-2000", "text": "La stagione 1999-2000 dei New York Knicks fu la 51\u00aa nella NBA per la franchigia.\nI New York Knicks arrivarono secondi nella \"Atlantic Division\" della \"Eastern Conference\" con un record di 50-32. Nei play-off vinsero il primo turno con i Toronto Raptors (3-0), la semifinale di conference con i Miami Heat (4-3), perdendo poi la finale di conference con gli Indiana Pacers (4-2)."}
{"id": "2746912", "revid": "339392", "url": "https://it.wikipedia.org/wiki?curid=2746912", "title": "Assimilazione (Dragon Ball)", "text": ""}
{"id": "2746914", "revid": "1546219", "url": "https://it.wikipedia.org/wiki?curid=2746914", "title": "New York Knicks 2000-2001", "text": "La stagione 2000-01 dei New York Knicks fu la 52\u00aa nella NBA per la franchigia.\nI New York Knicks arrivarono terzi nella \"Atlantic Division\" della \"Eastern Conference\" con un record di 48-34. Nei play-off persero al primo turno con i Toronto Raptors (3-2)."}
{"id": "2746916", "revid": "1546219", "url": "https://it.wikipedia.org/wiki?curid=2746916", "title": "New York Knicks 2001-2002", "text": "La stagione 2001-02 dei New York Knicks fu la 53\u00aa nella NBA per la franchigia.\nI New York Knicks arrivarono settimi nella \"Atlantic Division\" della \"Eastern Conference\" con un record di 30-52, non qualificandosi per i play-off."}
{"id": "2746919", "revid": "86599", "url": "https://it.wikipedia.org/wiki?curid=2746919", "title": "Cratere De Sitter", "text": "De Sitter \u00e8 il nome di un cratere lunare da impatto intitolato al matematico, fisico ed astronomo olandese Willem de Sitter situato vicino al margine settentrionale della Luna, a nord della coppia di crateri Baillaud ed Euctemon. A causa della sua posizione, questo cratere viene visto di taglio, e mostra pochi dettagli; sempre per la sua posizione, questo cratere, quando \u00e8 illuminato, riceve la luce da un angolo molto basso sull'orizzonte.\nQuesto cratere fa parte di un inusuale gruppo di tre crateri, con i bordi parzialmente sovrapposti con \"De Sitter L\" a sud-ovest e \"De Sitter M\" a nord. I tre crateri hanno dimensioni simili, con \"De Sitter M\" leggermente pi\u00f9 grande degli altri due. Nelle zone di sovrapposizione il bordo di questo cratere mostra delle frane, mentre \u00e8 pi\u00f9 marcato nella zona est-sudest. In quest'ultima zona \u00e8 presente \"De Sitter G\", formato da due crateri sovrapposti.\nIl pianoro interno \u00e8 irregolare ed ondulato, con uno slanciato picco centrale. Vi sono numerosi piccoli impatti e alcune rimae vicino ai margini interni, forse di origine vulcanica.\nCrateri correlati.\nAlcuni crateri minori situati in prossimit\u00e0 di De Sitter sono convenzionalmente identificati, sulle mappe lunari, attraverso una lettera associata al nome."}
{"id": "2746924", "revid": "110157", "url": "https://it.wikipedia.org/wiki?curid=2746924", "title": "Classe 095", "text": "Tipo 095 (designazione cinese: 09-IV) \u00e8 il nome con la quale \u00e8 conosciuta una classe di cinque sottomarini nucleari da attacco in fase di sviluppo per la People's Liberation Army Navy (PLAN) della Repubblica Popolare Cinese.\nLe informazioni diffuse sono state molto poche, con l'eccezione che lo sviluppo di questi battelli \u00e8 stato avviato in risposta alle scarse prestazioni dei precedenti Tipo 093 (classe Shang). Tra le altre informazioni anticipate, inoltre, vi \u00e8 anche quella secondo cui gli 095 avranno una traccia acustica sensibilmente ridotta, ed incorporeranno le ultime tecnologie subacquee russe. Lo scafo dei nuovi battelli, inoltre, sar\u00e0 una versione ingrandita di quello dei Classe Xia (Tipo 092) e Jin (094).\nSecondo alcune informazioni, inoltre, questi sottomarini dovrebbero essere armati, oltre che con tubi lanciasiluri, anche con missili da crociera antinave HY-4 con gittata massima di 3000\u00a0km, e potrebbero svolgere con successo il ruolo di scorta subacquea alle future portaerei in fase di sviluppo oggi in Cina. L'ingresso in servizio \u00e8 previsto per il 2020."}
{"id": "2746925", "revid": "287204", "url": "https://it.wikipedia.org/wiki?curid=2746925", "title": "Gaetano Recchi", "text": "Il nome Gaetano Recchi pu\u00f2 riferirsi a due diversi politici italiani."}
{"id": "2746926", "revid": "108366", "url": "https://it.wikipedia.org/wiki?curid=2746926", "title": "Galick Cannon", "text": ""}
{"id": "2746929", "revid": "1149807", "url": "https://it.wikipedia.org/wiki?curid=2746929", "title": "Kaioh-Ken", "text": ""}
{"id": "2746932", "revid": "29148911", "url": "https://it.wikipedia.org/wiki?curid=2746932", "title": "Janken", "text": ""}
{"id": "2746948", "revid": "476256", "url": "https://it.wikipedia.org/wiki?curid=2746948", "title": "Renzoku Ki Blast", "text": ""}
{"id": "2746949", "revid": "121215113", "url": "https://it.wikipedia.org/wiki?curid=2746949", "title": "Progetto 9935", "text": "Il progetto 9935, di origine cinese, si riferisce alla costruzione nazionale di una portaerei a propulsione convenzionale probabilmente influenzata dal design della portaerei russa Varyag, mai completata e il cui scafo \u00e8 stato venduto ai cinesi e completato come Liaoning.\nStoria del progetto.\nAll'inizio del programma, la Cina sembrava intenzionata a dotarsi di una classe di portaerei costruite ex novo, preferendola a una acquisita dal mercato. Non \u00e8 ancora chiaro quale fosse l'opzione preferita da Pechino tenuto conto dei vincoli di bilancio e le diverse priorit\u00e0 di finanziamento navale, nonch\u00e9 degli enormi costi gravanti su un nuovo progetto.\nL'eventuale acquisto di tale unit\u00e0 da parte della Marina cinese, prospetta anche il necessario acquisto di nuove unit\u00e0 di scorta necessari ad assicurare un efficace e adeguato supporto e protezione anti-nave, antiaereo e anti-sommergibile alla portaerei e alla sua squadra navale. A ci\u00f2 va aggiunta la relativa inesperienza della Marina cinese sull'impiego in linea di vascelli dotati di queste capacit\u00e0. Ad appesantire ulteriormente il programma \u00e8 la necessit\u00e0 di acquisire, almeno in base al progetto iniziale, pi\u00f9 di una nave di questo tipo, in modo da garantire la possibilit\u00e0 di intervenire su pi\u00f9 scenari contemporaneamente e senza soluzione di continuit\u00e0. Dati tali requisiti e il conseguente aumento dei costi del programma, l'ingresso in linea di tali navi \u00e8 stato rimandato nel lungo periodo, anche se la Cina ha gi\u00e0 finanziato gran parte della ricerca e dello sviluppo, oltre ad aver gi\u00e0 avviato cicli addestrativi per gli equipaggi.\nProgetto 9935.\nSecondo un rapporto russo, la Cina avrebbe pianificato la costruzione di una portaerei con un dislocamento compreso tra le 40\u00a0000 e le 60\u00a0000 tonnellate. Lo studio di fattibilit\u00e0 e il progetto iniziale di questa portaerei \u00e8 fu completato nel 1992 e la sua realizzazione presso il cantiere navale di Shanghai sarebbe dovuto iniziare nel 1999 con il nome in codice assegnato \"piano 9985\" o \"progetto 9935\". L'unit\u00e0 da costruire avrebbe previsto un dislocamento di circa 48\u00a0000 tonnellate e la capacit\u00e0 di trasportare 30 aerei da combattimento multi-ruolo SU-30MKK acquistati dalla Russia o versioni navalizzate dello Chengdu J-10.\nPrima portaerei di progettazione, sviluppo e produzione interamente cinese, il vascello prevedeva tra le dotazioni sistemi verticali di difesa antiaerea e missili antinave sempre di produzione nazionale. Contemporaneamente all'inizio della realizzazione di tale unit\u00e0, le autorit\u00e0 cinesi avviarono i lavori di adeguamento delle infrastrutture navali delle basi e dei porti di Shanghai, Dalian e Zhanjiang in modo da accogliere nel migliore dei modi la nuova nave e il suo equipaggio.\nIl piano per la prima portaerei leggera a propulsione convenzionale cinese \u00e8 stato stimato in circa 5 miliardi di yuan (pari a circa 700 milioni di dollari americani), di cui uno gi\u00e0 speso per la prima fase del progetto, che ha ritardato sui tempi previsti. Infatti la portaerei avrebbe dovuto prendere servizio entro il 2005, due anni dopo il varo.\nIn origine il programma prevedeva la produzione di una portaerei ogni tre anni, ma al momento non ci sono notizie attendibili sullo stato di avanzamento del programma.\nAdmiral Kuznetsov.\nNel settembre 2003, in occasione delle celebrazioni del suo cinquantenario, l'Harbin Technical University ha realizzato un modello in scala 1:100 di una futuribile portaerei cinese derivata dalla portaerei russa Kuznetsov cui implementare dei miglioramenti come il collocamento di nuovi missili anti-nave e l'utilizzo di nuovi missili antiaereo.\nPotrebbero inoltre essere imbarcati un gruppo di volo basato su una versione navalizzata dello Shenyang J-11 o del Chengdu J-10, oltre a elicotteri Kamov per missioni ASW e AEW.\nPortaelicotteri.\nNel gennaio 2004 la Cina ha reso nota la decisione di ritardare il programma relativo alla portaerei, provvedendo alla produzione di alcune unit\u00e0 portaelicotteri per ripianare il momentaneo gap capacitivo. A tal proposito \u00e8 trapelato da fonti governative l'imminente accordo con una non precisata azienda europea per la progettazione, lo sviluppo e la cantierizzazione di navi portaelicotteri in attesa che il programma relativo alla portaerei possa avere seguito, pur in assenza di una reale capacit\u00e0 tecnologica.\nNel giugno 2005, secondo indiscrezioni, la Cina avrebbe completato la progettazione della portaerei iniziandone segretamente la costruzione ai primi di agosto dello stesso anno presso i cantieri di Jiang-nan delle isole Zhang-xing, vicino a Shanghai.\nIl 29 giugno 2005, dalle colonne del quotidiano Hong Kong Economic Daily veniva riportato l'ammontare del progetto pari a 3 miliardi di yuan (circa 390 milioni di dollari), pari al 3% dell'intero budget impiegato per la difesa. Sempre secondo il quotidiano cinese la nave avrebbe un dislocamento a pieno carico di 78\u00a0000 tonnellate e sarebbe equipaggiata con motori russi capaci di spingerla a una velocit\u00e0 massima di 30 nodi. Di fabbricazione russa erano anche i radar, cos\u00ec come la componente di volo ad ala fissa composta dai 54 Sukhoi Su-33, pi\u00f9 13 elicotteri ASW di non precisata manifattura. L'entrata in servizio di tale unit\u00e0 era previsto per il 2008, ma Zhang Guang-qin, Vice Ministro della Commissione di Scienza, Tecnologia e Industria per la Difesa Nazionale, sment\u00ec le indiscrezioni su tale realizzazione facendo capire che tale realizzazione non avrebbe preso forma prima del 2010.\nAnche a causa delle difficolt\u00e0 riscontrate in questo programma, sembrerebbe che la Cina possa iniziare a dotarsi di grandi incrociatori da 10\u00a0000\u00a0t, probabilmente acquisendo dei primi modelli dall'Ucraina e ricrearne in proprio su quel modello, oltre dei portaelicotteri da utilizzare come gap-filler fino all'ingresso in linea della portaerei.\nLa scelta di dotarsi di portaelicotteri o portaerei \u00e8 una opzione strategicamente importante in quanto nel primo caso, si acquisiscono notevoli capacit\u00e0 di supporto e proiezione delle forze nelle operazioni anfibie leggere o di infiltrazione, mentre nel secondo, viene potenziata la capacit\u00e0 di difesa aerea in caso di operazioni anfibie con la presenza di teste di ponte o comunque di grandi proporzioni.\nProgramma finale.\nLa portaerei in ultima analisi prospettata per la Cina potrebbe avere un dislocamento compreso tra le 40\u00a0000 e le 50\u00a0000 tonnellate, simile alla portaerei nucleare de Gaulle, pur preferendo, vista la complessit\u00e0 del progetto e le minori esigenze in termini di autonomia, riadattare le caldaie a vapore convenzionali al posto dei reattori nucleari, cui affiancare delle turbine a gas russe in modo da portare la velocit\u00e0 massima a 30 nodi. Le navi potrebbero accogliere 24 aerei da combattimento Su-30MKK da utilizzare con tecniche di decollo corto, con l'ausilio dello ski-jump. Sotto il ponte potrebbero essere installati due lanciamissili contenenti 24 ordigni ciascuno, ovvero il missile antinave russo SS-N-22 Sunburn o il pi\u00f9 avanzato Yakhont. La Cina sta sviluppando anche un missile da crociera controcosta da implementare successivamente sulla nave. Probabilmente tale unit\u00e0 sar\u00e0 costruita presso i cantieri Jiangnan di Shanghai.\nEvoluzione del progetto.\nCon circa 60\u00a0000 tonnellate di dislocamemento e una configurazione STOBAR o CATOBAR, il progetto 9985, variante del progetto originario, sar\u00e0 in grado di trasportare approssimativamente 50 mezzi aerei. Sarebbe prevista la costruzione di due unit\u00e0 entro il 2020."}
{"id": "2746951", "revid": "1546219", "url": "https://it.wikipedia.org/wiki?curid=2746951", "title": "New York Knicks 2003-2004", "text": "La stagione 2003-04 dei New York Knicks fu la 55\u00aa nella NBA per la franchigia.\nI New York Knicks arrivarono terzi nella \"Atlantic Division\" della \"Eastern Conference\" con un record di 39-43. Nei play-off persero al primo turno con i New Jersey Nets (4-0)."}
{"id": "2746954", "revid": "476256", "url": "https://it.wikipedia.org/wiki?curid=2746954", "title": "Renzoku Ki Dan", "text": ""}
{"id": "2746957", "revid": "29149069", "url": "https://it.wikipedia.org/wiki?curid=2746957", "title": "Cannone dell'Anima", "text": ""}
{"id": "2746960", "revid": "29149086", "url": "https://it.wikipedia.org/wiki?curid=2746960", "title": "Colpo del Cannone", "text": ""}
{"id": "2746964", "revid": "29149135", "url": "https://it.wikipedia.org/wiki?curid=2746964", "title": "Cannone Speciale", "text": ""}
{"id": "2746965", "revid": "29149155", "url": "https://it.wikipedia.org/wiki?curid=2746965", "title": "Masenko", "text": ""}
{"id": "2746967", "revid": "29149175", "url": "https://it.wikipedia.org/wiki?curid=2746967", "title": "Onda Letale", "text": ""}
{"id": "2746971", "revid": "29149201", "url": "https://it.wikipedia.org/wiki?curid=2746971", "title": "Lampo Distruttore", "text": ""}
{"id": "2746975", "revid": "287204", "url": "https://it.wikipedia.org/wiki?curid=2746975", "title": "Parco nazionale di Hoang Lien", "text": "Il parco nazionale di Hoang Lien (in vietnamita:\"V\u01b0\u1eddn qu\u1ed1c gia Ho\u00e0ng Li\u00ean\") \u00e8 un'area naturale protetta del Vietnam. \u00c8 stato istituito nel 2002 e occupa una superficie di 29,845 ha nella zona montuosa di Hoang Lien nel distretto di Sa Pa. All'interno del parco si trova anche il monte pi\u00f9 alto del Vietnam, il Monte Fan Si Pan (o \"Phan Xi P\u0103ng\"). L'avifauna \u00e8 ricca: qui trovano rifugio almeno 347 specie di uccelli, e tra esse 49 sono endemismi del Vietnam nord-occidentale e del Tonchino. Il versante orientale del Fan Si Pan, alle alte quote, ospita un rarissimo endemismo botanico: si tratta di \"Abies delavayi fansipanensis\", una sottospecie di abete classificata come specie in pericolo critico di estinzione nella Lista rossa IUCN, con ormai circa 200-250 esemplari maturi vegetanti, di cui pochi in grado di riprodursi. "}
{"id": "2746983", "revid": "767487", "url": "https://it.wikipedia.org/wiki?curid=2746983", "title": "Tra l'assurdo e la ragione", "text": "Tra l'assurdo e la ragione \u00e8 il primo album registrato con il progetto .folk dal Biglietto per l'Inferno dopo la sua ricostituzione. Le musiche sono di Pilly Cossa i testi sono del cantante Claudio Canali.\nL'album comprende un brano inedito pi\u00f9 alcuni brani dei primi dischi pubblicati dalla band completamente riletti negli arrangiamenti e nei testi. L'album \u00e8 pubblicato da AMS come CD e come LP 180g in vinile bianco a tiratura limitata."}
{"id": "2746987", "revid": "29149420", "url": "https://it.wikipedia.org/wiki?curid=2746987", "title": "Power Blitz", "text": ""}
{"id": "2746990", "revid": "276327", "url": "https://it.wikipedia.org/wiki?curid=2746990", "title": "Bacchio", "text": ""}
{"id": "2746992", "revid": "476256", "url": "https://it.wikipedia.org/wiki?curid=2746992", "title": "Ryuu-ken", "text": ""}
{"id": "2746993", "revid": "476256", "url": "https://it.wikipedia.org/wiki?curid=2746993", "title": "Pugno del Drago", "text": ""}
{"id": "2746994", "revid": "996969", "url": "https://it.wikipedia.org/wiki?curid=2746994", "title": "Massimo Sozzi", "text": "Biografia.\nScrive libri gialli insieme a Riccardo Parigi, con il quale ha vinto alcuni premi: la VI e la VII edizione del premio Ghostbusters/Bertoldo, indetto dall'Associazione italiana delle biblioteche dell'Emilia-Romagna, la XXIII edizione del Premio Gran Giallo Citt\u00e0 di Cattolica e la IV edizione di Orme gialle a Pontedera. Hanno esordito nel 1999 nel giallo con il romanzo \"Il caso Appiani\", in cui compare Cassandra Cecchi, personaggio che torner\u00e0 in altri loro libri. Si sono occupati anche di letteratura gialla per ragazzi e hanno curato alcune antologie. Loro racconti compaiono nella rivista \"Delitti di carta\" e in diverse antologie, fra le quali: \"Cronache di delitti lontani\" (Hobby &amp; Work, 2002), \"Giallo a Cattolica\" (Guaraldi, 2003), \"Le ombre della citt\u00e0\" (Arnoldo Mondadori Editore, 2005), \"V. I migliori giallisti toscani raccontano amore e morte in Versilia\" (Del Bucchia, 2005), \"Le ombre della citt\u00e0\" (Casa Editrice Perdisa, 2007), \"Delitti di vino\" (Todaro Editore, 2008), \"Riso nero\" (Delos Books, 2010), \"Ribelli\" (Robin Edizioni, 2011), \"Toscana in giallo\" (Fratelli Frilli Editori, 2012), \"NeroNovecento\" (Cordero Editore, 2013), \"Firenze capitale noir\" (Carmignani Editrice, 2015), \"Grazie Graziano\" (Carmignani Editrice, 2016), \"Passata \u00e8 la tempesta\" (Carmignani Editrice, 2017), \"Un'idea di giallo. O di noir\" (Carmignani Editrice, 2018), \"Il giallo, il noir e Marilyn\" (Carmignani Editrice 2019) e \"A modo nostro. Il giallo, il noir, secondo noi\" (Carmignani Editrice, 2020)."}
{"id": "2746998", "revid": "125454504", "url": "https://it.wikipedia.org/wiki?curid=2746998", "title": "Ulipristal acetato", "text": "L'ulipristal acetato \u00e8 un farmaco appartenente alla classe dei modulatori selettivi del recettore del progesterone, utilizzabile come metodo di contraccezione d'emergenza durante le 120 ore (5 giorni) successive a un rapporto sessuale.\nViene commercializzato dalla HRA Pharma sotto il nome di EllaOne nell'Unione europea e come Ella negli Stati Uniti d'America.\nDalla sua prima autorizzazione all'immissione in commercio il 23 febbraio 2012, l'ulipristal acetato \u00e8 stato prescritto per i fibromi uterini come Esmya, o Fibristal in Canada. \u00c8 una pillola a basso dosaggio prodotta dal laboratorio Gedeon Richter.\nL'OMS precisa che la contraccezione d'emergenza a base di ulipristal acetato ha un'efficacia contraccettiva del 98%, specialmente se assunto entro le 72 ore successive al rapporto.\nStoria e diffusione.\nIn Europa l'Agenzia europea per i medicinali ne ha autorizzato la commercializzazione dal 15 maggio 2009 e attualmente il farmaco \u00e8 autorizzato in 39 paesi (27 dell'Unione europea e inoltre Norvegia, Islanda, Liechtenstein, Serbia, Croazia, Bosnia, Gibuti, Gabon, Israele, Singapore e Sud Corea) ed \u00e8 in vendita in Regno Unito, Francia, Germania e Spagna.\nNegli Stati Uniti d'America la Food and Drug Administration ne ha autorizzato la commercializzazione dal 14 agosto 2010.\nItalia.\nIn Italia la commercializzazione \u00e8 stata autorizzata dal 14 novembre 2011, dopo aver ottenuto l'approvazione da parte del Consiglio superiore di sanit\u00e0 e la conseguente autorizzazione da parte del comitato tecnico scientifico dell'Agenzia italiana del farmaco, cominciando a essere effettivamente disponibile dal 2 aprile 2012.\nDal 9 maggio 2015 la vendita in farmacia era diventata libera eccetto che per le minorenni, per le quali era necessaria la ricetta medica. Inoltre non era pi\u00f9 richiesto il test di gravidanza, a differenza di quanto accadeva inizialmente.\nIl 10 ottobre 2020 L'AIFA pubblica un comunicato che stabilisce il passaggio da \"Medicinale soggetto a prescrizione medica da rinnovare volta per volta\" (RNR), per le pazienti di et\u00e0 inferiore ai 18 anni, e \"Medicinale non soggetto a prescrizione medica, ma non da banco\" (SOP), per le pazienti maggiorenni, a \"Medicinale non soggetto a prescrizione medica ma non da banco\" per tutti, anche per minorenni. La scelta dell'AIFA sulla libera dispensazione del farmaco per le minori di 18 anni permette anche alle minorenni di 18 anni di acquistare il medicinale senza prescrizione medica.\nFarmacocinetica.\nIn studi animali, il farmaco \u00e8 stato rapidamente e quasi completamente assorbito a livello intestinale. L'assunzione di cibo ritarda l'assorbimento, ma non \u00e8 noto se questo fatto abbia una qualche rilevanza clinica.\nUlipristal acetato \u00e8 metabolizzato a livello epatico, molto probabilmente dal CYP3A4, e in piccola parte dal CYP1A2 e CYP2D6. I due principali metaboliti hanno dimostrato di essere farmacologicamente attivi, ma meno del farmaco originale. La via principale di escrezione \u00e8 con le feci.\nInterazioni.\nUlipristal acetato probabilmente interagisce con i substrati di CYP3A4, come la carbamazepina, ma questa interazione potrebbe non essere clinicamente rilevante in caso di assunzione di una singola dose del farmaco. \n\u00c8 possibile anche l'interazione con levonorgestrel e di altri substrati del recettore per il progesterone, nonch\u00e9 con i glucocorticoidi.\nFarmacodinamica.\nIn quanto modulatore selettivo del recettore del progesterone, ulipristal acetato ha effetti in parte agonisti e in parte antagonisti sul recettore del progesterone. \nSi lega anche al recettore dei glucocorticoidi, ma non ha alcuna affinit\u00e0 rilevante per i recettori degli estrogeni, degli androgeni e dei mineralcorticoidi. \nTrial clinici in fase II suggeriscono che il meccanismo potrebbe consistere nel bloccare o ritardare l'ovulazione e nel ritardare la maturazione dell'endometrio.\nImpiego clinico.\nContraccezione d'emergenza.\nUlipristal acetato agisce come contraccettivo d'emergenza principalmente spostando il picco dell'ormone luteinizzante che precede l'ovulazione, riuscendo quindi a ritardarla o evitarla. Ulipristal acetato 30\u00a0mg pu\u00f2 riuscire a ritardare o bloccare l'ovulazione anche se assunto immediatamente prima del momento in cui \u00e8 prevista l'ovulazione, ossia quando il picco di LH \u00e8 gi\u00e0 iniziato a salire. Questo vantaggio si pu\u00f2 tradurre clinicamente in una elevata e immediata efficacia.\nSecondo la scheda tecnica del farmaco prodotta dall'EMA l'ulipristal acetato \u00e8 in grado di ritardare la maturazione dell'ovulo e il suo rilascio in modo tale da prevenire la fecondazione.\nStudi scientifici eseguiti su colture cellulari dimostrano che ulipristal acetato contrasta l'azione di stimolo messa in atto da progesterone ed estrogeni e inibisce in maniera evidente la proliferazione delle cellule dell'endometrio. Come \u00e8 noto l'azione progestinica \u00e8 centrale e critica perch\u00e9 avvenga la fecondazione pertanto anche se si ritiene che l'inibizione o il ritardo dell'ovulazione siano il principale meccanismo d'azione del farmaco, le stesse alterazioni dell'endometrio possono contribuire all'efficacia della molecola.\nIn una metanalisi condotta su una popolazione di pi\u00f9 di 3\u00a0400 donne, il rischio di gravidanza \u00e8 risultato ridotto di quasi la met\u00e0 rispetto a quello del levonorgestrel nel gruppo di donne che hanno assunto la contraccezione di emergenza entro 72 ore dal rapporto non protetto. Inoltre il rischio di gravidanza a seguito di assunzione di ulipristal acetato \u00e8 risultato diminuito di 2/3 rispetto al levonorgestrel, quando i farmaci venivano assunti entro 24 ore dal rapporto non protetto.\nUlipristal paragonato a levonorgestrel \u00e8 risultato altrettanto ben tollerato.\nIn uno studio dell'Universit\u00e0 di Hong Kong presentato a fine maggio 2014 al \"13th Congress of the European Society of Contraception and Reproductive Health\" a Lisbona, \u00e8 stato confermato quanto gi\u00e0 emerso da uno studio del 2013 pubblicato su \"Contraception\" nel 2014, che rilevava su pi\u00f9 di 1 milione di donne utilizzatrici di ulipristal, un tasso di abortivit\u00e0, in caso di gravidanza, comunque minore (13,8%) rispetto a quello della popolazione generale (20%). Si dimostrava cos\u00ec, che ulipristal non ha effetti negativi sull'esito di una gravidanza. \nNel nuovo studio, in vitro, \u00e8 stato dimostrato che, a seguito di trattamento con ulipristal acetato, se gi\u00e0 \u00e8 avvenuta la fecondazione, non compaiono effetti inibitori sull'eventuale attecchimento dell'ovulo fecondato. Gli sperimentatori di Hong Kong sono partiti utilizzando una coltura di cellule endometriali umane aspirate a 7 giorni di distanza dal picco di ormone luteinizzante, vale a dire nell'epoca che generalmente corrisponde a un inizio di impianto. Queste colture cellulari sono state successivamente trattate con UPA a dosi 10 volte superiori a quelle utilizzate per motivi farmacologici. Gli sperimentatori non hanno evidenziato differenze significative e hanno pertanto concluso ritenendo che il trattamento con ulipristal acetato non sembra esercitare effetti inibitori sull'eventuale attecchimento/impianto.\nGestione dei fibromi uterini.\nLa molecola viene anche utilizzata per la gestione medica dei fibromi uterini. Una pillola contenente 5 mg di ulipristal acetato va assunta ogni giorno per 3 mesi. Pu\u00f2 ridurre o bloccare il sanguinamento (metrorragia) in pochi giorni. Induce anche la regressione del volume dei fibromi uterini. Un trattamento di pi\u00f9 di 3 mesi riduce il volume dei fibromi, facendoli a volte scomparire. Il meccanismo d'azione di questa molecola non \u00e8 ancora ben compreso. Come altri modulatori selettivi del selettore del progesterone (SPRM), modula l'azione del progesterone, essendo essenzialmente antagonista nei test funzionali, grazie alla sua capacit\u00e0 di reclutare repressori trascrizionali. Tuttavia, l'azione specifica di ulipristal acetato sui fibromi rimane scarsamente comprensibile. In vivo, ulipristal acetato ha ridotto la proliferazione delle cellule tumorali, ne induce la morte per apoptosi e diminuisce la fibrosi presente in questi tumori, probabilmente mediante l'azione di metalloproteinasi della matrice.\nControindicazioni.\nUlipristal acetato non deve essere assunto da donne affette da gravi malattie epatiche a causa del suo metabolismo mediato dal CYP. I suoi effetti su donne di et\u00e0 inferiore ai 18 anni non sono stati oggetto di studi scientifici.\nGravidanza.\nStudi su animali (ratti e conigli) hanno dimostrato che ulipristal acetato \u00e8 embriotossico a dosi superiori a 1 g. L'EMA ha proposto di evitare qualsiasi allusione a un possibile uso come abortivo nel foglietto illustrativo per evitare la possibilit\u00e0 di trattamenti off-label. \u00c8 improbabile che ulipristal acetato possa essere efficacemente utilizzato come abortivo, poich\u00e9 viene utilizzato in dosi molto pi\u00f9 basse (30\u00a0mg) rispetto al mifepristone a dosaggio approssimativamente equipotente (600\u00a0mg), e poich\u00e9 mifepristone deve essere combinato con una prostaglandina per indurre l'aborto. Tuttavia, i dati sulla embriotossicit\u00e0 negli esseri umani sono molto limitati e, a dosi pi\u00f9 basse negli studi su animali, non si \u00e8 osservato potenziale di teratogenicit\u00e0 (difetti alla nascita). Prima di assumere il farmaco \u00e8 necessario escludere una gravidanza. Delle 92 donne studiate rimaste gravide nonostante l'assunzione di ulipristal acetato, 61 decisero di ricorrere all'interruzione della gravidanza, 14 ebbero un aborto spontaneo (tasso di abortivit\u00e0 spontanea in linea con quanto riscontrabile nella popolazione generale non esposta al farmaco, 7 proseguirono la gravidanza, e 10 furono \"perse al follow-up\".\nAllattamento.\nSi raccomanda di non allattare al seno entro una settimana dall'assunzione del farmaco in quanto non \u00e8 noto se acetato o suoi metaboliti vengono escreti nel latte materno.\nEffetti collaterali.\nGli effetti indesiderati pi\u00f9 comuni comprendono dolore addominale e disturbi mestruali temporanei. Mal di testa e nausea sono stati osservati a seguito di somministrazione a lungo termine (12 settimane), ma non dopo una singola dose."}
{"id": "2746999", "revid": "29149539", "url": "https://it.wikipedia.org/wiki?curid=2746999", "title": "Ellaone", "text": ""}
{"id": "2747008", "revid": "476256", "url": "https://it.wikipedia.org/wiki?curid=2747008", "title": "Sfera imprigionante", "text": ""}
{"id": "2747015", "revid": "29149617", "url": "https://it.wikipedia.org/wiki?curid=2747015", "title": "Soffio Letale", "text": ""}
{"id": "2747016", "revid": "29149629", "url": "https://it.wikipedia.org/wiki?curid=2747016", "title": "Sokidan", "text": ""}
{"id": "2747017", "revid": "2091899", "url": "https://it.wikipedia.org/wiki?curid=2747017", "title": "Ferrovie Real Estate", "text": "Ferrovie Real Estate S.p.A. era una societ\u00e0 per azioni italiana operante nel settore immobiliare. Era parte del gruppo Ferrovie dello Stato.\nStoria.\nFerrovie Real Estate era stata creata il 26 giugno 2003 per ricevere, tramite atto di scissione parziale, valorizzare ed alienare il patrimonio immobiliare di Rete Ferroviaria Italiana S.p.A., che era stato giudicato eccedente, come case cantoniere, appartamenti, uffici, fabbricati storici (anche di pregio), immobili a uso ricettivo per l'accoglienza del personale del gruppo in servizio lavorativo (\"Ferrotel\"), colonie estive, centri di formazione, officine e aree non pi\u00f9 funzionali all'esercizio ferroviario.\nIl 18 maggio 2007 viene firmato un atto di scissione doppia di tutto il patrimonio immobiliare di FRE non ancora ceduto, in favore di Trenitalia e Ferrovie dello Stato con la conseguente cessazione delle attivit\u00e0 della societ\u00e0.\nI numeri.\nIn particolare FRE deteneva 11500 alloggi, 27 uffici, 105 Ferrotel, 5 centri di formazione, 9 colonie estive, 10 ex magazzini approvvigionamenti, 400 immobili di servizio e terreni e 80 tra officine grandi riparazioni, officine manutenzione corrente e altri fabbricati: il tutto occupava 10 milioni di metri quadri per un valore di 2,6 miliardi di euro.\nNel 2004 ha venduto immobili per 355,80 milioni di euro (tra cui \"Palazzi Alti\", le torri adiacenti alla Stazione di Milano Porta Garibaldi ceduti a Beni Stabili per 113 milioni e il fabbricato uffici di via Spartaco Lavagnini a Firenze per 51 milioni) e ottenuto ricavi da locazioni per 84,2 milioni.\nCirca 360 milioni il valore degli immobili riceduti a RFI nel 2005 pi\u00f9 altri 48 immobili alienati per un valore di 6,98 milioni di euro e 58,2 milioni i ricavi ottenuti dalla cessione degli immobili venduti nel 2006.\nDeteneva anche partecipazioni azionarie in Immobiliare Ferrovie S.r.l. e Medie Stazioni Due S.r.l. che poi divent\u00f2 Tiburtina Sviluppo Immobiliare S.p.A., societ\u00e0 incaricata della realizzazione della nuova stazione Tiburtina e della riqualificazione e trasformazione urbanistica delle aree limitrofe."}
{"id": "2747018", "revid": "29149644", "url": "https://it.wikipedia.org/wiki?curid=2747018", "title": "Proiettile dell'anima manovrabile", "text": ""}
{"id": "2747020", "revid": "29149658", "url": "https://it.wikipedia.org/wiki?curid=2747020", "title": "Sfera Luminosa", "text": ""}
{"id": "2747021", "revid": "29149678", "url": "https://it.wikipedia.org/wiki?curid=2747021", "title": "Colpo del Sole", "text": ""}
{"id": "2747025", "revid": "1305772", "url": "https://it.wikipedia.org/wiki?curid=2747025", "title": "Parco nazionale di Xuan Son", "text": "Il parco nazionale di Xuan Son (in vietnamita:\"V\u01b0\u1eddn qu\u1ed1c gia Xu\u00e2n S\u01a1n\") \u00e8 un'area naturale protetta del Vietnam. \u00c8 stato istituito nel 2002 e occupa una superficie di 150,48 km\u00b2 nel distretto di Thanh Son, provincia di Phu Tho.\nIl parco nazionale si estende su una vasta area montuosa, ed \u00e8 in parte ricoperto da un'antica foresta lussureggiante.\nAll'interno del parco sono state studiate quindici specie di \"Isoptera\" dai termitai sotterranei, appartenenti a 8 generi e 2 famiglie."}
{"id": "2747026", "revid": "1305772", "url": "https://it.wikipedia.org/wiki?curid=2747026", "title": "Fornaio (disambigua)", "text": ""}
{"id": "2747028", "revid": "29149721", "url": "https://it.wikipedia.org/wiki?curid=2747028", "title": "Tecnica dell'Ubriaco", "text": ""}
{"id": "2747030", "revid": "29149770", "url": "https://it.wikipedia.org/wiki?curid=2747030", "title": "Tecnica del Pazzo", "text": ""}
{"id": "2747031", "revid": "75421", "url": "https://it.wikipedia.org/wiki?curid=2747031", "title": "UK 82", "text": ""}
{"id": "2747033", "revid": "29149788", "url": "https://it.wikipedia.org/wiki?curid=2747033", "title": "Tecnica della Scimmia", "text": ""}
{"id": "2747034", "revid": "683773", "url": "https://it.wikipedia.org/wiki?curid=2747034", "title": "British hardcore", "text": "Per British hardcore (nota anche come second wave punk e UK82) si definisce la scena hardcore punk inglese, sviluppatasi tra la fine degli anni '70 e l'inizio degli anni '80. Questa \u00e8 chiamata anche \"second wave punk\" perch\u00e9 considerata la seconda ondata di punk rock a seguito della prima esplosione del genere durante seconda met\u00e0 degli anni '70.\nTra questi complessi, spesso caratterizzati da testi cupi e violenti, si distinsero soprattutto Exploited, Discharge, e GBH. In particolare gli scozzesi The Exploited erano noti nella scena per i testi molto violenti e per l'abitudine di esporre svastiche, ispirati dalle gesta dei Sex Pistols (cio\u00e8 solo per provocazione), guadagnandosi un vasto consenso anche tra i punk nazisti. Nonostante queste ambiguit\u00e0, secondo il critico Ian Glasper: \"Per molti, gli The Exploited erano la quintessenza del gruppo second wave punk, con le loro rapide esplosioni di rabbia contro il sistema, e i perfetti capelli in stile mohicano del frontman Walter 'Wattie' Buchan\". I gruppi appartenenti a questa corrente spesso aggiungevano pesanti ritmi di batteria e forti distorsioni di chitarra tipici delle band della New Wave of British Heavy Metal, in particolare dei Mot\u00f6rhead. Gruppi come GBH, The Exploited, Discharge, Broken Bones vennero riconosciuti come tra i primi gruppi punk metal: i primi tre, gi\u00e0 verso il 1982 pubblicarono del materiale che mescolava le due sonorit\u00e0, anticipando di qualche anno i veri e propri gruppi della corrente americana, ma vennero citati anche come importante ispirazione per lo speed/thrash metal americano, genere sviluppato grazie all'influenza hardcore punk. Anche i primi album dei Discharge furono di enorme influenza, contribuendo alla sviluppo dell'intera scena, sebbene in seguito il gruppo si sia spostato verso un suono pi\u00f9 marcatamente heavy metal.\nInoltre la scena ebbe da sempre punti di contatto con l'hardcore punk statunitense, ed \u00e8 probabile che i due movimenti si siano influenzati a vicenda. Spesso i testi si concentravano su una possibile minaccia di olocausto nucleare o sull'apocalisse, in parte a causa della tensione dovuta alla guerra fredda. Altri argomenti trattati di frequente erano la disoccupazione e la critica al Partito Conservatore, ed in particolare a Margaret Thatcher.\nAltri gruppi seminali di questa scena furono English Dogs, Chaos U.K., Blitz, The Partisans, Disorder, Broken Bones, The Violators, Abrasive Wheels, One Way System, Vice Squad, Anti-Nowhere League e Dogsflesh."}
{"id": "2747037", "revid": "476256", "url": "https://it.wikipedia.org/wiki?curid=2747037", "title": "Tornado spirituale", "text": ""}
{"id": "2747039", "revid": "476256", "url": "https://it.wikipedia.org/wiki?curid=2747039", "title": "Tecnica dell'immagine residua", "text": ""}
{"id": "2747041", "revid": "1543377", "url": "https://it.wikipedia.org/wiki?curid=2747041", "title": "Giuliano Tallone", "text": "\u00c8 dirigente della Regione Lazio presso l'Agenzia regionale del Turismo, ed in precedenza lo \u00e8 stato presso l'Agenzia regionale dei Parchi, \u00e8 stato fino al maggio 2013 direttore del parco nazionale del Circeo.\n\u00c8 professore a contratto di diritto e legislazione ambientale alla Sapienza Universit\u00e0 di Roma (scienze ambientali), ed \u00e8 stato professore a contratto di Legislazione Ambientale presso l'Universit\u00e0 Roma 3. Un recente libro, che lo intervista, lo inserisce tra i principali esperti di aree protette in Italia.\nFiglio di artigiani ha vissuto fino al termine degli studi universitari a Torino, quindi a Parma, Verbania e Roma. Dopo la maturit\u00e0 scientifica ha ottenuto la laurea in scienze naturali presso l'Universit\u00e0 di Torino (1992), il master in conservazione della biodiversit\u00e0 animale, aree protette e reti ecologiche presso l'Universit\u00e0 di Roma La Sapienza (2003) e il dottorato di ricerca in ecologia e gestione delle risorse biologiche presso l'Universit\u00e0 della Tuscia di Viterbo (2008).\nBiografia.\nInizia ad occuparsi di ambiente nel 1984 come volontario della LIPU a Torino, della quale diventa responsabile cittadino nel 1987: si occupa soprattutto dei referendum nazionali e regionali su caccia e nucleare e di istituzione di nuove aree protette, e nel 1988 diventa coordinatore regionale della raccolta di firme per i referendum sulla caccia e sui pesticidi per conto del comitato promotore, la cui sede si trovava presso la sede dei Verdi torinesi, allora diretti da Gianni Vernetti e Massimo Marino. Nel 1989 diventa dirigente della LIPU presso la sede nazionale di Parma; dal 1995 viene eletto consigliere nazionale e dal 2003 assume la carica di presidente, divenendo uno dei principali esponenti dell'ambientalismo italiano, incarico che viene confermato nel 2007. \nDurante gli studi universitari inizia ad occuparsi di aree protette e negli anni ottanta diventa una delle prime guide naturalistiche riconosciute dal parco nazionale del Gran Paradiso, contribuendo a fondare una delle prime cooperative di progettazione ambientale in Italia, ancora oggi attiva. \nInsieme ad esponenti delle altre associazioni ambientaliste torinesi \u00e8 tra i promotori del processo contro la FIAT sulle \u201cBasse di Stura\u201d, avendo lavorato intensamente per la protezione dell'area della confluenza tra Po e Stura, alla periferia sud di Torino, in collaborazione con la presidentessa della Circoscrizione comunale interessata, Marisa Suino, che poi diverr\u00e0 consigliere regionale. Negli stessi anni \u00e8 tra i promotori e fondatori dell'Associazione per il Parco del Po, tra gli altri insieme a Mercedes Bresso e Rinaldo Bontempi, la cui attivit\u00e0 porter\u00e0 all'istituzione del Parco Regionale del Po nel 1990. A seguito di questa attivit\u00e0 diventa consigliere e componente della prima Giunta esecutiva del parco del Po Torinese. \nL'attivit\u00e0 nei parchi negli anni \u201890.\nDal 1993 al 1995 \u00e8 stato nominato dal ministro Valdo Spini componente della Segreteria Tecnica sulle Aree Naturali Protette del Ministero dell'Ambiente, per la quale si \u00e8 occupato, con il coordinamento di Fabio Renzi, Nicola Cimini e Vitantonio Martino ed insieme ad altri ambientalisti come Dario Febbo e Francesco Mezzatesta, della prima fase di avvio della legge quadro sulle aree protette appena approvata, in particolare seguendo le vicende del Comitato Paritetico del Parco interregionale Delta del Po e del decreto istitutivo del Parco Nazionale del Gargano, del primo Elenco Ufficiale delle Aree Naturali Protette e dei documenti di indirizzo sulla Carta della Natura.\nLa direzione del parco nazionale della Val Grande.\nNel 1994 viene nominato quale rappresentante delle associazioni ambientaliste nel Consiglio direttivo del parco nazionale della Val Grande, uno di quelli di nuova istituzione a seguito della legge del 1991, l'area wilderness pi\u00f9 grande delle Alpi, la cui presidentessa era Franca Olmi. Nel 1995 viene nominato dal ministro Altero Matteoli direttore dello stesso Parco Nazionale della Val Grande, incarico nel quale viene confermato nel 1997 dal ministro Edo Ronchi e che conserva fino alla fine del 2000. Quale primo direttore del parco nazionale contribuisce alla fase di istituzione ed avvio dell'ente, con la redazione del piano del parco, che verr\u00e0 adottato dalla Regione Piemonte nel 1999, del regolamento, la definizione dello Statuto, della pianta organica e seguendo le procedure di assunzione del personale e di realizzazione delle prime infrastrutture del parco come sentieristica, musei (il Museo di Malesco e l'Acquamondo di Cossogno), centri visitatori, bivacchi e rifugi in quota.\nLa direzione dell'Agenzia regionale per i parchi.\nDall'inizio del 2001 al maggio 2008 diventa direttore dell'Agenzia regionale parchi (ARP) della Regione Lazio, tranne un breve periodo nel 2003 nel quale prende servizio come tecnico naturalista dopo aver vinto un concorso pubblico come primo classificato. Come primo direttore dell'Agenzia, che era stata istituita per legge nel 1993 ma aveva iniziato a funzionare solo nel 1999, collabora con il presidente e fondatore Maurilio Cipparone all'avvio delle sue attivit\u00e0 fin dall'inizio, essendone stato tra l'altro il primo dipendente. L'esperienza svolta presso l'ARP viene sintetizzata in un libro sulle aree protette che pubblica nel 2006, uno dei pochi esempi di riflessione teorica su questa materia, che gli vale il riconoscimento del mondo dei parchi ed in particolare del presidente di Federparchi dell'epoca, Matteo Fusilli. \nLa direzione del Parco Nazionale del Circeo.\nDal 2008 al 2013 \u00e8 direttore del Parco Nazionale del Circeo, uno dei parchi storici italiani, nella complessa fase di transizione tra la precedente gestione del Corpo Forestale dello Stato e quella attuale che ha adeguato gli organismi di gestione dell'area protetta ai principi della legge quadro del 1991, attraverso la costituzione di un ente di gestione. \n\u00c8 componente dal 1993 della \"Species Survival Commission\" e dal 2005 della \"Word Commission on Protected Areas\" dell'IUCN (\"World Conservation Union\"), della quale \u00e8 anche componente del Comitato Italiano."}
{"id": "2747044", "revid": "29149888", "url": "https://it.wikipedia.org/wiki?curid=2747044", "title": "Confederazione di Targowicka", "text": ""}
{"id": "2747045", "revid": "339392", "url": "https://it.wikipedia.org/wiki?curid=2747045", "title": "Giuma", "text": ""}
{"id": "2747047", "revid": "339392", "url": "https://it.wikipedia.org/wiki?curid=2747047", "title": "Rivolta di Kosciuzsko", "text": ""}
{"id": "2747048", "revid": "1877766", "url": "https://it.wikipedia.org/wiki?curid=2747048", "title": "Glamster", "text": "Glamster deriva dalla parola \"glam\" o, pi\u00f9 semplicemente \"glamour\" che significa sostanzialmente \"appariscente\", \"vistoso\"; esso deriva dal fatto che negli anni 80 si usavano acconciature cotonate, vestiti appariscenti, e trucco. I glamster sono sostanzialmente membri di gruppi musicali o anche fan del genere glam metal, anche meglio conosciuto come Hair metal. Nelle foto qui sotto si pu\u00f2 notare un esempio di vestiti e acconciature glam moderno. I glamster all'inizio erano soprattutto senza soldi e cercavano fortuna nella musica. Alcuni esempi di gruppi glam anni 80 sono i: M\u00f6tley Cr\u00fce, Guns N' Roses, Alice Cooper, Vinnie Vincent Invasion, Kiss, Van Halen, Keel e molti altri. Ultimamente, questo stile sta tornando molto in voga soprattutto tra i pi\u00f9 giovani. "}
{"id": "2747052", "revid": "110157", "url": "https://it.wikipedia.org/wiki?curid=2747052", "title": "Kamen", "text": "Kamen \u00e8 una citt\u00e0 di 45.103 abitanti della Renania Settentrionale-Vestfalia, in Germania.\nAppartiene al circondario (\"Kreis\") di Unna (targa UN).\nSelm si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2747056", "revid": "359266", "url": "https://it.wikipedia.org/wiki?curid=2747056", "title": "Edsger W. Dijkstra", "text": ""}
{"id": "2747058", "revid": "359266", "url": "https://it.wikipedia.org/wiki?curid=2747058", "title": "E. W. Dijkstra", "text": ""}
{"id": "2747062", "revid": "110157", "url": "https://it.wikipedia.org/wiki?curid=2747062", "title": "Fr\u00f6ndenberg/Ruhr", "text": "Fr\u00f6ndenberg/Ruhr \u00e8 una citt\u00e0 di 22.266 abitanti della Renania Settentrionale-Vestfalia, in Germania.\nAppartiene al circondario (\"Kreis\") di Unna (targa UN)."}
{"id": "2747064", "revid": "110157", "url": "https://it.wikipedia.org/wiki?curid=2747064", "title": "B\u00f6nen", "text": "B\u00f6nen \u00e8 un comune di 18.717 abitanti della Renania Settentrionale-Vestfalia, in Germania.\nAppartiene al circondario (\"Kreis\") di Unna (targa UN)."}
{"id": "2747067", "revid": "80598", "url": "https://it.wikipedia.org/wiki?curid=2747067", "title": "Ric &amp; Gian", "text": ""}
{"id": "2747070", "revid": "29150261", "url": "https://it.wikipedia.org/wiki?curid=2747070", "title": "Ambientalista", "text": ""}
{"id": "2747073", "revid": "106456", "url": "https://it.wikipedia.org/wiki?curid=2747073", "title": "Holzwickede", "text": "Holzwickede \u00e8 un comune di 17.283 abitanti della Renania Settentrionale-Vestfalia, in Germania.\nAppartiene al circondario (\"Kreis\") di Unna (targa UN).\nIl suo territorio ospita le sorgenti del fiume Emscher."}
{"id": "2747075", "revid": "29150335", "url": "https://it.wikipedia.org/wiki?curid=2747075", "title": "Accademia dei Carracci", "text": ""}
{"id": "2747081", "revid": "29150363", "url": "https://it.wikipedia.org/wiki?curid=2747081", "title": "Accademie d'arte", "text": ""}
{"id": "2747084", "revid": "247933", "url": "https://it.wikipedia.org/wiki?curid=2747084", "title": "Fr\u00f6ndenberg", "text": ""}
{"id": "2747085", "revid": "767487", "url": "https://it.wikipedia.org/wiki?curid=2747085", "title": "702 (gruppo musicale)", "text": "Le 702 sono un gruppo musicale femminile R&amp;B formatosi a Las Vegas e attivo dal 1994. Inizialmente un quartetto, il gruppo \u00e8 diventato famoso soprattutto per i successi e gli album incisi nella seconda met\u00e0 degli anni 90, con il terzetto formato da Kameelah Williams, LeMisha Grinstead e Irish Grinstead.\nStoria del gruppo.\nGli inizi.\nOriginarie di Las Vegas, le sorelle LeMisha, Irish e Orish Grinstead (queste ultime due gemelle) sono studentesse della \"Las Vegas Academy of Performing Arts\". In occasione di ogni importante incontro di boxe della citt\u00e0, le sorelle Grinstead si esibiscono all'ingresso del Caesars Palace per mettere in mostra le proprie doti vocali nella speranza di essere notate da qualche personalit\u00e0 dell'industria musicale. Dopo molte di queste esibizioni vengono notate dall'attore Sinbad, che seppur non sia un produttore musicale crede nel talento delle sorelle Grindstead e convince i genitori delle ragazze di dare il loro consenso a partecipare ad un importante \"convention\" e concorso musicale che si terr\u00e0 nella citt\u00e0 di Atlanta. Nonostante il gruppo non riesca ad iscriversi entro i termini, Sinbad riesce a convincere gli organizzatori a farle partecipare al concorso. Il gruppo, che in quel periodo era stato battezzato \"Sweeta than Suga\", arriva al secondo posto nella competizione e prima della conclusione della \"convention\" riesce a farsi notare ed ascoltare da Michael Bevins, membro storico dei New Edition e dei Bell Biv Devoe. L'artista, impressionato dalle doti vocali delle ragazze, si convince a lavorare con loro.\nIl nome del gruppo viene cambiato in \"702\" (il codice dell'area di Las Vegas, citt\u00e0 d'origine delle ragazze) ed al gruppo si aggiunge Amelia Grindstead, cugina delle ragazze. Le 702 entrano a far parte della \"Biv Ten\", etichetta di propriet\u00e0 di Bevins e distribuita dalla Motown Records, e fanno il loro debutto discografico collaborando a \"This Lil' Game We Play\", singolo di successo del 1995 del gruppo R&amp;B maschile dei Subway. Il brano, scritto e prodotto da Gerald Levert, vede LeMisha Grinstead cantare la parte femminile principale del brano.\nAmelia lascia poco dopo il gruppo e viene sostituita da Kameelah Williams, amica delle sorelle Grinstead ed anch'essa studentessa della \"Las Vegas Academy Performing Arts\". Le 702 realizzano alcuni demo, tra cui quelli per i futuri singoli \"Steelo\" e \"Get It Together\", finch\u00e9 Orish decide di lasciare anch'essa il gruppo. Nonostante ci\u00f2 le sue parti vocali appariranno nel futuro album di debutto delle 702. Bevins continua a lavorare con diversi produttori ed autori per cercare di ottenere il massimo dall'album di debutto delle ragazze.\n1996\u20131998: L'album di debutto \"No Doubt\".\nNel 1996 le 702 incidono il loro album di debutto \"No Doubt\", che entra al numero uno della \"Top Heatseekers\" di Billboard. Missy Elliott scrive e produce 4 brani dall'album, incluso il singolo \"Steelo\" e la sua versione remix. L'album realizza ben tre singoli di successo \"Steelo\", \"All I Want\" e \"Get It Together\".\n\"Steelo\", seppur con liriche leggermente diverse, viene utilizzato come tema del programma della rete televisiva Nickelodeon \"Cousin Skeeter\" mentre \"All I Want\" viene inserita nella colonna sonora del film \"Good Burger\", produzione nuovamente firmata Nickelodeon. La ballata \"Get It Together\", scritta da Donell Jones, ha un ottimo successo permettendo alle ragazze di raggiungere la terza posizione nella classifica dei singoli r&amp;b e la decima nella classifica dei singoli pop di Billboard.\nL'album \"No Doubt\" permette alle 702 di vincere un \"Soul Train Lady of Soul Award\" nel 1997, vendendo oltre 500.000 copie nel mondo. Oltre al successo dell'album di debutto, le 702 aprono il \"tour\" di riunione del 1996-97 dei New Edition, che vede esibirsi dal vivo anche artisti come Keith Sweat e Blackstreet.\nPartecipano inoltre all'album di debutto di Missy Elliott \"Supa Dupa Fly\" collaborando al brano \"Beep Me 911\", che viene estratto come singolo nel 1998 raggiungendo il numero 14 nelle classifiche di vendita dei singoli nel Regno Unito. Le ragazze collaborano inoltre con il rapper Rampage per il brano \"We Getz Down\" e nel 1998 fanno alcuni cameo nelle serie televisive \"Sister, Sister\" e \"Moesha\".\n1999\u20132000: Il successo di \"Where My Girls At?\".\nDopo aver raggiunto il disco d'oro con l'album di debutto le ragazze registrato il loro secondo lavoro, l'omonimo 702, nuovamente per la Motown Records. Il primo singolo ad essere estratto dall'album \u00e8 \"Where My Girls At?\", brano scritto e prodotto da Missy Elliott che raggiunge la quarta posizione della Billboard Hot 100 diventando disco d'oro. Il brano permane in classifica per mesi e viene nominato come singolo dell'anno ai \"Soul Train Lady of Soul Awards\" del 1999. L'album entra nelle prime 40 posizioni della Billboard 200, permettendo alle ragazze di guadagnare una nuova nomination ai \"Soul Train Lady of Soul Awards\" del 2000 come miglior album di un gruppo e diventando disco d'oro con oltre 500.000 copie vendute.\nOltre ai successi del loro secondo album, le 702 hanno l'onore di cantare l'inno nazionale statunitense per l'apertura della stagione sportiva della WNBA. Partecipano inoltre al \"Never Say Never Tour\" della cantante R&amp;B Brandy. Il 18 giugno 1999 LeMisha d\u00e0 alla luce un bambino, Tony Lidon, e lascia momentaneamente il gruppo per prendersi cura del figlio. Orish, gemella di Irish, ritorna momentaneamente nelle 702 per prendere il posto di LeMisha negli impegni dal vivo.\nSul fronte cinematografico le ragazze hanno un cameo nel film della ABC del 1999 \"Double Platinum\", che vede protagoniste Brandy e Diana Ross e firmano anche un accordo con l'agenzia Wilhelmina Models. \"You Don't Know\" e \"Gotta Leave\", sono rispettivamente il secondo e terzo singolo estratti dall'album 702, ma rimangono lontani dal successo raggiunto dal singolo precedente \"Where My Girls At?\". Nel 2000, insieme ad Eric Ben\u00e9t, aprono il tour di Brian McKnight in supporto al suo ultimo album \"Back at One\".\n2001-2002: Kameelah Williams lascia il gruppo.\nNel 2001 la \"lead singer\" Kameelah Williams decide di lasciare il gruppo per tentare la carriera solista. Diventa la nuova protetta di Faith Evans e segna un accordo per essere gestita dalla \"Pedigree MGI Managent\", di propriet\u00e0 di Faith e di suo marito Toddy Poo Russaw. Kameelah canta nei cori e scrive tre brani per il nuovo album di Faith, \"Faithfully\". Collabora inoltre con Missy Elliott per il brano \"Take Away\", terzo singolo dall'album \"Miss E... So Addictive\". Nel 2001 circolano voci che vorrebbero Kameelah vicina ad aggregarsi al gruppo R&amp;B delle Total ma la voce viene presto smentita. In questo periodo si rumoreggia anche di una possibile collaborazione delle 702 con Aaliyah, per una traccia intitolata \"Candy Girls\" dal nuovo album di quest'ultima, che vedrebbe anche la partecipazione di Missy Elliott &amp; Timbaland. Ad ogni modo il brano non viene selezionato per la scaletta finale dell'album.\nLe sorelle Grinstead, i membri rimasti delle 702, decidono di trovare una nuova cantante che possa prendere il posto di Kameelah Williams, ingaggiando cos\u00ec Cree Lamore. Con il nuovo terzetto, le 702 registrano il singolo \"Pootie Tangin\"' inserito nella colonna sonora del film di Chris Rock \"Pootie Tang\". La canzone non ha un grande successo in classifica ma permette alle ragazze di ottenere una nuova nomination ai \"Soul Train Lady of Soul Awards\" del 2002, come miglior singolo di un gruppo, band o duo.\n2003-2004: Il terzo album \"Star\".\nNel 2003 Kameelah Williams decide di tornare nel gruppo, riprendendosi il posto che era stato preso da Cree Lamore. Le 702, tornate allo storico terzetto, registrano il loro terzo album, sempre per la Motown Records. L'album, intitolato \"Star\", esce nel marzo 2003 ed entra nelle prime 50 posizioni della classifica Billboard 200.\nIn questo nuovo album le ragazze collaborano con cantanti del calibro di Mario Winans, Faith Evans, il gruppo hip hop dei Clipse e con produttori quali The Neptunes, Mike City e Kevin \"She'kspere\" Briggs. L'album non ha un grande successo di vendite ed i singoli \"Star\" e \"I Still Love You\" non entrano nella Billboard Hot 100, facendo la loro comparsa solo nella classifica \"Hot R&amp;B/Hip-Hop Singles &amp; Tracks\". Ad ogni modo l'album permette alle ragazze di guadagnare due \"nomination\" ai \"Soul Train Lady of Soul Awards\" del 2003.\nNon mancano anche gli impegni cinematografici con Irish Grinstead che appare, nel ruolo di Alicia, nel film \"The Brewster Project\" del 2004.\n2008: La scomparsa di Orish Grinstead.\nOrish Grinstead, sorella gemella di Irish nonch\u00e9 uno dei membri originari del gruppo, muore il 20 aprile del 2008 a causa di un'insufficienza renale. L'unico video delle 702 a cui ha partecipato Orish \u00e8 quello di \"This Lil' Game We Play\", singolo del 1994 dei Subway in collaborazione con il gruppo femminile di Las Vegas.\nAl momento non si hanno nuove notizie certe sul gruppo. Alcune voci parlano di un possibile rientro nel gruppo della cugina Amelia Grindstead, lontana dalle scene dal 1994.\nPremi.\nAmerican Music Awards\nBET Awards\nSoul Train Lady of Soul Awards"}
{"id": "2747093", "revid": "287204", "url": "https://it.wikipedia.org/wiki?curid=2747093", "title": "Il problema della cella n. 13", "text": "Il problema della cella n. 13 (\"The Problem of Cell 13\") \u00e8 un racconto dello scrittore statunitense Jacques Futrelle con protagonista il Professor Augustus S. F. X. Van Dusen, soprannominato \"La macchina pensante\", maestro di logica con la quale risolve gli enigmi pi\u00f9 intricati.\nPubblicato per la prima volta a puntate sul Boston American nel 1905 rappresenta una delle opere pi\u00f9 popolari del giallista americano prematuramente scomparso nell'affondamento del transatlantico Titanic nel 1912.\nIn Italia \u00e8 stato pubblicato per la prima volta nel 1992 con il titolo La cella n. 13.\nTrama.\nVan Dusen accetta una sfida apparentemente impossibile propostagli da due suoi colleghi accademici: fuggire entro una settimana da una cella di massima sicurezza dalla prigione di Chisholm. Una sfida che Van Dusen accetta con la sicurezza al limite dell'arroganza che lo contraddistingue e che riuscir\u00e0 a portare a termine con il solo utilizzo delle sue capacit\u00e0 logiche nonostante la strettissima sorveglianza, le continue perquisizioni e l'assenza di contatto con il mondo esterno."}
{"id": "2747095", "revid": "729019", "url": "https://it.wikipedia.org/wiki?curid=2747095", "title": "Adels\u00f6", "text": "Adels\u00f6 \u00e8 un'isola al centro del lago M\u00e4laren in Svezia. Un centro amministrativo dell'insediamenti vichingo di Birka era situato ad Hovg\u00e5rden nell'isola di Adels\u00f6.\nGeografia.\nNell'isola di Adels\u00f6 sono presenti colline rocciose ricoperte di pini e creste formate da morene disseminate di campi e alberi decidui, soprattutto querce. La cima pi\u00f9 alta ad Adels\u00f6 \u00e8 la montagna Kunsta, alta 53.2 metri sul livello del mare. Nella parte superiore della Kunsta c'\u00e8 una torre belvedere che offre una vista stupenda del lago M\u00e4laren.\nDemografia.\nAd Adels\u00f6 vivono circa 700 residenti permanenti, un numero stabile anche nei secoli passato. La maggior parte dei lavoratori sono pendolari che vanno a Stoccolma, ma ci sono anche contadini e pescatori. Durante i mesi estivi, l'isola \u00e8 una destinazione popolare tra i turisti.\nStoria.\nLa storia di Adels\u00f6 inizia nell'Et\u00e0 della Pietra. Adels\u00f6 \u00e8 una piccola isola emersa dal mare alla fine dell'Era glaciale.\nPesca, caccia di uccelli e foche furono le prime attivit\u00e0 degli abitanti. Sono state ritrovate tombe sia della prima Et\u00e0 della Pietra sia di quella pi\u00f9 tarda, altri siti di sepoltura sono risalenti all'Et\u00e0 del ferro, mentre la maggior parte risale all'Et\u00e0 vichinga. Ci sono due roccaforti (\"fornborgar\") a Adels\u00f6; uno di questi, situato a Skansberget vicino a Stenby, \u00e8 ben conservato.\nAdels\u00f6, chiamata precedentemente \"Alsn\u00f6\" o \"Alsnu\", riflette l'importanza dell'area durante l'Et\u00e0 vichinga. La casa del Re (\"Kungsg\u00e5rden\") era a Hovg\u00e5rden e il monarca regnava anche sulla citt\u00e0 di Birka. C'\u00e8 anche un altro sito chiamato \"Kungsh\u00f6garna\" a Hovg\u00e5rden. \"Kungs\" significa \"re\" o \"nobile\", mente \"h\u00f6garna\", dal parola norrena \"haugr\", significa \"tumolo\".\nAlla fine del XII secolo, fu costruita una chiesa cristiana a Hovg\u00e5rden. Il figlio di Birger Jarl costru\u00ec l'Alsn\u00f6 hus, un castello dove Magnus III di Svezia nel 1279 costitu\u00ec l\"Incontro di Alsn\u00f6\". All'incontro venne emanata l\"Ordinanza di Alsn\u00f6\", che introdusse privilegi per la nobilt\u00e0 svedese.\nDurante il Medioevo, ad Alsn\u00f6 ci fu la residenza estiva di re e governatori, ma successivamente and\u00f2 in rovina. Quello che rimane del castello e di alcune tombe vicino a Hovg\u00e5rden fu rinvenuto durante uno scavo archeologico condotto tra il 1916 e il 1926."}
{"id": "2747097", "revid": "29150493", "url": "https://it.wikipedia.org/wiki?curid=2747097", "title": "Accademia dei Desiderosi", "text": ""}
{"id": "2747099", "revid": "1957733", "url": "https://it.wikipedia.org/wiki?curid=2747099", "title": "Sviluppo economico", "text": "Lo sviluppo economico \u00e8 il processo di cambiamento quantitativo e qualitativo dell'economia di una regione e/o di un intero paese in pi\u00f9 settori strategici, quali il capitale umano, le infrastrutture critiche, la competitivit\u00e0, la sicurezza, la salute ecc. Tipicamente si intende paese in via di sviluppo quello che passa da una economia costituita da attivit\u00e0 primarie (agricoltura e lo sfruttamento delle risorse naturali) ad una economia incentrata su attivit\u00e0 industriali e settore terziario.\nDescrizione.\nBench\u00e9 vengano spesso usati come sinonimi, lo sviluppo economico non va confuso con la crescita economica.\nLa crescita economica misura grandezze aggregate, indicatori quantitativi di ricchezza quali il tasso d'aumento nel tempo del prodotto interno lordo per abitante; lo sviluppo invece \u00e8 un processo che implica la modifica di alcune caratteristiche del sistema economico ovvero alcuni elementi costitutivi degli aggregati.\nL'aspetto qualitativo dello sviluppo \u00e8 venuto sempre pi\u00f9 in primo piano in parallelo a problematiche che si sono fatte sempre pi\u00f9 pressanti negli ultimi decenni, come la salvaguardia dell'ambiente, il divario sociale che la crescita crea, ecc. Ci si \u00e8 resi conto che una pi\u00f9 equilibrata distribuzione della ricchezza tra i gruppi sociali, la tutela dell'ambiente, valori collettivi e istituzioni adeguate non sono solo un imperativo etico da perseguire, ma condizioni che sostengono il processo di sviluppo rendendolo regolare nel tempo. A tal proposito si parla anche di sviluppo sostenibile.\nIl rapporto tra aspetti quantitativi e aspetti qualitativi della crescita economica \u00e8 infatti un rapporto biunivoco, d'interdipendenza reciproca: la qualit\u00e0 della crescita influisce sulla sua quantit\u00e0 e d'altronde pi\u00f9 ampia \u00e8 la formazione di nuova ricchezza, pi\u00f9 si avranno risorse per migliorarne la qualit\u00e0. \nStoria.\nTeorie dello \"Sviluppo Economico\" erano presenti nella disciplina economica classica sin da Adam Smith, ma si riferivano in genere alle modalit\u00e0 attraverso cui i paesi che avevano superato la fase del \"take off\" potevano mantenere e gestire uno sviluppo equilibrato e costante. Gi\u00e0 Joseph Schumpeter, all'inizio del XX secolo, aveva compiuto un primo passo di rottura con la tradizione classica esponendo nella sua \"Teoria dello Sviluppo Economico\" del 1911 un \"modello dinamico di sviluppo\", ma fu lo studio quantitativo di Colin Clark del 1939 a spingere gli economisti a comprendere che la maggior parte degli esseri umani non viveva in un avanzato sistema ad economia capitalista.\nLa nascita del processo evolutivo di sviluppo economico viene fatta coincidere con le ricostruzioni avviate a conclusione della seconda guerra mondiale. Nel 1949, durante il suo discorso inaugurale, il nuovo presidente degli Stati Uniti Harry Truman ha identificato lo sviluppo delle aree non sviluppate come una priorit\u00e0 per l'Occidente. Fino al 1960 lo Stato ha svolto un ruolo importante nel promuovere l'industrializzazione dei paesi in via di sviluppo, seguendo le teorie della modernizzazione. Questo periodo \u00e8 stato seguito da un breve periodo di sviluppo dei bisogni fondamentali, concentrandosi sullo sviluppo del capitale umano e la redistribuzione della ricchezza nel 1970. Il neoliberismo \u00e8 emerso nel 1980 portando in primo piano il libero scambio e la rimozione di politiche di protezione dei prodotti locali rispetto a quelli importati."}
{"id": "2747114", "revid": "1305772", "url": "https://it.wikipedia.org/wiki?curid=2747114", "title": "McNeil", "text": ""}
{"id": "2747115", "revid": "1408685", "url": "https://it.wikipedia.org/wiki?curid=2747115", "title": "Sesto ed Uniti", "text": "Sesto ed Uniti (\"S\u00e9st\" in dialetto cremonese) \u00e8 un comune italiano di 3.214 abitanti della provincia di Cremona in Lombardia.\nGeografia fisica.\nSesto ed Uniti si trova ad ovest della citt\u00e0 di Cremona, con il cui territorio confina. Si tratta di un comune sparso con capoluogo a Sesto Cremonese, che \u00e8 anche il centro abitato pi\u00f9 popoloso e si trova a circa 10 chilometri dal centro di Cremona, corrispondenti, con le dovute approssimazioni, a 6 miglia cremonesi, da cui il nome della localit\u00e0.\nLa frazione pi\u00f9 importante dal punto di vista demografico \u00e8 Casanova del Morbasco (\"Casan\u00f3va\"), situata lungo la vecchia strada comunale che porta verso Cremona. Altre frazioni, entrambe situate a nord della strada Paullese che taglia in due il territorio comunale, sono Cortetano (\"Curtet\u00e0an\") e Luignano (\"Luign\u00e0an\"), costituite principalmente da gruppi di antiche cascine.\nStoria.\nSesto \u00e8 una localit\u00e0 agricola di antica origine. Da Sesto, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Sesto, in particolare, distava sei miglia da Cremona, da cui il nome in latino del centro abitato (\"Ad Sextum\"), che esisteva gi\u00e0 in questa epoca storica.\nIn et\u00e0 napoleonica (1809-16) al comune di Sesto fu aggregata Bredalunga, che recuper\u00f2 un'effimera autonomia con la costituzione del Regno Lombardo-Veneto, e fu aggregata definitivamente nel 1841. Nel 1867 il comune di Sesto assunse il nome ufficiale di \"Sesto ed Uniti\", in previsione dell'aggregazione dei comuni limitrofi di Canova del Morbasco, Cortetano e Luignano, avvenuta pochi giorni dopo.\nSimboli.\nStemma \nGonfalone\nGeografia antropica.\nIl territorio comunale comprende il capoluogo (Sesto Cremonese) e le frazioni di Casanova del Morbasco, Cortetano e Luignano.\nInfrastrutture e trasporti.\nStrade.\nposto lungo il percorso storico dell'antica Via Regina, il territorio comunale \u00e8 interessato dal percorso delle strade statali 415 Paullese e 234 Codognese.\nFerrovie.\nLa stazione di Sesto Cremonese era posta lungo la ferrovia Cremona-Iseo, in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956."}
{"id": "2747117", "revid": "1573940", "url": "https://it.wikipedia.org/wiki?curid=2747117", "title": "Parco nazionale di Xuan Thuy", "text": "Il parco nazionale di Xuan Thuy (in vietnamita:\"V\u01b0\u1eddn qu\u1ed1c gia Xu\u00e2n Th\u1ee7y\") \u00e8 un'area naturale protetta del Vietnam. \u00c8 stato istituito nel 2003. Il parco nazionale occupa 71,00 km\u00b2 di una zona umida che d\u00e0 rifugio a numerosi uccelli e che per la sua importanza \u00e8 stata la prima ad essere riconosciuta dalla Convenzione di Ramsar in Vietnam."}
{"id": "2747119", "revid": "834", "url": "https://it.wikipedia.org/wiki?curid=2747119", "title": "Isola McNeil", "text": ""}
{"id": "2747121", "revid": "834", "url": "https://it.wikipedia.org/wiki?curid=2747121", "title": "McNeil Island", "text": ""}
{"id": "2747129", "revid": "287204", "url": "https://it.wikipedia.org/wiki?curid=2747129", "title": "Lierganes", "text": ""}
{"id": "2747130", "revid": "1652635", "url": "https://it.wikipedia.org/wiki?curid=2747130", "title": "Acondroplasia", "text": "L\u2019acondroplasia \u00e8 un disordine ereditario autosomico dominante a penetranza completa, letale allo stato omozigote. La patologia colpisce solo gli arti, braccia e gambe che crescono notevolmente meno rispetto al resto del corpo.\nUn'alta percentuale dei malati sopravvive solo pochi giorni o nasce morta. L'aspettativa di vita di chi supera i primi giorni \u00e8 piuttosto lunga. L'altezza da adulti raggiunge i 140\u00a0cm.\nTale condizione pu\u00f2 portare anche all'ernia del disco e successiva paraplegia acuta.\n\u00c8 una condizione che pu\u00f2 interessare anche altre specie animali.\nEpidemiologia.\n\u00c8 una malattia rara che colpisce in media un individuo ogni 25000, tra quelli che sopravvivono al parto.\nSintomatologia.\nI segni clinici, quasi tutti riconducibili ad una malformazione visibile, sono l'andatura altalenante, diminuzione del movimento delle articolazioni, bozze frontali, iperlordosi lombare, inarcamento delle estremit\u00e0.\nEziologia.\nLa malattia \u00e8 dovuta ad una mutazione del gene \"FGFR3\", situato al livello del cromosoma 4, mappatura (4p16.3). L'allele responsabile \u00e8 letale allo stato omozigote.\n\"FGFR3\" (\"Fibroblast Growth Factor Receptor 3\") codifica per un recettore espresso sulle cellule del connettivo. Il recettore, attivato, inibisce la crescita ossea. L'allele mutante differisce per una sostituzione della Glicina in posizione 380 con un'Arginina.\nCi\u00f2 induce la formazione di un recettore iperattivato, dal momento che l'ingombro sterico della catena laterale dell'arginina impedisce il ripiegamento della proteina, inducendo lo stato attivo stazionario.\nNella maggioranza dei casi le persone che diventano affette da tale malattia nascono in famiglie dove non si riscontrano precedenti casi di anomalie simili (mutazioni \"de novo\"), mentre le nuove mutazioni del gene sono collegate con l'aumento dell'et\u00e0 paterna.\nTerapia.\nPer i casi pi\u00f9 gravi \u00e8 importante l'osteotomia, mentre negli altri casi \u00e8 utile l'uso della somatotropina (ormone della crescita).\nCuriosit\u00e0.\nAttori affetti da questa condizione sono:"}
{"id": "2747133", "revid": "1305772", "url": "https://it.wikipedia.org/wiki?curid=2747133", "title": "Melbourne (disambigua)", "text": "&lt;br&gt;"}
{"id": "2747134", "revid": "104458", "url": "https://it.wikipedia.org/wiki?curid=2747134", "title": "Aleksej Petuchov", "text": "Biografia.\nIn Coppa del Mondo ha esordito il 16 marzo 2003 nella 15\u00a0km a tecnica libera di Lahti (56\u00b0), ha ottenuto il primo podio il 21 dicembre 2008 nella sprint a squadre a tecnica libera di D\u00fcsseldorf (3\u00b0) e la prima vittoria il 5 dicembre 2009 nella sprint a tecnica libera disputata nella medesima localit\u00e0.\nIn carriera ha preso parte a due edizioni dei Giochi olimpici invernali, (3\u00b0 nella sprint a squadre in coppia con Nikolaj Morilov) e (8\u00b0 nella sprint), e a quattro dei Campionati mondiali, vincendo due medaglie.\nNell'ambito delle inchieste sul doping di Stato in Russia, il 9 novembre 2017 il Comitato Olimpico Internazionale ha accertato una violazione delle normative antidoping da parte di Petuchov in occasione delle Olimpiadi di So\u010di, annullando conseguentemente i risultati ottenuti e proibendogli di partecipare a future edizioni dei Giochi olimpici. Conseguentemente, anche la Federazione Internazionale Sci ha aperto un'inchiesta sulla posizione di Petuchov, escludendolo dalle competizioni a partire dal 30 novembre. Il 1\u00ba febbraio 2018 il Tribunale Arbitrale dello Sport ha per\u00f2 accolto il ricorso presentato da Petuchov contro tale decisione; conseguentemente, anche la Federazione Internazionale Sci ha revocato la propria sospensione.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2747135", "revid": "767487", "url": "https://it.wikipedia.org/wiki?curid=2747135", "title": "Mario Bertolazzi", "text": "A volte si \u00e8 firmato usando lo pseudonimo Colt J J.\nBiografia.\nNasce a Bologna, il 10 Ottobre del 1918 e vive a Trieste fino al 1938. Pianista autodidatta, a sei anni suona al pianoforte tutto quello che sente. Col crescere diventa concertista senza conoscere la musica scritta. Diplomato poi al Conservatorio di musica Rossini di Bologna, dopo 6 mesi di studio, in composizione, con il massimo dei voti.\nNel periodo degli studi si appassiona al jazz, in particolare al trombettista Bix Beiderbecke, frequentando gli spettacoli anche a Milano e conoscendo cos\u00ec, tramite il suo concittadino Gian Carlo Testoni, il Circolo del Jazz Hot di Milano; ottiene poi un contratto discografico con La Voce del Padrone e pubblica nel 1938 i primi 78 giri strumentali, con brani quali \"Sera\", \"Tiger Rag\", \"Ciribiribin\" e \"Sogno d'Amore\".\nCollabora come compositore e direttore d'orchestra alle riviste goliardiche del GUF di Bologna con: \"Ugo\", \"La presa di Bologna\" e \"Rompete le righe\" da cui escono canzoni come \"Con te in un bar\" e \"Una pallida stella\" (poi reincisa da Vittorio Paltrinieri con l'orchestra di Zuccheri alla Fonit.\nNel 1946 forma una sua orchestra jazz, costituita tutta da musicisti bolognesi: Corrado Bezzi alla tromba, Sergio Nardi alla chitarra, Cesare Bergonzi al clarinetto e al sax tenore, Filippo Francesconi al contrabbasso e Vincenzo Greci alla batteria; con questa orchestra Bertolazzi incide alcuni 78 giri per la Odeon.\nNegli anni '50 si avvicina alla musica leggera, ed \u00e8 spesso direttore d'orchestra, oltrech\u00e9 autore e compositore di spettacoli televisivi, tra cui ricordiamo La Bella Epoque (regia di Eros Macchi, 6 puntate dal 23 marzo 1957 al 4 aprile 1957) e soprattutto Un due tre, con Raimondo Vianello ed Ugo Tognazzi, e radiofonici, come \"Solo contro tutti\" (scritto da Dino Verde e Garinei &amp; Giovannini, del 1959).\nSi dedica anche all'attivit\u00e0 di talent scout, scoprendo tra gli altri Giuseppe Negroni.\nBertolazzi \u00e8 molto attento alle novit\u00e0 d'oltreoceano, e con l'arrivo in Italia del rock 'n' roll si dedica anche a questo tipo di musica, scrivendo per Brunetta \"Teddy Rock\", su testo di Pinchi; nel 1960 scrive un blues su testo di Umberto Simonetta, \"Dormi piccino\", che viene inciso da Giorgio Gaber ed Enzo Jannacci.\nCome arrangiatore ha lavorato per molte etichette, tra cui la Cinevox e l'Ariston; ha arrangiato tra gli altri uno dei primi dischi incisi da Sergio Endrigo con lo pseudonimo \"Notarnicola\", una versione di \"Arrivederci\" di Umberto Bindi riarrangiata appunto dal maestro Bertolazzi.\nNegli anni '60 ha collaborato spesso con Marcello Marchesi, per cui ha composto alcune musiche, oltre che curare l'orchestra in alcuni spettacoli televisivi del comico, come \"Il signore di mezza et\u00e0\".\nNella stagione 1964-1965 ha curato la direzione orchestrale della commedia musicale di Michele Galdieri \"I trionfi\", di cui \u00e8 stato anche autore delle musiche (cantate nello spettacolo da Miranda Martino, Carlo Dapporto, Gianni Musy e Maurizio Merli).\nNel 1971 ha collaborato con il Quartetto Cetra, componendo tutte le musiche e dirigendo l'orchestra nella trasmissione televisiva \"Stasera s\u00ec\".\nSi \u00e8 anche dedicato, nel corso della sua carriera, alla composizione di colonne sonore."}
{"id": "2747137", "revid": "767487", "url": "https://it.wikipedia.org/wiki?curid=2747137", "title": "Questo pazzo sentimento", "text": "Questo pazzo sentimento (titolo originale: \"That Old Feeling\") \u00e8 un film commedia sentimentale del 1997 di produzione statunitense.\nDiretto da Carl Reiner, \u00e8 stato sceneggiato da Leslie Dixon e interpretato, fra gli altri, da Bette Midler e Dennis Farina, impegnati nei ruoli principali.\nPer girare il film sono state usate diverse \"location\" fra Stati Uniti e Canada, fra cui: Campeau Mansion, Toronto, Ontario; Manhattan, New York; Gramercy Park, Manhattan; Holy Trinity Anglican Church, Toronto; Little Italy, Manhattan; Niagara-on-the-Lake, Ontario; Royal York Hotel, Toronto.\nSoggetto.\nLa vicenda di questa commedia romantica che sfrutta il gioco degli equivoci ruota intorno alla figura di Molly De Mora (Paula Marshall) la quale invita i suoi genitori (Bette Midler, che impersona il ruolo di un'attrice, e Dennis Farina, uno scrittore di successo), da tempo divorziati e nel frattempo risposatisi, alle proprie nozze.\nAl ricevimento i due ex-coniugi si incontrano per la prima volta dopo una dozzina d'anni ma, come se il tempo non fosse trascorso, iniziano subito a litigare. Tuttavia nei giorni che seguono hanno un \"ritorno di fiamma\" che li porta ad attuare una sorta di \"fuga d'amore\" per una nuova luna di miele, che mette a repentaglio le rispettive unioni con i nuovi coniugi.\nSe la tresca amorosa fosse resa pubblica, lo scandalo sarebbe totale soprattutto in considerazione del fatto che il marito di Molly, Keith, un \"ricco e benpensante yuppie repubblicano\", conta di presentarsi alle elezioni al Congresso degli Stati Uniti d'America.\nA complicare le cose sopraggiungono i dubbi della sposina Molly, riguardo alle qualit\u00e0 morali del marito. Molly preferir\u00e0 al neoconsorte il pi\u00f9 sincero e disinteressato paparazzo Joey, interpretato da Danny Nucci, che nel medesimo anno apparve a fianco di Leonardo DiCaprio nel film \"Titanic\". Da notare che l'attore Danny Nucci e Paula Marshall, che impersona Molly, sono realmente sposati nella vita.\nCritica.\nSecondo \"Il Morandini\", \"la commedia \u00e8 di maniera\", oscillando tra la commedia \"folle\" e quella \"sofisticata\", \"ma non priva di unghiate graffianti sull'attuale borghesia nordamericana medio-alta\". Una parola di favore va per\u00f2 a Bette Midler (definita dal dizionario \"rincalzo\" storico di Barbra Streisand), qui ritenuta \"in gran forma\" come attrice comica e brava anche nei numeri in cui si esibisce come cantante."}
{"id": "2747138", "revid": "767487", "url": "https://it.wikipedia.org/wiki?curid=2747138", "title": "Teoria dei poteri impliciti", "text": "La cosiddetta teoria dei poteri impliciti \u00e8 un principio giuridico proprio del diritto degli Stati Uniti, poi adottato anche nel diritto internazionale dalle Nazioni Unite. Consiste nell'esercizio di alcuni organi di poteri non espressi ma desumibili con operazioni logiche.\nStati Uniti.\nNegli Stati Uniti tale teoria fu espressa per la prima volta da Alexander Hamilton il 23 febbraio 1791; essa \u00e8 applicata alla giurisprudenza della Corte Suprema degli Stati Uniti, in particolare per estendere le competenze di tale corte nei confronti delle corti dei singoli stati federali laddove non siano previste costituzionalmente.\nL'estensione in particolare riguarda poteri non previsti dalla Costituzione ma necessari per poter esperire quelli espressi nella Carta fondamentale americana.\nDiritto internazionale.\nTale costruzione logica \u00e8 stata importata anche nell'ambito del diritto internazionale, in particolar modo dalla Corte internazionale di giustizia prendendo linfa dai poteri attribuiti agli organi dell'ONU, ma non solo anche dai loro vaghi fini costitutivi, estendendone quindi anche in maniera sensibile la portata.\nSi discute anche in ambito comunitario se possa sussistere questa teoria, specialmente per meglio attuare i vari Trattati.\nIn ambito internazionale tale dottrina \u00e8 spesso considerata eccessiva, sia perch\u00e9 l'esportazione di parametri costituzionali di diritto interno \u00e8 poco auspicabile, sia perch\u00e9 l'eccessiva dilatazione porta a forti contrasti tra le organizzazioni internazionali e gli Stati. Tale potere \u00e8 invece accettato per un'interpretazione analogica o estensiva delle norme."}
{"id": "2747139", "revid": "110157", "url": "https://it.wikipedia.org/wiki?curid=2747139", "title": "Hoanya", "text": "Il popolo Hoanya (caratteri cinesi: \u548c\u5b89\u96c5\u65cf; pinyin: H\u00f3ngy\u01ce) \u00e8 un'etnia di aborigeni taiwanesi attualmente residenti intorno alla contea di Changhua, alla citt\u00e0 di Chiayi, alla contea di Nantou ed alla citt\u00e0 di Tainan.\nLa lingua hoanya \u00e8 ormai estinta."}
{"id": "2747140", "revid": "1305772", "url": "https://it.wikipedia.org/wiki?curid=2747140", "title": "That Old Feeling", "text": ""}
{"id": "2747141", "revid": "767487", "url": "https://it.wikipedia.org/wiki?curid=2747141", "title": "Romina", "text": "Origine e diffusione.\nL'origine non \u00e8 del tutto certa; potrebbe essere una variante del nome Romana, oppure un derivato del nome Roma. Utilizzato perlopi\u00f9 in inglese, si \u00e8 diffuso in Italia a partire dagli anni 1970 grazie alla fama della cantante Romina Power.\nOnomastico.\nIn mancanza di sante con questo nome, che \u00e8 quindi adespota, si pu\u00f2 festeggiarne l'onomastico il 1\u00ba novembre, per la ricorrenza di Ognissanti; in alternativa, si pu\u00f2 fissare il 23 febbraio, in memoria di santa Romana di Todi."}
{"id": "2747142", "revid": "80598", "url": "https://it.wikipedia.org/wiki?curid=2747142", "title": "Garinei &amp; Giovannini", "text": ""}
{"id": "2747149", "revid": "767487", "url": "https://it.wikipedia.org/wiki?curid=2747149", "title": "Pavel Banja", "text": "Pavel Banja (in bulgaro \u041f\u0430\u0432\u0435\u043b \u0411\u0430\u043d\u044f) \u00e8 un comune bulgaro situato nella regione di Stara Zagora di 17.860 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2747157", "revid": "287204", "url": "https://it.wikipedia.org/wiki?curid=2747157", "title": "Arco di Settimio Severo (Leptis Magna)", "text": "L\u2019arco di Settimio Severo \u00e8 uno dei monumenti pi\u00f9 celebri di Leptis Magna. \nStoria e descrizione.\nL'arco era gi\u00e0 esistente nel II secolo d.C., ma fu rivestito con lastre marmoree nell'et\u00e0 severiana, all'incirca fra il 205 e il 209 d.C. \nA differenza degli altri archi delle province d'Africa \u00e8 riccamente ornato di fregi figurati, mentre il partito architettonico rientra nei modelli che si ritrovano in altre citt\u00e0 africane.\nL'opera che oggi tutti possono vedere \u00e8 in realt\u00e0 una semi-fedele ricostruzione dell'antico monumento, al pieno recupero del quale gli archeologi stanno tuttora lavorando.\nL'arco \u00e8 costituito da quattro imponenti pilastri che sorreggono una copertura a cupola. Ciascuna delle quattro facciate esterne dei pilastri era affiancata da due colonne corinzie, tra le quali erano scolpite decorazioni in rilievo rappresentanti le saldissime virt\u00f9 e le grandi imprese dell'epoca dei Severi. \nNel punto di intersezione tra la cupola e i pilastri si possono notare delle aquile con le ali piegate, simbolo della Roma imperiale. Sopra le colonne si trovano due bei pannelli che riproducono nei dettagli processioni trionfali, riti sacrificali e lo stesso Settimio Severo che tiene per mano il figlio Caracalla. \nSulla facciata interna delle colonne sono riportate scene di campagne militari, cerimonie religiose e immagine della famiglia dell'imperatore."}
{"id": "2747158", "revid": "177744", "url": "https://it.wikipedia.org/wiki?curid=2747158", "title": "Lustro (disambigua)", "text": "Un lustro \u00e8 un periodo di tempo equivalente a 5 anni. Si pu\u00f2 anche riferire a:"}
{"id": "2747159", "revid": "767487", "url": "https://it.wikipedia.org/wiki?curid=2747159", "title": "Radnevo", "text": "Radnevo (in bulgaro \u0420\u0430\u0434\u043d\u0435\u0432\u043e) \u00e8 un comune bulgaro situato nella regione di Stara Zagora di 22.952 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2747163", "revid": "1305772", "url": "https://it.wikipedia.org/wiki?curid=2747163", "title": "Mims", "text": ""}
{"id": "2747174", "revid": "1543377", "url": "https://it.wikipedia.org/wiki?curid=2747174", "title": "Parco nazionale di Chu Mom Ray", "text": "Il parco nazionale di Chu Mom Ray (in vietnamita:\"V\u01b0\u1eddn qu\u1ed1c gia Ch\u01b0 Mom Ray\") \u00e8 un'area naturale protetta del Vietnam. Zona di conservazione naturale fin dal 1996, \u00e8 stato \"promosso\" a parco nazionale nel 2002 per l'importanza delle specie a rischi che lo popolano, almeno 187, e per conservare l'habitat forestale, importante rifugio per la fauna vietnamita. Occupa una superficie di 566,21 km\u00b2 nella regione di Tay Nguyen."}
{"id": "2747180", "revid": "1448629", "url": "https://it.wikipedia.org/wiki?curid=2747180", "title": "Carnevale di Ivrea", "text": "Il Carnevale di Ivrea, ufficialmente lo Storico Carnevale di Ivrea, si svolge nell'omonima citt\u00e0 canavesana; \u00e8 famoso soprattutto per la \"Battaglia delle arance\" (si tratta normalmente di arance non adatte al consumo alimentare). \nIl carnevale di Ivrea si caratterizza soprattutto per il complesso cerimoniale folcloristico denso di evocazioni storico-leggendarie, per la spettacolare \"Battaglia delle arance\" che \u00e8 divenuta l'icona stessa del Carnevale e per l'usanza diffusa di indossare un berretto rosso (che invita a non essere bersagliati dai lanci delle arance).\nLe figure del Carnevale di Ivrea.\nLe origini del Carnevale d'Ivrea si possono far risalire intorno al XVI secolo, quando la festa veniva gestita, in rivalit\u00e0 fra di loro, dai vari rioni della citt\u00e0 (rappresentati dalle parrocchie di San Maurizio, San Lorenzo, Sant'Ulderico, San Salvatore e San Grato). Di quel periodo rimangono oggi alcuni aspetti del cerimoniale, che si sono conservati nel tempo,\ncome la sfilata degli \"Abb\u00e0\" che, a quei tempi, erano verosimilmente dei giovanotti scapestrati e che, nel \"mondo alla rovescia\" tipico delle feste carnascialesche, assumevano scherzosamente la carica di comandanti della milizia del Libero Comune; oggi il loro ruolo \u00e8 interpretato da bambini scelti in rappresentanza dei vari rioni.\nVi \u00e8 poi l'innalzamento e abbruciamento degli \"scarli\", rituale con evidenti richiami alla fertilit\u00e0, ovvero alti pali di legno interamente ricoperti di calluna secca. Il luned\u00ec di carnevale, l'ultima coppia di sposi del rione dissoda, a colpi di piccone, la terra dove dovr\u00e0 essere conficcato lo scarlo; il marted\u00ec sera \u2013 come cerimonia conclusiva del carnevale che cede il passo alla Quaresima - gli stessi Abb\u00e0, accompagnati dal corteo, provvedono con le torce ad appiccarvi il fuoco, per farne un fal\u00f2.\nL'antica tradizione dei carnevali rionali, in gran parte del Piemonte, fu poi soppiantata nel 1808 dall'unificazione delle feste, voluta, anche per motivi di ordine pubblico, dalle autorit\u00e0 napoleoniche che governavano la citt\u00e0.\nIl Generale, infatti, nasce proprio come una figura carnevalesca risalente a quest'epoca, e cio\u00e8 rievocando il simbolo dell'autorit\u00e0 municipale, che veste l'uniforme dell'esercito napoleonico e assume simbolicamente i poteri di gestione e di ordine della festa.\nA partire dal XIX secolo quindi, si apr\u00ec una fase di \"storicizzazione\" del carnevale eporediese, collegando il significato della sua celebrazione all'affermazione degli ideali di libert\u00e0, giunti in Piemonte con la Rivoluzione francese. Vi \u00e8 da menzionare, a tale proposito, uno degli elementi che connotano maggiormente le tre giornate di festa, vale a dire l'obbligo per tutti i partecipanti - pena il rischio di diventare bersaglio di \"grazioso getto delle arance\" - di indossare il rosso berretto frigio, come icona rivoluzionaria resa famosa dalla \"Marianne\" e dai sanculotti parigini..\nAnche le uniformi - con giubbe e pantaloni dai colori blu e rosso, stivali di cuoio nero, spada al fianco e feluche piumate \u2013 indossate dallo \"Stato Maggiore\", gli ufficiali posti agli ordini del Generale, sono quelle dello stesso esercito napoleonico. Analoghe divise portano le quattro \"Vivandiere\" che, nei tre giorni di festa di gioved\u00ec, domenica e marted\u00ec sfilano a cavallo assieme allo Stato Maggiore.\nLo studio storico della manifestazione, tuttavia, si incaric\u00f2 di cercare di risalire ad epoche ben anteriori alla Rivoluzione Francese, nelle origini dell'ansia di libert\u00e0 e di lotta contro la tirannide, e collocandole nelle vicende medievali che interessarono Ivrea. La chiave romantica che, a partire dall'Ottocento, fu data al periodo medioevale, si connot\u00f2 in un cerimoniale in ricordo delle sommosse contro le tirannidi. Nel 1858 \u2013 nel pieno del manifestarsi degli ideali risorgimentali - si afferm\u00f2 la presenza della figura della \"mugnaia\", la protagonista dell'intera manifestazione, rappresentata da una cittadina nominata annualmente, che si affaccia al balcone del Municipio la sera del sabato delle cerimonie.\nLa figura della \"mugnaia\" si ispirerebbe alla leggenda di una certa \"Violetta\", giovane figlia di un mugnaio della citt\u00e0 (nome comunque diffuso solo dal XIX secolo), sposata con Toniotto, trascinata nel cosiddetto \"Castellazzo\" e qui obbligata a concedersi al perfido tiranno, deciso a reclamare la legge \"ius primae noctis\". Storicamente, il tiranno sarebbe identificato in Ranieri di Biandrate, figlio del conte Guido III padrone del territorio sul finir del XII secolo (e contro il quale gli eporediesi insorsero veramente nel 1194, distruggendo il suo maniero - il castello di San Maurizio, soprannominato il \"Castellazzo\"), ma anche con la figura del marchese Guglielmo VII del Monferrato, padrone di Ivrea in un periodo relativamente breve (1266-1272); alcuni documenti di quel periodo testimoniano lo sconforto del popolo per le salate gabelle sulla produzione di alimentari e farine.\nLa leggenda della mugnaia Violetta, novella Giuditta, termina quando riesce a far ubriacare il tiranno, per poi tagliargli la testa durante il sonno, dando cos\u00ec inizio \u2013 come recitano le parole della \"Canzone del Carnevale\" - alla sollevazione popolare e all'abbattimento dello stesso maniero del tiranno.\nLa tradizione le dette l'appellativo di \"vezzosa\", per indicarne la leggiadria e la grazia femminile, quindi vestita di bianco per indicarne la fedelt\u00e0 e la purezza, ed interpretata, ogni anno, da una diversa cittadina eporediese, che dev'essere sposata, per ricordare lo stato di Violetta, seppur suo malgrado. Come eroina della rivolta inoltre, viene adornata col tricolore italiano, in riferimento alle rivoluzioni risorgimentali. A tal proposito, il folclore del carnevale \u00e8 ricco, soprattutto nei costumi e negli stendardi, di richiami alle rivoluzioni storiche, a partire dalle tradizioni medioevali canavesane, inneggianti alle sommosse popolari, fino ai moti del Risorgimento. N\u00e9 va scordato che \u2013 come scrisse Carducci \u2013 \"lungo le vie del centro storico di Ivrea, dove ha luogo la sfilata del carnevale, aleggia anche l'ombra di Re Arduino\"; quest'ultimo infatti, nonostante abbia difeso la Marca d'Ivrea nell'XI secolo, agli occhi del povero popolo risult\u00f2, comunque, un ricco monarca dinastico.\nLa sfilata del corteo storico.\nNei tre giorni di carnevale, lungo le vie cittadine, si svolge la tradizionale sfilata alla quale partecipano carri, gruppi folcloristici e bande musicali provenienti, su invito, anche da altre regioni italiane o da altri paesi europei. Ogni anno dunque il carnevale presenta elementi di novit\u00e0, ma la tradizione rimane ben ancorata a due elementi: la \"sfilata del corteo storico\" e la \"battaglia delle arance\".\nDurante la sfilata del corteo, il momento di massima partecipazione emotiva ed identificazione degli eporediesi con la loro festa \u00e8 rappresentato dal passaggio della \"Mugnaia\", l'eroina delle festa, sottolineato dagli applausi e dalle grida di evviva degli spettatori. La sposa eporediese designata ad impersonare la \"vezzosa Mugnaia\" sfila su un carro dorato, indossando una lunga veste di lana bianca, attraversata da una fascia verde di seta sulla quale \u00e8 appuntata una coccarda rossa con i simboli del carnevale. Sulle spalle porta una mantella di ermellino ed in testa indossa il rosso berretto frigio a forma di calza, che le scende su un lato del viso. Assieme a lei sul carro stanno damigelle, paggi ed attendenti che l'aiutano nelle operazioni di lancio generoso di caramelle e di rametti di mimosa.\nDavanti al carro della Mugnaia sfilano gli \"Alfieri\" con le antiche bandiere dei rioni; poi viene il corteo a cavallo guidato dal \"Generale\"; dietro a lui sfilano gli ufficiali dello \"Stato Maggiore\" e le \"Vivandiere\", con le divise blu e rosse dell'esercito napoleonico; vi partecipa anche il \"Sostituto Gran Cancelliere\", che indossa un costume di velluto nero, porta in capo parrucca e tricorno e tiene con s\u00e9 il \"Libro dei Verbali\". Per antica tradizione, risalente al 1808, i fatti salienti di ogni carnevale vengono verbalizzati dal decano dei notai della citt\u00e0; esso assume cos\u00ec il ruolo di Gran Cancelliere, e nomina simbolicamente un sostituto che partecipa in sua vece alla sfilata ed alle altre celebrazioni carnevalesche. L'originale del primo verbale del 1808 per\u00f2 fu distrutta, nella sua copertina vecchia di duecento anni, a causa dell'imperizia dell'allora notaio Ezio Liore.\nAl corteo di carnevale vi partecipano, inoltre, i giovanissimi \"Abb\u00e0\", con vestiti di foggia medievale e con in mano una piccola sciabola sulla quale \u00e8 infilzata un'arancia, simbolo delle testa mozzata del tiranno. Dietro al carro della Mugnaia incede la \"Scorta d'Onore\" che indossa la verde divisa del \"Primo Battaglione Cacciatori\" ai tempi della Repubblica Cisalpina.\nL'atmosfera gioiosa che accompagna la sfilata del corteo storico non sarebbe tale senza le musiche del carnevale. \u00c8 la banda municipale ad eseguire \"La Canzone del Carnevale\", l'inno ufficiale della festa che, nelle sue parole, celebra la rivolta popolare contro il tiranno. Tuttavia l'animazione musicale della festa spetta soprattutto alla \"Banda dei Pifferi e Tamburi\", altro elemento tipico che connota il Carnevale d'Ivrea. La banda, in uniforme con giubba rossa e pantaloni verdi, marcia in testa al corteo storico eseguendo una serie assai ampia di arie sette-ottocentesche modulate sui sei fori dei pifferi costruiti in legno di bosso, e ritmate dal suono dei tamburi e di una grancassa\nLa presenza dei \"Pifferi e Tamburi\" pare derivare dall'antica tradizione sei-settecentesca dei carnevali rionali (non a caso alcune \"pifferate\" del loro repertorio portano i nomi delle cinque diverse parrocchie degli antichi rioni); essa riecheggia, altres\u00ec le bande musicali dell'esercito dei Savoia nel periodo del Regno di Sardegna.\nLa battaglia delle arance.\nLa battaglia delle arance di Ivrea ha luogo gli ultimi tre giorni, ovvero la domenica, il luned\u00ec grasso e il marted\u00ec grasso del carnevale, sempre di pomeriggio, e rappresenta il momento pi\u00f9 spettacolare dell'intera manifestazione, motivo di richiamo turistico annuale per migliaia di visitatori, che pure corrono il rischio di essere colpiti.\nLe origini di questa tradizione sono incerte, ma risalgono verosimilmente al XIX secolo, quando presero ad essere praticate delle scherzose schermaglie tra le carrozze e la gente sui balconi, a ridosso delle principali vie storiche di Ivrea (via Arduino e Via Palestro), forse in scherno alla ridicola elemosina di fagioli che avanzavano durante le grasse fagiolate dei ricchi durante il Medioevo; inizialmente infatti, si usava tirare soltanto fagioli dai balconi, e la conformazione topografica del centro storico si prestava (e si presta tuttora) molto bene a questo tipo di \"comunicazione\" tra case e vie sottostanti.\nSi narra poi, del lancio di frutta o di ortaggi dai balconi anche da parte di fanciulle corteggianti o corteggiate dagli stessi viandanti di sotto; venivano anche usati lupini, confetti, coriandoli o fiori. Non \u00e8 ben chiaro il passaggio con il tiro delle arance, ma probabilmente era considerato un frutto \"esotico\" da corteggiamento, proveniente dalla lontana Nizza. La tradizione prese corpo per simboleggiare soprattutto il colore passionale del sangue versato dalle storiche rivoluzioni del passato, e dalle guerre che segnarono la citt\u00e0, in uno stile del tutto risorgimentale. Agli inizi del XX secolo gi\u00e0 si usava lanciare soltanto arance. Ma fu solo nell'immediato secondo dopoguerra che si formarono ufficialmente le prime squadre a piedi di \"arancieri\", e si allestirono i cosiddetti primi \"carri da getto\". L'iniziativa, dapprima sorta casualmente al di fuori delle classiche celebrazioni, fu subito riportata al contesto storico-leggendario del carnevale, stabilendo che i carri dovessero rappresentare i ben armati manipoli di sgherri agli ordini del tiranno, e che le squadre a piedi dovessero essere intese come bande popolane in rivolta. La battaglia divent\u00f2 cos\u00ec anch'essa il simbolo delle lotte del popolo contro la nobilt\u00e0. Le prime squadre combattenti si formarono nel rione operaio della nascente fabbrica Olivetti del 1947, col nome di \"Asso di Picche\". Seguirono immediatamente dopo, le squadre di \"Morte\", \"Scorpioni d'Arduino\", \"Tuchini\", \"Scacchi\", \"Pantere\", \"Diavoli\", \"Mercenari\" e \"Credendari\", questi ultimi che presidiano le piazze.\nLa battaglia ha per teatro le principali piazze della citt\u00e0; essa si svolge, come detto, tra i carri che passano al seguito del corteo e le stesse squadre a terra. I visitatori turisti sono protetti da delle alte reti. I carri, pittorescamente bardati, sono trainati da pariglie o quadriglie di cavalli; ciascuno di essi trasporta un gruppo formato da 10 o 12 arancieri (10 per una pariglia e 12 per una quadriglia) protetti da costumi con vistose imbottiture e da terrificanti maschere di cuoio con grate di ferro per riparare il viso: sono arancieri abituati a lanciare con entrambe le braccia in modo da aumentare la \"potenza di fuoco\". Ogni squadra a piedi \u00e8 formata da centinaia (spesso migliaia) di arancieri - uomini e donne - che vanno all'assalto del carro che transita dalla piazza cercando di colpire gli avversari. Indossano colorati costumi con campanelli alle caviglie, e con casacche legate in vita, semiaperte sul davanti in modo da contenervi una buona, provvista di arance; non dispongono di alcuna protezione che li ripari dai colpi nemici.\nUna speciale commissione osserva, nei tre giorni di suo svolgimento, l'andamento della battaglia ed assegna un premio alle squadre a piedi ed ai carri da getto che, per ardore, tecnica e lealt\u00e0, si sono maggiormente distinti.\nCon la popolarit\u00e0 assunta \u2013 anche in virt\u00f9 dei mass media \u2013 dalla battaglia delle arance il numero di squadre a piedi e di arancieri che in esse militano \u00e8 andato vistosamente accrescendosi nel tempo. Si sono costituite associazioni di arancieri, dai nomi pittoreschi, che si occupano di organizzare la partecipazione al carnevale. La sfilata del sabato sera, un tempo prerogativa della goliardia degli universitari, \u00e8 diventata la festa degli arancieri che provvedono, con le loro associazioni, ad addobbare strade e piazza con striscioni e stendardi che espongono i loro simboli, colori e slogan di battaglia.\nAd Ivrea la battaglia delle arance ha da sempre dato luogo a polemiche, per i supposti sprechi (in realt\u00e0 le arance che al termine di ogni giorno di battaglia ricoprono interamente, con i loro sfasciumi, le strade e le piazze della citt\u00e0, andrebbero al macero), per il \"bollettino dei feriti\" che ogni anno debbono ricorrere al pronto soccorso ospedaliero, per gli episodi individuali di intemperanza e malcostume.\nSquadre degli arancieri a piedi.\nLe squadre degli arancieri sono 9: \nIl cerimoniale della festa.\nIl programma della manifestazione carnevalesca va al di l\u00e0 del cuore delle manifestazioni, ovvero la tradizionale sfilata del corteo storico la sera del gioved\u00ec grasso, la presentazione della mugnaia e i fuochi artificiali del sabato grasso e la battaglia delle arance della domenica; esso si svolge seguendo un lungo cerimoniale articolato e complesso, disciplinato da un ben preciso copione, su un arco temporale che si estende ben oltre i tre canonici giorni della festa.\nAd Ivrea infatti, il carnevale inizia gi\u00e0 il giorno dell'Epifania, quando viene presentato alla citt\u00e0 il nuovo \"Generale\" e quando, accompagnato dal suono della \"Banda dei Pifferi e Tamburi\", il corteo, anche con le figure del \"Podest\u00e0\" e dei \"Credendari\" sale sino alla Cappella dei Tre Re sul Monte Stella per la tradizionale offerta dei ceri al Vescovo.\nIl programma prosegue quindi nelle due domeniche che precedono la festa con la cerimonia della \"Prise du drapeau\", con quella dell\"'Alzata degli Abb\u00e0\", e con la partecipazione del Generale e dello Stato Maggiore alle \"fagiolate benefiche\" organizzate nei quartieri periferici, ed altro ancora.\nAltre cerimonie si celebrano il \"gioved\u00ec grasso\", con la sfilata dei carri allegorici e la tipica festa della sera; quindi i festeggiamenti proseguono anche il venerd\u00ec, per poi terminare nel grande \"sabato grasso\", specie quando, di sera, sul balcone del Municipio (detto \"Palazzo di Citt\u00e0\" o \"Palazzo Civico\"), la figura della mugnaia viene presentata ufficialmente alla folla, e proseguendo in una festa collettiva, comprensiva di fuochi d'artificio sulle rive del fiume Dora.\nVi \u00e8 una coda del Carnevale che si svolge nel quartiere del Borghetto il \"mercoled\u00ec delle ceneri\", con la distribuzione di \"polenta e merluzzo\" gestita dal \"Comitato delle Croazia\".\nTra le manifestazioni rituali pi\u00f9 interessanti va menzionata anche la cerimonia della \"Preda in Dora\", quando il Podest\u00e0, ripetendo un gesto che si vuol far risalire al Medioevo, lancia nel fiume un sasso, prelevato simbolicamente dai ruderi del \"Castellazzo\" e proclama, ad alta voce: \"Hic facimus in spretum Marchionis Montisferrati\", ribadendo l'impegno cittadino ad opporsi a qualsiasi tirannia. Giuseppe Giacosa, pur attento a distinguere tra storia e leggenda, commenta in questi termini la cerimonia della \"Preda in Dora\": \nParticolarmente suggestiva \u00e8 la cerimonia dell'\"Abbruciamento degli Scarli\" che si svolge nelle piazze dei vari rioni e che chiude simbolicamente il carnevale. Cinque sono gli scarli eretti: lo scarlo di piazza Gioberti (anticamente denominata piazza Maretta, e ancora oggi chiamata cos\u00ec dagli eporediesi), quello in piazza Castello, quello del Rondolino, quello in piazza Ferruccio Nazionale (comunemente denominata piazza \"di Citt\u00e0\") e, per ultimo, quello del Borghetto. Preceduti da Pifferi e Tamburi, il Generale, lo Stato Maggiore e gli Abb\u00e0 raggiungono, marciando a cavallo per le vie d'Ivrea, le varie piazze dove un Abb\u00e0, munito di fiaccola, infiamma gli arbusti posti alla base dello scarlo. Se la fiamma sale rapidamente sino alla banderuola posta sulla cima, se ne traggono buoni auspici.\nIl momento pi\u00f9 importante di questa cerimonia finale si svolge in piazza di Citt\u00e0. \u00c8 il momento in cui, dato fuoco allo scarlo, la Mugnaia sta ritta sul suo carro reggendo la spada col braccio teso verso l'alto, sino a quando sar\u00e0 bruciata la banderuola tricolore che sta in cima allo scarlo. Poi, abbassata la spada, lancia alla folla, uno alla volta, i garofani rossi del \"bouquet\" che ornava il suo carro. \nSalvator Gotta ricorda in questi termini la cerimonia:\nDopo l'incendio dell'ultimo scarlo, quello del Borghetto, il Generale e lo Stato Maggiore smontano da cavallo ed il corteo, attraversato il Ponte Vecchio, percorre via Guarnotta, piazza Maretta, via Arduino e via Palestro fino alla piazza Ottinetti. Lungo il percorso, nel silenzio della folla, i Pifferi e Tamburi eseguono la \"Marcia funebre\", una melodia di struggente lentezza; giunti in piazza Ottinetti eseguono per l'ultima volta, in segno di ringraziamento, la Marcia del Generale. Poi la festa si chiude definitivamente con il saluto tradizionale in dialetto canavesano \"Arv\u00ebdse a gi\u00f2bia a 'n b\u00f2t\" (\"Arrivederci all'una di gioved\u00ec\"), con il quale ci si d\u00e0 appuntamento al carnevale dell'anno seguente."}
{"id": "2747183", "revid": "767487", "url": "https://it.wikipedia.org/wiki?curid=2747183", "title": "La fidanzata ideale", "text": "La fidanzata ideale (\"Relative Values\") \u00e8 un film del 2000 diretto da Eric Styles.\nLa sceneggiatura del film \u00e8 tratta dall'omonima commedia scritta negli anni '50 da No\u00ebl Coward.\nTrama.\nLa vita di Lady Marshwood, una nobildonna inglese nella Gran Bretagna degli anni '50, viene stravolta quando il figlio le comunica di voler sposare Miranda Frayle, un'attricetta hollywoodiana che si rivela essere la sorella di una delle domestiche di casa Marshwood. Dopo numerosi equivoci che mettono in luce le relazioni fra le diverse classi sociali dell'epoca, arriva l'inevitabile lieto fine almeno per Lady Marshwood."}
{"id": "2747184", "revid": "4175", "url": "https://it.wikipedia.org/wiki?curid=2747184", "title": "Serie A 1974-1975 (rugby a 15)", "text": "La serie A 1974-75 fu il 45\u00ba campionato nazionale italiano di rugby a 15 di prima divisione.\n a girone unico e vide il ritorno in serie A del e la migrazione dello sponsor Intercontinentale dal al .\nA vincere il titolo nazionale fu, per la prima e a tutt'oggi unica volta, il guidato in terza linea da Marco Bollesan; i lombardi furono quindi l'undicesimo club a iscrivere il proprio nome nell'albo d'oro del campionato; dopo di allora si dovettero attendere 27 stagioni per vedere di nuovo un club vincere il suo primo scudetto, il nel 2001-02.\nIl Brescia vinse il titolo imponendosi di un punto su , dopo avere sorpassato la squadra abruzzese alla penultima giornata battendola nell'incontro diretto per 8-7.\nIl che, solo due stagioni prima, nel 1972-73 era giunto secondo a un punto dal campione, retrocesse perdendo 22 incontri su 22 e finendo penalizzato di un ulteriore punto per aver rinunciato a scendere in campo in un incontro con l'.\nInsieme al CUS Genova retrocedette anche il ."}
{"id": "2747186", "revid": "119365233", "url": "https://it.wikipedia.org/wiki?curid=2747186", "title": "Kavalan", "text": "I Kavalan (esonimo: kbaran; ; caratteri cinesi: \u5676\u746a\u862d; tradotto come \"popolo residente in pianura\") o Kuvalan sono un gruppo di aborigeni taiwanesi, parte del pi\u00f9 ampio gruppo etnico indigeno. I Kavalan risiedevano originariamente nell'attuale contea di Yilan, tuttavia si sono ora quasi tutti spostati nell'area costiera della contea di Hualien e della citt\u00e0 di Taitung, a partire dal IX secolo. La loro lingua, la lingua kavalan, \u00e8 a tutt'oggi praticamente estinta.\nSecondo la leggenda, i Kavalan erano un popolo arrivato dal mare e da est, che decise di stabilirsi a Taiwan quando vide l'incredibile bellezza del posto. I nuovi arrivati si trovarono a combattere contro un popolo anticamente residente in terra taiwanese, gli Atayal, e riuscirono a ricacciarli sulle montagne ottenendo il predominio delle terre pianeggianti, da qui deriva il loro nome. In tempi moderni, quando il popolo si \u00e8 sottomesso alla citt\u00e0 di Yilan, il loro nome \u00e8 stato cambiato in \"Hamalan\". Inizialmente, ci si riferiva all'etnia Kavalan come \"36 trib\u00f9 Kavalan\" (\u86e4\u4ed4\u96e3\u4e09\u5341\u516d\u793e), sebbene ce ne fossero in realt\u00e0 pi\u00f9 di 60. In passato, le trib\u00f9 presenti a nord del fiume Lanyang erano chiamate \"Sishihfan\" (\u897f\u52e2\u756a), mentre quelle a sud prendevano il nome di \"Dongshihfan\" (\u6771\u52e2\u756a).\nLa pi\u00f9 antica testimonianza dell'esistenza dei Kavalan \u00e8 abbastanza recente, risale infatti al 1632, quando una nave spagnola fu mandata alla deriva da un tifone. Testimonianze pi\u00f9 chaire arrivarono nel 1650, grazie alla Compagnia Olandese delle Indie Orientali (VOC), che riport\u00f2 l'esistenza di una provincia spagnola di nome \"Cabar\u00e1n\" nell'area. A partire dal 1768, i cinesi Han tentarono di stabilirsi nel medesimo luogo, fin quando un uomo di nome Wu Sha (\u5433\u6c99) non riusc\u00ec, nel 1796, a costruirvi il villaggio di Toucheng. Infine, molti cinesi Han si trovarono a stabilirsi in tutta l'area, ricacciando i Kavalan nel villaggio di Beipu (vicino alla cittadina di Xincheng, nella contea di Hualien) tra il 1830 ed il 1840.\nAttualmente, l'insediamento pi\u00f9 grande di etnia Kavalan \u00e8 il villaggio di Xinshe, vicino alla citt\u00e0 di Fengbin, nella contea di Hualien."}
{"id": "2747193", "revid": "125889579", "url": "https://it.wikipedia.org/wiki?curid=2747193", "title": "Albavilla", "text": "Albavilla (\"Vila\" in dialetto brianzolo, pronuncia fonetica IPA: , e Villalbese fino al 1928) \u00e8 un comune italiano di abitanti della provincia di Como in Lombardia. Il comune, situato nel Triangolo Lariano fa parte della Comunit\u00e0 Montana del Triangolo Lariano.\nGeografia fisica.\nUbicato in provincia di Como, il comune di Albavilla si estende per una superficie di .\nL'altitudine del territorio comunale va da un minimo di del lago di Alserio, passando a del centro paese, ai dell'Alpe del Vicer\u00e9, fino a un massimo di della cima del Monte Bollettone.\nConfina con i comuni di Albese con Cassano, Alserio, Erba, Faggeto Lario e Orsenigo.\nOrigini del nome.\nFino dall'antichit\u00e0 Albavilla ebbe sempre il ruolo di \u201cvilla\u201d: si spiega l'etimologia dell'antico nome \u201cVillalbese\u201d, sostituito nel 1928 da \u201cAlbavilla\u201d. Nelle denominazioni che hanno contraddistinto il paese durante i secoli \u00e8 presente il nome delle \u201cAlpi\u201d: \"Vicus Alpensis\" o il pi\u00f9 antico \"Villa Albensis\", a indicare una localit\u00e0 di riposante soggiorno in zona di pascoli montani.\nStoria.\nDalla Preistoria all'epoca romana.\nLa zona di Albavilla e di tutto il Piano d'Erba risulta abitata dall'uomo fino dalla preistoria, come testimoniano i reperti rinvenuti nella grotta del Buco del piombo. In quel periodo le acque occupavano quasi interamente il Piano d'Erba, con gli attuali laghi di Pusiano e di Alserio che formavano un unico lago.\nDall'et\u00e0 neolitica iniziano a susseguirsi altre trib\u00f9 provenienti dall'Europa centrale che importano l'usanza di costruire le loro abitazioni su palafitte invece che in caverne: resti sono stati rinvenuti sul lago di Pusiano (zona Bosisio Parini e presso l'isola dei cipressi), e sul lago di Montorfano.\nIntorno al 1200 a.C. popoli provenienti dalle Alpi (\u201cOrobii\u201d) si insediarono in queste zone, come dimostra la toponomastica di alcune localit\u00e0 quali Robbiano, Robbiate, Introbio e, nel comune di Albavilla, il nome del rilievo di \u201cMontorobio\u201d. Limitrofa a questa area si trova un'altra localit\u00e0, \u201cCastlasc\u201d, cos\u00ec chiamata per la probabile presenza di recinti di difesa contenenti abitazioni e capanne di ricovero.\nA quest'epoca risale altres\u00ec la popolazione della zona da parte dei popoli della cosiddetta \"Cultura di Golasecca\", di origine celtica, che avrebbe dato vita al popolo degli Insubri.\nNel corso dei secoli, il popolo Etrusco e gli Umbri stabilirono colonie tra i Liguri, sviluppando commercio con i mercati elvetici, gallici e germanici: nella zona portarono contributi in materia di agricoltura e idraulica con opere di prosciugamento di acquitrini e paludi, imbrigliamento fiumi e torrenti: la zona del Piano d'Erba era ancora sommersa da un'ampia distesa di acque.\nAltri popoli al di l\u00e0 delle Alpi premono verso sud, e verso la met\u00e0 del II secolo di Roma, nuove orde dilagano dal nord: risalgono a questo periodo le origini di Milano (559 a.C.)\nQueste popolazioni si fusero con i popoli preesistenti dando origine ai Galli Cisalpini, temuti dagli stessi Romani. Dopo 4 secoli di scontri e indipendenza, i Romani fecero dell'Italia settentrionale una provincia romana di nome \u201cGallia Cisalpina\u201d.\nUna strada romana passava da queste zone collegando tra loro Como, Lecco, Bergamo e Brescia, toccando Caslino d'Erba, Castelmarte e Proserpio: strada che, a causa della zona del Piano d'Erba ancora paludosa, passava nella fascia di territorio delle localit\u00e0 di Ferrera, Galbanera, Boccogna, Crevenna, San Salvatore (come dimostrato dai rinvenimenti archeologici)\nCon il dominio romano si diffuse anche il culto degli dei di Roma, come dimostrato dalla toponomastica di alcuni campi: \u201cMercol\u00e8\u201d o \u201cMercor\u00e8\u201d presso localit\u00e0 La Rosa, il \u201cCerei\u201d presso la localit\u00e0 Cappelletta, \u201cArcur\u201d verso Molena, rispettivamente da Mercurio, Cerere ed Ercole, tutte divinit\u00e0 romane relative all'agricoltura e alla pastorizia.\nAll'et\u00e0 romana risalgono numerosi reperti archeologici, come tombe con armi, monete, utensili, anfore, bronzi imperiali, terrecotte. Alcuni ritengono che nella zona di via Volta ci fosse un castrum.\nLo storico cinquecentesco Andrea Alciato collocava ad Albavilla la villa dell'\u201dAlsium\u201d, dimora del generale romano Lucio Virginio Rufo. Anche Cicerone e Plinio il Vecchio e il Giovane, si narra abbiamo soggiornato ad Albavilla.\nAlto e Basso Medioevo.\nIl dominio romano aveva offerto protezione alle correnti migratorie dal settentrione, ma dal terzo secolo in poi i \u201cbarbari\u201d, (Franchi, Alemanni, Goti) si affacciano alle frontiere.\nNel quinto secolo gli invasori attaccarono il territorio: Visigoti, Vandali e Unni si succedettero nel giro di pochi anni: la popolazione cercava rifugio sui monti, creando delle fortificazioni, come quelle del Buco del piombo. Nel 476 d.C. si ha la caduta dell'Impero romano d'Occidente, che pone fine alla dominazione romana.\nNel 525 d.C. il territorio \u00e8 interessato da una terribile carestia.\nNel 568 d.C. avvenne la migrazione dei Longobardi, che sotto la guida di Alboino si stanziarono nell'Insubria (che da allora divenne Longobardia o Lombardia).\nNel 774 d.C. ultimo re dei Longobardi fu Desiderio, sconfitto da Carlo Magno, re dei Franchi che dominarono fino all'888 d.C. quando la corona di Italia tocc\u00f2 a Berengario I, duca del Friuli: le guerre chiamarono in Italia Ottone I re di Germania (951 d.C.), eletto successivamente imperatore del Sacro Romano Impero.\nIl dominio degli imperatori germanici dur\u00f2 fino al 1268. In questi secoli si consolid\u00f2 il sistema feudale, sorto ai tempi dei Longobardi e approvato da Carlo Magno.\nSotto il governo longobardo-franco, il territorio di Milano (in cui fu sempre compreso l'attuale Albavilla), venne diviso in cinque contadi, governato ciascuno dal proprio conte: \nLa divisione in pievi dur\u00f2 fino al 1786, anno in cui il governo austriaco fece una nuova divisione.\nIntorno all'anno 1000 il popolo si sollev\u00f2 contro il regime feudale: si entrava nel periodo dei Comuni; la lotta scoppi\u00f2 sotto il governo dell'arcivescovo Ariberto da Intimiano (1019-1045), che possedeva numerosi feudi retti da valvassori o vassalli minori ad esso sottoposti.\nQuesti ultimi si riunirono in una lega detta \u201cla Motta\u201d, contro l'arcivescovo e i feudatari: i Comuni, per resistere, eressero delle torri in luoghi elevati per trasmettere ordini e notizie da un luogo all'altro con bandiere colorate di giorno e con fal\u00f2 di notte. Ad Albavilla era presente la torre del monte Broncino (1077\u00a0m s.l.m.) collegata con la torre di Incino, il campanone della Brianza, la torre di Montorfano e del Castel Baradello.\nLa battaglia di Carcano.\nNel 1152 era salito al trono Federico Barbarossa, detto il Barbarossa: nei suoi progetti contro Milano, si fece amico delle popolazioni della Martesana.\nNel 1160 i Milanesi, indignati dal tradimento dei Martesani, riconquistato il Castello di Trezzo sull'Adda, avanzarono fino alla Pieve di Incino, impadronendosi delle torri e dei castelli della zona. Nella frazione di Carcano sorgeva un castello: i resti dei militi fedeli al Barbarossa si asserragliarono in questo castello, che sorgeva nell'attuale area occupata dalla chiesa e dal cimitero, ed era difeso per tre lati da un profondo vallo naturale, rimanendo accessibile solo verso Tassera.\nIl Barbarossa si mosse da Lodi in aiuto degli assediati del castello di Carcano, e giunto sul posto pose il campo tra Orsenigo e Tassera (oggi frazione di Alserio).\nLo scontro, il 9 agosto, fu tremendo ed i Milanesi, vittoriosi sulle prime, si trovarono di fronte un nuovo corpo di nemici che penetrarono distruggendo lo stesso carroccio.\nGli abitanti di Erba decisero di far causa comune con i Milanesi, e si congiunsero a questi senza che il Barbarossa se ne accorgesse: le sorti mutarono in favore delle milizie comunali; il Barbarossa riun\u00ec i militi superstiti trovando scampo nel \"castello dei Mandelli\" e poi oltre, al Castel Baradello. I Milanesi, quando furono certi della fuga dell'imperatore, fecero razzia del campo nemico, e si concentrarono attorno a Carcano. Dopo aver resistito ancora una settimana, una notte gli imperiali fecero una improvvisa sortita, abbattendo e incendiando le costruzioni dei Milanesi. Dopo quasi un mese di assedio i Milanesi rientrarono in citt\u00e0.\nIl castello di Carcano cadde molto pi\u00f9 tardi nelle mani dei Milanesi, che lo distrussero.\nCon la pace di Costanza (1183), furono regolati i rapporti tra i Comuni e l'imperatore e la zona della Martesana venne annessa a Milano.\nTrecento e Quattrocento.\nNel XIV secolo, il feudo che comprendeva l'odierno territorio di Albavilla pass\u00f2 ai Visconti.\nNel periodo di dominazione viscontea, Azzone Visconti fece rifiorire l'agricoltura. I Visconti cessarono di governare nel 1447, cedendo alla dinastia degli Sforza, che dominarono fino al 1530, anno di inizio della dominazione spagnola.\nRinascimento, dominazioni straniere, Risorgimento.\nSotto la dominazione spagnola (1500-1600) crollano il commercio e l'agricoltura in seguito alle pesanti tasse imposte dai governatori spagnoli, alle guerre, alle carestie e alle pestilenze (1576 e 1577, peste di San Carlo, e peste del 1630-1631, peste dei \u201cPromessi Sposi\u201d, con 72 vittime su circa 400 abitanti).\nIn seguito alla guerra di successione spagnola (1707) subentra il dominio austriaco che, salvo un breve ritorno spagnolo nel 1745- 1746 e la parentesi francese del dominio napoleonico, dur\u00f2 fino al 1859.\nSi ebbe un lieve miglioramento: riduzione tasse, rilancio commercio e agricoltura. Nel governo di Maria Teresa (1745-1780), nel 1745 un editto autorizz\u00f2 i possidenti di ogni comune a riunirsi in \u201cConvocato\u201d, per decidere le nomine e le spese comunali: le riunioni si tenevano nella casa parrocchiale, \u201cSala comunale\u201d e nella piazza denominata \u201cPraello\u201d.\nLa popolazione raddoppia, passando da 554 abitanti del 1727 ai 1056 del 1760, grazie anche all'assorbimento della frazione di Saruggia fino a quel momento indipendente.\nNel 1752 nasce il poeta Giuseppe Carpani.\nDella dominazione napoleonica resta il ricordo toponomastico dell'Alpe del Vicer\u00e9, da Eugenio di Beauharnais, figliastro di Napoleone, Vicer\u00e9 d'Italia.\nNella prima met\u00e0 dell'Ottocento la viabilit\u00e0 viene migliorata tramite allargamento di vie esistenti e apertura di nuove; vengono realizzate nuove condutture d'acqua.\nAnnate di miseria portarono ad epidemie di pellagra (1816- 1817) e di colera (1836).\nL'11 luglio 1859 la firma dei preliminari di Villafranca sanc\u00ec l'ingresso del paese nell'Italia.\nIl paese si trasform\u00f2 da villaggio prevalentemente dedito all'agricoltura ad importante centro per l'industria serica.\nL'afflusso di villeggianti contribuisce a mutare il volto del paese, tramite incremento dell'area dell'abitato e apertura di nuove vie: 1884- 1885 via XX Settembre e via Patrizi, copertura della \u201cValle\u201d che prima attraversava l'abitato, attraversata dai ponti a \u201cCampo\u201d e del \u201cPriello\".\nDal 1900 ad oggi.\nNel 1914 viene aperto l'attuale viale Matteotti e nel 1934- 1935 la strada che conduce all'Alpe del Vicer\u00e9, ultimata la quale si ha la costruzione di un \u201cVillaggio alpino per i Figli degli Italiani all'Estero\u201d.\nNel 1939 la sede dell'attuale palazzo comunale (risalente al 1896), viene ampliata. Anche gli impianti di approvvigionamento e distribuzione delle acque sono oggetto di interventi e di rifacimenti: acquedotto del Cosia con prelievo presso la diga di Leana (1907), Molena e Carcano (1937), sorgenti di Alserio (1959), rinnovo della rete di distribuzione (1961).\nIl paese si dota di mezzi di comunicazione che vanno a sostituire le vecchie diligenze a cavalli: autocorriera sulla linea Como-Erba-Canzo-Asso e nel 1911 la tranvia Como-Erba che verr\u00e0 successivamente prolungata fino a Lecco. La tranvia verr\u00e0 sostituita nel 1955 da un servizio con pullman.\nIl comune stanzi\u00f2 anche una somma per la ferrovia Milano-Erba, inaugurata nel 1880.\nIl 14 luglio 1928, Carcano e Villalbese si fondono per dare origine a un unico comune, Albavilla; nel 1931 anche la frazione di Molena e di Ferrera vengono assorbite dal comune da poco nato.\nIl primo cittadino del paese a essere nato nel 1928 \u00e8 Ampelio Corti al quale \u00e8 stato consegnato un attestato di riconoscimento.\nIl paese durante buona parte del Novecento ha rappresentato un centro di villeggiatura soprattutto per numerosi turisti brianzoli e milanesi, grazie a luoghi quali l'Alpe del Vicer\u00e9 con l'Albergo La Salute.\nL'afflusso turistico \u00e8 andato via via calando per ridursi ai soli turisti domenicali, richiamati dall'Alpe del Vicer\u00e9 o dalle iniziative (sagre e fiere), come la festa dei Crotti, organizzata in paese, che richiamano ogni volta moltissima gente.\nL'agricoltura e l'allevamento del bestiame, salvo qualche caso sono quasi scomparse, cos\u00ec come la crisi dell'industria serica che ha portato alla chiusura delle storiche filande (Civati, Rejna, Porro, Borselli, Giobbia, Feloy e ultima la Dubini), che offrivano occupazione agli abitanti di Albavilla.\nAttualmente le attivit\u00e0 produttive, che si concentrano prevalentemente nella parte sud del territorio, sono concentrate sulla meccanica, la tessitura-tintoria, edilizia, florovivaistica, falegnameria e sul terziario.\nMonumenti e luoghi d'interesse.\nArchitetture religiose.\nChiesa di San Vittore Martire.\n\u00c8 la chiesa principale dell'abitato, intitolata al santo patrono san Vittore martire, patrono di Albavilla la cui festa ricorre l'8 maggio.\nRiguardo alla fondazione della parrocchia di San Vittore Martire di Villalbese, non si hanno notizie certe, dato che i registri incominciano dalla seconda met\u00e0 del XVI secolo: una cappella dedicata a san Vittore Martire esisteva da tempo, come dimostra uno scritto del 1398.\nParte di questa cappella era quella chiamata \"Chiesa Vecchia\", che fino all'inizio del Novecento esisteva perpendicolarmente dietro la \"chiesa nuova\" costruita nella prima met\u00e0 del XVIII secolo; con l'ampliamento di quest'ultima, l'antica struttura \u00e8 stata demolita nel 1914.\nIn seguito all'aumento della popolazione nel 1912-1913, si decide per l'ampliamento della struttura utilizzando le aree occupate dall'abside, dal campanile e dalle sacrestie della chiesa precedente \"chiesa vecchia\" e dal giardino e parte della casa parrocchiale che viene restaurata. I lavori prendono il via nel 1914 e nel gennaio 1916 iniziano le celebrazioni delle prime funzioni religiose. L'attuale campanile fu costruito durante questi lavori.\nNella struttura predomina lo stile rinascimentale: l'iconografia \u00e8 a forma di croce, con i bracci laterali che terminano in absidi semicircolari, minori di quelli della navata longitudinale.\nLa cupola \u00e8 di pianta poligonale e si appoggia su otto lesene.\nNella seconda met\u00e0 del XVI secolo, la chiesa aveva il campanile innestato in un fianco della facciata. Nel 1727 con la costruzione della nuova parrocchiale viene costruito anche il campanile della \"chiesa nuova\", situato sul lato opposto a quello della torre attuale. Nel 1917, ad ampliamento avvenuto, il nuovo campanile torna ad occupare la posizione a lato monte. il campanile ospita 8 campane ambrosiane in Sib2 della Barigozzi di Milano fuse nel 1950.\nChiesa di Santa Maria.\nLa Chiesetta di Santa Maria di Loreto, risalente all'epoca medioevale, \u00e8 situata in posizione panoramica nella frazione di Molena. Le sue origini risalgono al XII secolo come testimonia l'abside. Originariamente in stile romanico, la chiesa era dedicata a San Bartolomeo. Confrontando la vecchia iconografia con quella attuale, si nota una sostanziale diversit\u00e0: doppia navata con due absidi affiancate nella parte terminale ed il campanile innestato al centro della facciata. Il riadattamento dell'edificio cos\u00ec com'\u00e8 oggi, si completa nella prima met\u00e0 del XVII secolo. Nei secoli si sono susseguiti lunghi periodi di abbandono, fino a quando negli anni ottanta vengono completati i lavori di restauro.\nChiesetta dei Santi Cosma e Damiano.\nSi tratta di un oratorio situato nella frazione di Corogna, costruito alla fine del XIV secolo in sostituzione di una preesistente cappella. La Chiesetta, che \u00e8 dunque di origine medievale, presenta un'unica navata con abside semicircolare, con affiancato il suggestivo campanile medioevale in stile romanico. Al suo interno si trovano resti di affreschi risalenti al XV e al XVI secolo. Alcuni interventi di restauro svolti nel 1977 e nel 1983 hanno restituito alle facciate la veste originaria, con pietre squadrate a vista, in cui sono state scoperte due antiche finestrelle absidali, che erano state otturate\nArhitetture civili.\nPalazzo comunale.\nIl palazzo comunale \u00e8 tornato nell'edificio di piazza Roma dal maggio 2010: dagli anni novanta infatti, la sede del municipio si trovava nella villa Giamminola, una villa acquisita dal comune negli anni settanta.\nCrotti.\nI crotti sono delle costruzioni rurali \"a volta\", dal cui fondo in roccia fuoriescono getti di aria fresca, che mantengono la temperatura durante l'anno costante a .\nLe montagne di Albavilla sono un rilievo calcareo, con presenza di cavit\u00e0 e cunicoli originatisi in seguito al fenomeno del carsismo: in questi cunicoli circolano sia acqua che aria, ma nella maggior parte dei crotti \u00e8 solo l'aria fresca a fuoriuscire, ad eccezione del crotto Italia dove fuoriesce anche acqua che viene raccolta in una vasca.\nSul territorio di Albavilla si contano 34 crotti:\nVille.\nFino dall'antichit\u00e0 Albavilla ebbe sempre il ruolo di \u201cvilla\u201d: si spiega l'etimologia dell'antico nome \u201cVillalbese\u201d, sostituito nel 1928 da \u201cAlbavilla\u201d.\nLe pi\u00f9 antiche ville presenti sono:\nLa Foce.\nSituato nel centro storico del paese, la Foce (\u201cFous\u201d in dialetto locale), \u00e8 un antico lavatoio utilizzato in tempi passati per il lavaggio del bucato.\nUn antico proverbio albavillese recita: \"Quand al vegn la Fous d'est\u00e0, la stagion la va a maa\" (\"Quando la Foce arriva d'estate, la stagione va a male\"), ad indicare che la stagione non era propizia se scorreva l'acqua nel periodo estivo.\nAree naturali.\nAlpe del Vicer\u00e9.\nL'Alpe del Vicer\u00e9 \u00e8 un altopiano che si allarga sui contrafforti del monte Bollettone sopra l'abitato di Albavilla a quota 903m s.l.m.\n\u00c8 comodamente raggiungibile dal paese di Albavilla con una strada carrozzabile della lunghezza di 6\u00a0km.\nL'area dispone di parcheggi e aree per pic-nic, ma sono presenti anche ristoranti e rifugi.\nIl monte Bollettone.\nRaggiungibile dall'Alpe del Vicer\u00e9 \u00e8 meta di numerosi escursionisti e rappresenta uno dei luoghi naturali pi\u00f9 belli oltre che di Albavilla, anche del Triangolo lariano, per gli scorci panoramici visibili dalla vetta.\nGli scorci spaziano a 360\u00b0 passando dalla Brianza e la pianura Padana con gli appennini in direzione sud, al Lago di Como e a parte dell'arco alpino e prealpino nelle restanti direzioni.\nBuco del Piombo.\nIl Buco del piombo \u00e8 un'imponente grotta naturale, situata nel comune di Erba, ma che \u00e8 possibile raggiungere sia dal paese di Albavilla e sia dall'Alpe del Vicer\u00e9.\nValle del Cosia.\nSi segue il corso del torrente Cosia a partire dalla localit\u00e0 Fontana Massera, raggiungibile poco fuori dal paese prendendo la strada per l'Alpe del Vicer\u00e9.\nUna valle ancora intatta in cui si possono ammirare degli orridi e delle profonde pozze create dall'azione dell'acqua.\nIl sentiero conduce fino alla diga di Leana, invaso che tuttora non \u00e8 inutilizzato, ma che \u00e8 stato utilizzato come approvvigionamento di acqua per il paese di Albavilla.\nLago di Alserio.\nIl lago di Alserio \u00e8 caratterizzato dalla presenza di specie vegetali e animali tipiche delle zone umide: per quanto riguarda la flora, si segnalano ninfee, piante acquatiche e canneti, mentre le sponde sono caratterizzate da prati e boschi cedui. Per quanto riguarda la fauna, esistono numerose specie di anfibi e rettili, quali la rana, il rospo, le bisce d'acqua. Sulle rive sono presenti una notevole variet\u00e0 di uccelli: svasso maggiore, germano reale, la gallinella d'acqua, e l'airone cinerino.\nBoschi e sentieri.\nI boschi che circondano l'abitato, sono composti prevalentemente da alberi cedui come castagno, rovere, faggio, betulla, frassino, acero ma in alcune zone (Alpe del Vicer\u00e9), per opere di rimboschimento sono stati piantumati anche abeti, pini e larici.\nNumerose specie di piante erbacee e di flora protetta, tipica di tutta la zona del Triangolo Lariano, tra i quali si ricordano: narciso, primula, giaggiolo, giglio, rosa gallica, campanula barbata, ciclamino delle Alpi, bucaneve, pungitopo.\nPer quanto riguarda il narciso, in tempi non tanto lontani venivano organizzate delle vere e proprie raccolte (narcisate): al giorno d'oggi la raccolta \u00e8 vietata, trattandosi di flora protetta.\nNel sottobosco, anche per chi non \u00e8 un \"Fungiatt\" (in dialetto locale), o esperto cercatore di funghi, \u00e8 possibile trovare funghi quali porcini o mazze di tamburo.\nNei boschi, la fauna in cui a volte \u00e8 possibile imbattersi, \u00e8 rappresentata da lepri, piccoli roditori, scoiattoli, caprioli, cinghiali. Nelle zone pi\u00f9 impervie anche rapaci, quali la poiana e il falco.\nPer gli appassionati di trekking o di mountain bike, nei boschi sono disponibili dei percorsi di varie difficolt\u00e0, sia a partire dall'abitato e sia dalla zona dell'Alpe del Vicer\u00e9.\nTra i principali sentieri si segnalano i seguenti itinerari:\nSociet\u00e0.\nDialetto.\nIl dialetto albavillese \u00e8 un dialetto del lombardo occidentale, simile agli altri dialetti della Brianza e del Comasco.\nTradizioni e folclore.\nImportante momento aggregativo di tutto il territorio \u00e8 la \"Festa dei Crotti\", organizzata ogni primo e secondo weekend di ottobre lungo le vie del paese. Si tratta un percorso che si snoda attravarso i vari crotti di Albavilla con possibilit\u00e0 di visita e di degustazione di prodotti tipici. All'evento si affiancano iniziative che variano di anno in anno: esposizione di attrezzi agricoli e dimostrazione delle attivit\u00e0 agricole di un tempo, esposizione quadri, pizzi e merletti, vendita di prodotti tipici, servizio ristorazione.\nLa Giubiana \u00e8 una festa tradizionale della Lombardia, sentita specialmente in Brianza, nell'Altomilanese, nel varesotto e nel comasco che consiste nel mettere al rogo un fantoccio vestito di stracci; il rituale rappresenta simbolicamente la fine della cattiva stagione.\nUna corsa podistica che si tiene ogni anno nel mese di maggio, con partenza dal centro del paese a quota e arrivo in vetta al monte Bollettone a : su sentieri e mulattiere di montagna per un dislivello di .\n\u201cCamminata non competitiva sui sentieri del monte Bollettone\u201d, che si tiene ogni anno nel mese di settembre: un anello di circa che dall'Alpe del Vicer\u00e9 gira intorno al monte Bollettone: la prima parte del percorso porta alla baita Patrizi e alla bocchetta di Lemna, quindi sentiero dei faggi, e arrivo alla capanna Mara, con discesa fino al punto di partenza.\nSi tiene all'Alpe del Vicer\u00e9 nel mese di maggio.\nManifestazioni organizzate da diverse associazioni presenti, in cui si mangiano le caldarroste (bir\u00f6ll, in dialetto locale).\nDurante l'anno la locale Pro Loco, organizza una serie di sagre e feste, tra le quali si ricordano a titolo di esempio:\nCultura.\nEventi.\nRievocazione della battaglia combattuta il 9 agosto 1160 tra la lega dei Comuni e l'esercito del Barbarossa.\nInfrastrutture e trasporti.\nFra il 1912 e il 1955 la localit\u00e0 era servita da una stazione posta lungo la Tranvia Como-Erba-Lecco.\nSport.\nIn paese sono presenti impianti sportivi sia pubblici e privati: si contano la palestra comunale e due palestre private, campetti da calcetto e da tennis, campo da calcio dell'oratorio e piscine all'aperto in struttura privata. I numerosi sentieri presenti che si snodano a partire dal centro dell'abitato, permettono di praticare trekking e mountain bike, e nei mesi invernali, neve permettendo, ciaspolate, immersi nella natura del Triangolo Lariano.\nAmministrazione.\nAmministratori comunali dall'unit\u00e0 d'Italia ad oggi di Villalbese e poi dal 1928 di Albavilla\n - Amministratori comunali di Villalbese ed Albavilla dall'Unit\u00e0 d'Italia"}
{"id": "2747199", "revid": "125633519", "url": "https://it.wikipedia.org/wiki?curid=2747199", "title": "Maksim Vyleg\u017eanin", "text": "Biografia.\nIn Coppa del Mondo ha esordito il 22 gennaio 2005 nell'inseguimento di Pragelato (37\u00b0), ha ottenuto il primo podio il 25 marzo 2007 nella staffetta di Falun (2\u00b0) e la prima vittoria il 18 dicembre 2010 nella 30\u00a0km a tecnica libera con partenza in linea di La Clusaz.\nIn carriera ha preso parte a due edizioni dei Giochi olimpici invernali, (9\u00b0 nella 15 km, 8\u00b0 nella 50 km, 17\u00b0 nell'inseguimento, 8\u00b0 nella staffetta) e (2\u00b0 nella 50 km, 4\u00b0 nell'inseguimento, 2\u00b0 nella sprint a squadre, 2\u00b0 nella staffetta), e a sei dei Campionati mondiali, vincendo cinque medaglie.\nNell'ambito delle inchieste sul doping di Stato in Russia, il 9 novembre 2017 il Comitato Olimpico Internazionale ha accertato una violazione delle normative antidoping da parte di Vyleg\u017eanin in occasione delle Olimpiadi di So\u010di, annullando conseguentemente i risultati ottenuti e proibendogli di partecipare a future edizioni dei Giochi olimpici. Conseguentemente, anche la Federazione Internazionale Sci ha aperto un'inchiesta sulla posizione di Vyleg\u017eanin, escludendolo dalle competizioni a partire dal 30 novembre. Il 1\u00ba febbraio 2018 il Tribunale Arbitrale dello Sport ha per\u00f2 accolto il ricorso presentato da Vyleg\u017eanin contro tale decisione; conseguentemente, anche la Federazione Internazionale Sci ha revocato la propria sospensione.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nMS = partenza in linea\nPU = inseguimento\nTS = sprint a squadre\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nTC = tecnica classica"}
{"id": "2747206", "revid": "288031", "url": "https://it.wikipedia.org/wiki?curid=2747206", "title": "Tol\u00fa Viejo", "text": ""}
