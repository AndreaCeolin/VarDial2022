{"id": "2644026", "revid": "439868", "url": "https://it.wikipedia.org/wiki?curid=2644026", "title": "Polti", "text": "La Polti S.p.A. \u00e8 un'azienda italiana produttrice di piccoli elettrodomestici.\nStoria.\nViene fondata nel 1978 a Olgiate Comasco (CO) da Franco Polti, un rappresentante di ferri da stiro professionali, come piccola impresa artigianale. Lo stesso fondatore crea \"Vaporella\", il primo ferro da stiro a vapore con caldaia per uso domestico. Ma non brevetta l'idea e ben presto altri produttori del settore mettono in vendita quel prodotto.\nNel 1983 Franco Polti, che ha al proprio fianco la moglie Teresa Napoli, produce e immette sul mercato \"Vaporetto\", il primo \"eco-domestico\" che permette di pulire ogni singola parte della casa con il corredo offerto in dotazione. Con Vaporetto si pulisce anche con la forza del vapore, che arriva a una temperatura di 120\u00b0.\nL'azienda lombarda, avendo assunto una rilevanza internazionale, nel 1993 inaugura in Brasile lo stabilimento di Araras, dedicato alla produzione di apparecchi destinati ai mercati sudamericani. Successivamente, nel 1994, la sede e lo stabilimento dell'azienda in Italia vengono spostati a Bulgarograsso, che \u00e8 la sede del Gruppo. In quello stesso anno la societ\u00e0 avvia la produzione delle macchine da caff\u00e8.\nLo stabilimento brasiliano verr\u00e0 chiuso qualche anno dopo; nel 1997 \u00e8 aperto uno stabilimento in Calabria e viene costituita la \"Polti Sud S.r.l.\" a Piano Lago, frazione di Figline Vegliaturo, in provincia di Cosenza, con circa 200 dipendenti.\nNel 1999 Polti lancia \"Lecologico\", primo aspirapolvere con filtro ad acqua che permette di dire addio ai sacchetti di carta e che, grazie a un sofisticato sistema di filtraggio a pi\u00f9 stadi e al filtro \"Hepa\", trattiene tutto ci\u00f2 che aspira e restituisce all'ambiente aria purificata.\nNel 2005 si costituisce la societ\u00e0 \"AromaPolti S.r.l.\", che si occupa del confezionamento del caff\u00e8 in capsule e della sua distribuzione nei mercati. Nel 2006 viene avviata la produzione di detergenti ecologici e di apparecchi professionali per la pulizia con la creazione della \"Polti Medical Division S.r.l.\". Nello stesso anno Polti decide di chiudere lo stabilimento calabrese e di mettere in esubero i 180 dipeendenti, per spostare la produzione in Cina.\nNel 2009 Polti acquisisce a Toluca, in Messico, il controllo di un produttore di elettrodomestici, Acuina SA. Proprio quell'anno, con l'azienda che si ritrova economicamente in affanno, Franco Polti lascia la guida della societ\u00e0 a un esponente della seconda generazione, la figlia Francesca. L'anno pi\u00f9 duro \u00e8 il 2012: Francesca Polti, laureata alla Bocconi, sfrutta le opportunit\u00e0 offerte dal governo Monti ottenendo dal tribunale di Como l'ammissione alla procedura di concordato in continuit\u00e0 aziendale,; vara un piano di rientro che le permette di ristrutturare il debito; chiude gli uffici in Messico; lancia \"Unico\", aspirapolvere di ultima generazione, e \"Moppy\", lavapavimenti a vapore senza cavo,; mantiene l'occupazione dei 230 dipendenti.\nNel 2014, dopo 34 anni, lo storico logo del pollice che emana vapore \u00e8 sostituito da una visione dall'alto del tappo di sicurezza. Nel 2018, in occasione dei quarant'anni dell'azienda, viene lanciata una nuova versione della Vaporella.\nIl Gruppo Polti.\nPolti \u00e8 attualmente il primo produttore europeo di piccoli elettrodomestici, in particolare di quelli a vapore, annualmente vende circa 1,6 milioni di pezzi in oltre 30 paesi, e le esportazioni all'estero rappresentano la met\u00e0 degli affari dell'azienda comasca. Nel 2017 il 45% del fatturato \u00e8 realizzato in Italia, il 20% ciascuno in Spagna e Francia, il 15% nel resto del mondo.\nA inizio 2010 Polti ha deciso di riportare in Italia le principali attivit\u00e0 produttive svolte in Cina (macchina da caff\u00e8 e apparecchi di fascia media e medio alta) per ragioni di costi e di qualit\u00e0 dei prodotti\nSponsorizzazioni.\nDal 1995 al 1999 la societ\u00e0 ha sponsorizzato la Pallacanestro Cant\u00f9 e nella stagione 1998-1999 il Como Calcio; l'azienda \u00e8 presente anche nel ciclismo con il Team Polti."}
{"id": "2644027", "revid": "287204", "url": "https://it.wikipedia.org/wiki?curid=2644027", "title": "Sarangpur", "text": "Sarangpur \u00e8 una suddivisione dell'India, classificata come \"municipality\", di 32.295 abitanti, situata nel distretto di Rajgarh, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 34' 0 N e 76\u00b0 28' 0 E e ha un'altitudine di 409 .\nSociet\u00e0.\nEvoluzione demografica.\nAl censimento del 2001 la popolazione di Sarangpur assommava a 32.295 persone, delle quali 16.736 maschi e 15.559 femmine. I bambini di et\u00e0 inferiore o uguale ai sei anni assommavano a 5.964, dei quali 3.108 maschi e 2.856 femmine. Infine, coloro che erano in grado di saper almeno leggere e scrivere erano 17.818, dei quali 10.749 maschi e 7.069 femmine."}
{"id": "2644031", "revid": "287204", "url": "https://it.wikipedia.org/wiki?curid=2644031", "title": "Tal (citt\u00e0)", "text": " \nTal \u00e8 una suddivisione dell'India, classificata come \"nagar panchayat\", di 13.073 abitanti, situata nel distretto di Ratlam, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 43' 0 N e 75\u00b0 22' 60 E e ha un'altitudine di 436 .\nSociet\u00e0.\nEvoluzione demografica.\nAl censimento del 2001 la popolazione di Tal assommava a 13.073 persone, delle quali 6.722 maschi e 6.351 femmine. I bambini di et\u00e0 inferiore o uguale ai sei anni assommavano a 2.183, dei quali 1.150 maschi e 1.033 femmine. Infine, coloro che erano in grado di saper almeno leggere e scrivere erano 7.572, dei quali 4.527 maschi e 3.045 femmine."}
{"id": "2644034", "revid": "287204", "url": "https://it.wikipedia.org/wiki?curid=2644034", "title": "Talen", "text": "Talen \u00e8 una suddivisione dell'India, classificata come \"nagar panchayat\", di 9.098 abitanti, situata nel distretto di Rajgarh, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 34' 0 N e 76\u00b0 43' 0 E e ha un'altitudine di 427 .\nSociet\u00e0.\nEvoluzione demografica.\nAl censimento del 2001 la popolazione di Talen assommava a 9.098 persone, delle quali 4.730 maschi e 4.368 femmine. I bambini di et\u00e0 inferiore o uguale ai sei anni assommavano a 1.776, dei quali 931 maschi e 845 femmine. Infine, coloro che erano in grado di saper almeno leggere e scrivere erano 4.444, dei quali 2.897 maschi e 1.547 femmine."}
{"id": "2644038", "revid": "287204", "url": "https://it.wikipedia.org/wiki?curid=2644038", "title": "Tarana (India)", "text": " \nTarana \u00e8 una suddivisione dell'India, classificata come \"nagar panchayat\", di 21.455 abitanti, situata nel distretto di Ujjain, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 19' 60 N e 76\u00b0 1' 60 E e ha un'altitudine di 489 .\nSociet\u00e0.\nEvoluzione demografica.\nAl censimento del 2001 la popolazione di Tarana assommava a 21.455 persone, delle quali 11.021 maschi e 10.434 femmine. I bambini di et\u00e0 inferiore o uguale ai sei anni assommavano a 3.382, dei quali 1.752 maschi e 1.630 femmine. Infine, coloro che erano in grado di saper almeno leggere e scrivere erano 14.163, dei quali 8.340 maschi e 5.823 femmine."}
{"id": "2644042", "revid": "292162", "url": "https://it.wikipedia.org/wiki?curid=2644042", "title": "Lucio Tarquinio Prisco", "text": ""}
{"id": "2644043", "revid": "287204", "url": "https://it.wikipedia.org/wiki?curid=2644043", "title": "Tekanpur", "text": " \nTekanpur (o Takenpur) \u00e8 una suddivisione dell'India, classificata come \"census town\", di 12.819 abitanti, situata nel distretto di Gwalior, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 58' 60 N e 78\u00b0 16' 0 E e ha un'altitudine di 189 .\nSociet\u00e0.\nEvoluzione demografica.\nAl censimento del 2001 la popolazione di Tekanpur assommava a 12.819 persone, delle quali 8.527 maschi e 4.292 femmine. I bambini di et\u00e0 inferiore o uguale ai sei anni assommavano a 1.625, dei quali 871 maschi e 754 femmine. Infine, coloro che erano in grado di saper almeno leggere e scrivere erano 9.975, dei quali 7.402 maschi e 2.573 femmine."}
{"id": "2644045", "revid": "287204", "url": "https://it.wikipedia.org/wiki?curid=2644045", "title": "Teonthar", "text": " \nTeonthar \u00e8 una suddivisione dell'India, classificata come \"nagar panchayat\", di 15.249 abitanti, situata nel distretto di Rewa, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 58' 60 N e 81\u00b0 39' 0 E e ha un'altitudine di 150 .\nSociet\u00e0.\nEvoluzione demografica.\nAl censimento del 2001 la popolazione di Teonthar assommava a 15.249 persone, delle quali 7.855 maschi e 7.394 femmine. I bambini di et\u00e0 inferiore o uguale ai sei anni assommavano a 2.836, dei quali 1.498 maschi e 1.338 femmine. Infine, coloro che erano in grado di saper almeno leggere e scrivere erano 8.329, dei quali 5.116 maschi e 3.213 femmine."}
{"id": "2644047", "revid": "287204", "url": "https://it.wikipedia.org/wiki?curid=2644047", "title": "Thandla", "text": " \nThandla \u00e8 una suddivisione dell'India, classificata come \"nagar panchayat\", di 12.685 abitanti, situata nel distretto di Jhabua, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 0' 0 N e 74\u00b0 34' 0 E e ha un'altitudine di 270 .\nSociet\u00e0.\nEvoluzione demografica.\nAl censimento del 2001 la popolazione di Thandla assommava a 12.685 persone, delle quali 6.540 maschi e 6.145 femmine. I bambini di et\u00e0 inferiore o uguale ai sei anni assommavano a 1.758, dei quali 888 maschi e 870 femmine. Infine, coloro che erano in grado di saper almeno leggere e scrivere erano 9.285, dei quali 5.220 maschi e 4.065 femmine."}
{"id": "2644051", "revid": "287204", "url": "https://it.wikipedia.org/wiki?curid=2644051", "title": "Timarni", "text": " \nTimarni (o Timurni) \u00e8 una suddivisione dell'India, classificata come \"nagar panchayat\", di 19.178 abitanti, situata nel distretto di Harda, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 22' 0 N e 77\u00b0 13' 0 E e ha un'altitudine di 308 .\nSociet\u00e0.\nEvoluzione demografica.\nAl censimento del 2001 la popolazione di Timarni assommava a 19.178 persone, delle quali 10.089 maschi e 9.089 femmine. I bambini di et\u00e0 inferiore o uguale ai sei anni assommavano a 2.684, dei quali 1.387 maschi e 1.297 femmine. Infine, coloro che erano in grado di saper almeno leggere e scrivere erano 14.001, dei quali 8.162 maschi e 5.839 femmine."}
{"id": "2644057", "revid": "287204", "url": "https://it.wikipedia.org/wiki?curid=2644057", "title": "Tirodi", "text": " \nTirodi \u00e8 una suddivisione dell'India, classificata come \"census town\", di 8.847 abitanti, situata nel distretto di Balaghat, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 40' 60 N e 79\u00b0 42' 0 E e ha un'altitudine di 374 .\nSociet\u00e0.\nEvoluzione demografica.\nAl censimento del 2001 la popolazione di Tirodi assommava a 8.847 persone, delle quali 4.367 maschi e 4.480 femmine. I bambini di et\u00e0 inferiore o uguale ai sei anni assommavano a 1.298, dei quali 686 maschi e 612 femmine. Infine, coloro che erano in grado di saper almeno leggere e scrivere erano 5.751, dei quali 3.264 maschi e 2.487 femmine."}
{"id": "2644062", "revid": "2110845", "url": "https://it.wikipedia.org/wiki?curid=2644062", "title": "Philippe Beaussant", "text": "Esperto di musica barocca francese, sulla quale ha scritto numerose opere, \u00e8 il fondatore del Centre de Musique Baroque di Versailles, del quale \u00e8 stato direttore artistico dal 1987 al 1996. Ha anche prodotto programmi musicali per Radio France a partire dal 1974. Dalla sua biografia di Jean-Baptiste Lully, \"Lully ou le musicien du soleil\" (\u00c9ditions Gallimard, 1992), \u00e8 stato ricavato il film \"Le Roi Danse\" (2000).\nNel 1993 Beaussant ha vinto il Grand Prix du roman de l'Acad\u00e9mie fran\u00e7aise per il suo romanzo \"H\u00e9lo\u00efse\".\nMuore l'8 maggio 2016 all'et\u00e0 di 86 anni."}
{"id": "2644063", "revid": "767487", "url": "https://it.wikipedia.org/wiki?curid=2644063", "title": "Linea rossa 7000", "text": "Linea rossa 7000 (\"Red Line 7000\") \u00e8 un film del 1965 diretto da Howard Hawks e interpretato da James Caan.\nTrama.\nDella scuderia automobilistica gestita da Pat Kazarian fanno parte due piloti, Mike Marsh e Jim Loomis, ma un incidente a Daytona provoca la morte di Jim. La sua ragazza, Holly, arriva troppo tardi per la gara e si sente in colpa per non esserci stata.\nIl giovane pilota Ned Arp si unisce alla scuderia e ci prova anche con la sorella di Kazarian, Julie. Un terzo pilota, Dan McCall, arriva dalla Francia e porta con s\u00e9 la fidanzata Gabrielle, ma presto sviluppa un interesse per Holly.\nArp rimane gravemente ferito in un incidente e perde una mano. Mike, nel frattempo, non si preoccupa degli affari di Dan con le donne e cerca di farlo fuori durante una corsa, ma Dan sopravvive. Lui e Holly si fidanzano, ma Mike \u00e8 confortato da Gabrielle."}
{"id": "2644069", "revid": "1086846", "url": "https://it.wikipedia.org/wiki?curid=2644069", "title": "Unione Sportiva Pistoiese 1980-1981", "text": "Questa voce raccoglie le informazioni riguardanti l'Unione Sportiva Pistoiese nelle competizioni ufficiali della stagione 1980-1981.\nStagione.\nLa stagione d'esordio nella Serie A a \"girone unico\" della Pistoiese (la seconda assoluta nella massima serie, dopo la partecipazione alla Divisione Nazionale a gironi plurimi di fine anni 1920) si concluse con un sedicesimo e ultimo posto in graduatoria: la squadra, si \u00e8 resa inizialmente protagonista di un buon avvio (che l'ha portata a un sesto posto provvisorio verso la fine del girone di andata, ottenuto dopo una clamorosa vittoria nel derby toscano contro la ), poi per\u00f2 \u00e8 sprofondata durante il girone di ritorno sul fondo della classifica, ed \u00e8 retrocessa con qualche giornata di anticipo sulla conclusione del campionato.\nIn Coppa Italia la Pistoiese disputa prima del campionato, il quarto girone di qualificazione, che promuove ai Quarti della manifestazione la Fiorentina.\nMaglie e sponsor.\nLe divise della Pistoiese per la stagione 1980-81, firmate dalla Puma, corrispondono a una maglia arancione per le gare interne con bande laterali blu scure, bianca per quelle esterne con fascia orizzontale arancione.\nOrganigramma societario.\nArea direttiva \nArea organizzativa\nArea tecnica\nArea sanitaria"}
{"id": "2644079", "revid": "287204", "url": "https://it.wikipedia.org/wiki?curid=2644079", "title": "Udaipura", "text": " \nUdaipura \u00e8 una suddivisione dell'India, classificata come \"nagar panchayat\", di abitanti, situata nel distretto di Raisen, nello stato federato del Madhya Pradesh. In base al numero di abitanti la citt\u00e0 rientra nella classe IV (da a persone).\nGeografia fisica.\nLa citt\u00e0 \u00e8 situata a 23\u00b0 4' 60 N e 78\u00b0 30' 0 E e ha un'altitudine di 320 .\nSociet\u00e0.\nEvoluzione demografica.\nAl censimento del 2001 la popolazione di Udaipura assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2644083", "revid": "287204", "url": "https://it.wikipedia.org/wiki?curid=2644083", "title": "Ukwa", "text": " \nUkwa \u00e8 una suddivisione dell'India, classificata come \"census town\", di 7.108 abitanti, situata nel distretto di Balaghat, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 58' 0 N e 80\u00b0 28' 0 E e ha un'altitudine di 607 .\nSociet\u00e0.\nEvoluzione demografica.\nAl censimento del 2001 la popolazione di Ukwa assommava a 7.108 persone, delle quali 3.542 maschi e 3.566 femmine. I bambini di et\u00e0 inferiore o uguale ai sei anni assommavano a 1.008, dei quali 527 maschi e 481 femmine. Infine, coloro che erano in grado di saper almeno leggere e scrivere erano 5.088, dei quali 2.819 maschi e 2.269 femmine."}
{"id": "2644084", "revid": "287204", "url": "https://it.wikipedia.org/wiki?curid=2644084", "title": "Renault Alpine A442", "text": "La Renault Alpine A442 \u00e8 uno sport prototipo che ha corso nel Campionato Mondiale Sportprototipi dal 1975 al 1978, progettato e realizzato dalla Alpine per volont\u00e0 della proprietaria Renault, per vincere la 24 Ore di Le Mans, il che avvenne nel 1978. Dalla vettura fu derivata la Renault Alpine A443, variante a passo lungo con motore maggiorato.\nContesto.\nFin dal 1971 la Alpine aveva lavorato a stretto contatto con la Renault, e all'inizio del progetto A442 nel 1975 le due societ\u00e0 si erano quasi completamente fuse. La Renault infine acquist\u00f2 la casa automobilistica nel 1976, acquisendo anche il progetto della sport prototipo. La A442 era l'evoluzione dei precedenti modelli A440 e A441, che nel 1974 aveva vinto il titolo europeo per vetture sport fino a 2 litri di cilindrata; questo successo spinse la Renault ad aumentare il budget per le competizioni \"Endurance\", e vincere la 24 Ore di Le Mans.\nTecnica.\nIl telaio della A442 era in alluminio rinforzato con elementi in acciaio. La carrozzeria era composta da pannelli in vetroresina. Seguendo le indicazioni dei test in galleria del vento nell'inverno 1977, nella stagione 1978 fu introdotto un particolare parabrezza a bolla in plexiglas che fungeva da tetto riducendo la resistenza aerodinamica e consentendo a questa versione evoluta ribattezzata \"A442B\" di aumentare la velocit\u00e0 massima di ulteriori 8\u00a0km/h sul rettilineo delle Hunaudi\u00e8res, anche se tale soluzione costringeva i piloti a guidare con una visibilit\u00e0 ridotta e con temperature all'interno dell'abitacolo insopportabili, dando loro un senso di claustrofobia.\nFu costruito anche un unico esemplare di \"Renault-Alpine A443\", versione evoluta e pi\u00f9 potente della A442, il cui equipaggio (i piloti Jean-Pierre Jabouille e Patrick Depailler) non volle il tetto-parabrezza in plexiglas per le temperature assurde che causava nell'abitacolo.\nIl propulsore, montato in posizione posteriore longitudinale, era un V6 con angolo tra le bancate di 90\u00ba, la cilindrata \u00e8 di 1.997 cm\u00b3, la distribuzione \u00e8 a 4 valvole per cilindro con doppio albero a camme per bancata, a differenza dei precedenti modelli aspirati, il motore Renault L-Gordini 2.0 litri per la A442 \u00e8 dotato di un grande turbocompressore Garrett.\nInizialmente la potenza ottenuta era di 496 CV (365\u00a0kW) a 9.900 giri al minuto aumentata con le evoluzioni successive a 503 CV (370\u00a0kW), mentre il 2.138 cm\u00b3 della \"A443\" raggiunse i 520 CV (388\u00a0kW).\nAl tempo le norme della Federazione Internazionale dell'Automobile per le vetture di Gruppo 6, fissavano un limite di 3 litri di cilindrata per i motori aspirati dei prototipi; con l'introduzione dei motori sovralimentati la FIA applic\u00f2 un correttivo standard per stabilirne la cilindrata massima, e dividendo 3.000 cm\u00b3 per il correttivo di 1,4 si otteneva una cilindrata massima di 2.142 cm\u00b3 per i motori turbo, quindi il turbo Renault-Gordini in versione \"due litri\" era ben al di sotto dei limiti di cilindrata.\nRisultati sportivi.\nLa A442 turbo debutt\u00f2 nella 1000\u00a0km del Mugello del 1975 (alcune fonti riportano che la vettura fosse una \"A441 con motore turbo\") e a sorpresa vinse la corsa battendo le Alfa Romeo 33TT12 in casa. Nonostante l'incoraggiante inizio, rest\u00f2 l'unica vittoria della Renault nel Campionato Mondiale Sport Prototipi per la scarsa affidabilit\u00e0 del motore V6. Gli stessi problemi continuarono nel 1976 e nel 1977; le vetture erano veloci, ma faticavano a terminare le gare.\nNel 1977 la Renault era seriamente intenzionata a vincere almeno la Le Mans ma, al solito, le sue tre vetture morirono di stenti nelle prime fasi di gara. Vinse l'imbattibile e perfetta Porsche 936.\nLe Mans divent\u00f2 una priorit\u00e0 assoluta anche rispetto al concomitante programma di Formula 1, relegandolo momentaneamente al secondo posto. La Renault prepar\u00f2 3 vetture per la 24 Ore di Le Mans 1978, sostenute anche da una A442 privata del team \"Calberson\" affidata all'equipaggio Fr\u00e9quelin/Ragnotti/Dolhem/Jabouille. Il team schier\u00f2 due A442 nella specifica \u00abB\u00bb, dotata di un controverso parabrezza a bolla che copriva gran parte dell'abitacolo e che diminuiva la resistenza aerodinamica ma anche la visibilit\u00e0. La terza auto ufficiale, un'evoluzione, era la \"A443\", dotata di passo pi\u00f9 lungo mediante l'interposizione di un distanziale tra il cambio e il nuovo motore maggiorato fino al limite regolamentare della classe \"3 litri\". La A443 condusse in testa gran parte della corsa facendo da lepre per spingere la Porsche a forzare l'andatura e sollecitare oltremodo le sue vetture, ma fu costretta al ritiro per problemi al motore dopo 18 ore; la gara fu vinta da una delle A442B che seguivano da vicino la vettura di testa e guidata dall'equipaggio Didier Pironi e Jean Pierre Jaussaud, i quali trassero vantaggio dai problemi tecnici che afflissero le Porsche 936.\nDopo la sofferta vittoria, Renault termin\u00f2 il suo impegno nei prototipi per concentrarsi totalmente sulla Formula 1 con una propria squadra."}
{"id": "2644085", "revid": "122761880", "url": "https://it.wikipedia.org/wiki?curid=2644085", "title": "Ax\u00e9 (genere musicale)", "text": " \nL\u2019ax\u00e9 {a\u02c8\u0283\u025b} \u00e8 un genere musicale nato nello stato brasiliano di Bahia negli anni 80, durante le manifestazioni popolari del carnevale di Salvador, che mescola il \"frevo pernambucano\", il \"forr\u00f3\", \"maracatu\", reggae e calipso (che \u00e8 derivato dal reggae). La parola \"ax\u00e8\" \u00e8 attualmente usata anche dai capoeristi come saluto e augurio di fortuna e prosperit\u00e0.\nOrigine del termine.\nIl termine \"ax\u00e9 music\" \u00e8 spesso utilizzato erroneamente per designare tutti i ritmi dalle radici africane o dallo stile musicale di qualunque gruppo o artista che proviene da Bahia. Oggi si conosce, che non tutta la musica baiana \u00e8 \"ax\u00e9\", poich\u00e9 la ci sono gli olodum, con un ritmo da Africa del sud, \"samba de roda\" e \"pagode\" prodotti da alcuni gruppi, il calipso viene dal \"par\u00e1\" e il samba-reggae che \u00e8 una novit\u00e0.\nLa parola \"ax\u00e9\" \u00e8 un saluto religioso usato nel candombl\u00e9 e nell\"umbanda\" e significa \"energia positiva\". Espressione corrente nel circuito musicale soteropolitano, e la \u00e8 stata aggiunta la parola inglese musica dal giornalista Hagamenon Brito per formare un termine dispregiativo per la musica dance con aspirazioni internazionali.\nCon l'impulso dei media, la musica \"ax\u00e9\" si diffuse rapidamente in tutto il paese (con la realizzazione di carnevali fuori stagione, come il micareta), e si rafforz\u00f2 come industria, producendo successo tutto l'anno.\nStoria.\nChitarre elettriche.\nLe origini dell'Ax\u00e9 risalgono agli anni del 1950, quando Adolfo Ant\u00f4nio Nascimento (alias Dod\u00f4) e Osmar \u00c1lvares de Mac\u00eado iniziarono a suonare il frevo pernambucano con rudimentali chitarre elettriche, (battezzate chitarre baiane) sopra una Fobica\u00ec\u00ec (una Ford 1929).\nNacque il \"trio el\u00e9trico\", attrazione del carnevale baiano di cui Caetano Veloso richiam\u00f2 l'attenzione nel 1968 con la canzone \"Atr\u00e1s do trio el\u00e9trico\". Pi\u00f9 tardi. Moraes Moreira, dei Novos Baianos, ebbe l'idea di partecipare a un trio (che era solo strumentale) per cantare: fu il punto zero della musica \"ax\u00e9\". Parallelamente al movimento dei trio venne il proliferarsi dei blocchi-afros: Filhos de Gandhi (di cui Gilberto Gil faceva parte), Badau\u00ea, Il\u00ea Aiy\u00ea, Muzenza, Araketu e Olodum.\nQuesti gruppi suonavano ritmi africani come il \"ijex\u00e1\", brasiliani come il \"maracatu\" e il samba (gli strumenti provenivano dalle scuole di samba di Rio) e caraibici come il merengue.\nCon il ritmo e le parole di Bob Marley nelle orecchie, gli Olodum crearono un ritmo proprio che mescolava \"ax\u00e9\", musica latina, reggae e anche musica africana, stile con forte carattere di affermazione della negritudine, che fece il successo a Salvador negli anni ottanta con artisti come Lazzo, Tonho Mat\u00e9ria, Ger\u00f4nimo e Banda Reflexus. Le canzoni arrivavano al Sud-Est sui dischi nei bagagli di chi andava in vacanza a Bahia. Intanto, Luiz Caldas (del trio Tapaj\u00f3s) e Paulinho Camafeu ebbero l'idea di abbinare il frevo elettrico con lo ijex\u00e1. Nacque cos\u00ec il \"deboche\", che rese ne 1986 il primo successo nazionale di quella scena musicale di Salvador: \"Fricote\", registrato da Luiz Caldas.\nLa modernit\u00e0 delle chitarre si fondevano con le tradizioni dei tamburi in una miscela esplosiva. Una nuova generazione di stelle appare in Brasile: Lazzo, Banda Refleux (dal successo Madagascar Olodum), Sarajane, Cid Guerreiro (do Ilari\u00ea, registrato da Xuxa), Chiclete com Banana che veniva da una tradizione di gruppi di ballo, blocchi-afro e \"trio el\u00e9trico\", Banda Cheiro de Amor (con M\u00e1rcia Freire e Margareth Menezes, la prima ad attivare una carriera internazionale, con la benedizione di David Byrne leader del gruppo rock Talking Heads)). Poco tempo dopo gli Olodum saranno invitati dal cantante e compositore statunitense Paul Simon per registrare una partecipazione nel disco \"The Rhythm of The Saints\".\ndal frevo e pop rock.\nQuella nuova musica bahiana avanzerebbe maggiormente nella direzione del pop nel 1992, quando gli Araketu decisero di iniettare elettronica nei tamburi e il risultato fu il disco \"Araketu\", registrato dall'etichetta inglese indipendente Seven Gates e pubblicato solo in Europa. Nello stesso anno, Daniela Mercury pubblic\u00f2 \"O canto da cidade\", e il Brasile si rese conto dell\"'ax\u00e9\". Aperta la porta, vennero Asa de \u00c1guia, Banda Eva (che nacque dal Blocco Eva e scopr\u00ec Ivete Sangalo), Banda Mel (che dopo si firmarono Bamdamel), Banda Cheiro de Amor, Ricardo Chaves e molti altri nomi.\nL'esplosione commerciale dell\"'ax\u00e9\" passo all'unanimit\u00e0. Dorival Caymmi riprov\u00f2 le sue qualit\u00e0 artistiche, Caetano Veloso approv\u00f2. Dai tentativi di incorporare il repertorio di gruppi pop rock, nacque il \"marcha-frevo\", che trasform\u00f2 successi come \"Eva\" (Successo italiano firmato Bigazzi/Tozzi, nella versione brasiliana dei Radio Taxi) e \"Me chama\" (Lob\u00e3o) in maggior combustibile per la baldoria.\nDato che l'ax\u00e9 si rafforzava commercialmente, alcuni artisti hanno cercato alternative creative per la musica baiana. L'esempio pi\u00f9 significativo furono i Timbalada, gruppo di percussionisti e vocalisti guidato da Carlinhos Brown (la cui musica \"Meia lua inteira\" scoppi\u00f2 con la voce di Caetano), che venne per riscattare i Timbalada che da molto tempo erano relegati alle percussioni dei \"terreiros\" del Candombl\u00e9.\nParallelamente ai Timbalada, Brown pubblic\u00f2 due dischi da solista,\u201d Alfagamabetizado\u201d (1996) e \u201cOmelete Man\u201d (1998), che con la sua autorevole incorporazione di varie tendenze del pop e dell'MPB alla musica baiana, ottenne grande riconoscimento all'estero.\nInoltre, sviluppo un lavoro sociale e culturale di rilievo nella popolazione della comunit\u00e0 bisognosa di Candeal, con la creazione di uno spazio culturale \u201c Candyall Guetho Square\u201d, un gruppo di percussioni Lactomia (per la formazione di una nuova generazione di strumentalisti) e una scuola di musica Paracatum.\nNel frattempo, i nomi di successo della musica baiana si moltiplicavano: ai nomi allora conosciuti Banda Eva, Bandamel, Araketu (che nel 1994 vendette 200.000 copie del disco \"Araketu Bon Demais\"), Chiclete com Banana e Cheiro de Amor, si aggiunsero l'ex-Beijo Netinho e i gruppi Jammil e Uma Noites, Pimenta N\u00b4Ativa e Bragad\u00e1.\nDeclino e ascesa del samba reggae.\nDopo gli anni novanta la musica ax\u00e9 perdette forza in campo internazionale. Di questa forma, i generi musicali brasiliani, fino al medesimo \"pagode\", uscirono al successo massimo nelle radio, bar, ristoranti e club.\nI ritmi che compongono il movimento del mercato musicale dell'ax\u00e9 continuarono a esistere, ma le pubblicazioni dei pi\u00f9 famosi artisti dell'ax\u00e9 rimasero con poche vendite di dischi e di registrazioni ripetitive.\nIn aggiunta, nacque una nuova manifestazione musicale nello stato di Bahia che port\u00f2 il samba alla volta della musica \"baiana\", ma adesso non nella forma di \"samba-de-roda\", ma un mix di samba, a volte \"pagode\", unita alla melodia reggae della musica latina e alla presenza di carattere \"negritudine\" con i tamburi nella musica. Il samba-reggae, come \u00e8 chiamato dagli artisti famosi, nonostante la sua origine baiana, non \u00e8 considerato ax\u00e9 ma uno stile di MPB indipendente e innovativa."}
{"id": "2644088", "revid": "287204", "url": "https://it.wikipedia.org/wiki?curid=2644088", "title": "Unchehara", "text": " \nUnchehara \u00e8 una suddivisione dell'India, classificata come \"nagar panchayat\", di 16.662 abitanti, situata nel distretto di Satna, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 22' 60 N e 80\u00b0 46' 60 E e ha un'altitudine di 324 .\nSociet\u00e0.\nEvoluzione demografica.\nAl censimento del 2001 la popolazione di Unchehara assommava a 16.662 persone, delle quali 8.671 maschi e 7.991 femmine. I bambini di et\u00e0 inferiore o uguale ai sei anni assommavano a 2.671, dei quali 1.391 maschi e 1.280 femmine. Infine, coloro che erano in grado di saper almeno leggere e scrivere erano 10.752, dei quali 6.426 maschi e 4.326 femmine."}
{"id": "2644089", "revid": "88740", "url": "https://it.wikipedia.org/wiki?curid=2644089", "title": "Braune", "text": ""}
{"id": "2644092", "revid": "1305772", "url": "https://it.wikipedia.org/wiki?curid=2644092", "title": "Teodoro Paleologo", "text": "Con il nome di Teodoro Paleologo si identificano:"}
{"id": "2644096", "revid": "1543377", "url": "https://it.wikipedia.org/wiki?curid=2644096", "title": "Rockquiem", "text": "Rockquiem - based on W. A. Mozart (2003) \u00e8 uno spettacolo di musica e danza per coro, orchestra e rock band che reinterpreta il Requiem KV 626 di Wolfgang Amadeus Mozart in chiave rock.\nNato da un'idea del musicista e produttore ceco Daniel Landa e del direttore del Nuovo Teatro Comunale di Bolzano Manfred Schweigkofler, il \"Rockquiem\" \u00e8 stato composto nel 2002 da Stefan Wurz.\nLa prima mondiale \u00e8 stata tenuta al Smetana Hall all'Obecn\u00ed d\u016fm di Praga il 3 agosto 2003. La versione teatrale ha invece visto il suo debutto l'8 aprile 2004 al Nuovo Teatro Comunale di Bolzano.\nIl \"Rockquiem\" \u00e8 stato successivamente rappresentato in diversi paesi europei e varie manifestazioni, tra cui lo Szeged Open Air Festival in Ungheria e il Bergen Opera Festival in Norvegia.\nIn Italia attualmente \u00e8 rappresentato dall'Orchestra giovanile La R\u00e9jouissance diretta da Elisabetta Maschio."}
{"id": "2644097", "revid": "670021", "url": "https://it.wikipedia.org/wiki?curid=2644097", "title": "Bulgaro (glossatore)", "text": "Biografia.\nNon si sa molto della vita di Bulgaro. Nacque a Bologna, appartenne verosimilmente a una famiglia non nobile. Si spos\u00f2 due volte, ed ebbe due figli dal primo matrimonio e nessuno dal secondo, con una vedova di nome Imelda. Fu uno dei \"quattro dottori\" allievi di Irnerio nello studio bolognese (gli altri tre: Martino Gosia, Jacopo e Ugo di Porta Ravegnana); narra Ottone Morena che Irnerio, sul letto di morte, avesse definito Bulgaro \"os aureum\" (bocca d'oro).\nMartino Gosia e Bulgaro furono i capi di due opposte scuole giuridiche a Bologna, corrispondenti per molti aspetti a quelle dei Proculiani e dei Sabiniani nella Roma imperiale: Martino Gosia, caposcuola dei \"canonisti\", sosteneva che il diritto naturale coincideva con il diritto divino, di fatto col diritto canonico; Bulgaro, caposcuola dei \"civilisti\", negava tale coincidenza. Fra i seguaci della scuola di Bulgaro si annoverano alcuni fra i principali rappresentanti della Scuola bolognese dei glossatori, per esempio, Giovanni Bassiano, Accursio e Azzone. Bulgaro ebbe un ruolo di primo piano, assieme agli altri tre dottori, nella seconda dieta di Roncaglia (1158) allorch\u00e9 Federico Barbarossa li interpell\u00f2 sulla questione dei diritti di regalia spettanti in Italia all'imperatore; Bulgaro si schier\u00f2 in difesa dei diritti imperiali in quanto la sua teoria giuridica era fondata sul rispetto rigoroso del diritto romano.\nAllo stato attuale delle conoscenze, la pi\u00f9 importante delle sue opere di Bulgaro \u00e8 \"De regulis juris\" (Intorno alle regole del diritto).\nNon \u00e8 noto se il famoso avvocato o le sue origini si riferiscano alla storia antica della Bulgaria."}
{"id": "2644098", "revid": "122044524", "url": "https://it.wikipedia.org/wiki?curid=2644098", "title": "Nazionale di pallacanestro femminile dell'Azerbaigian", "text": "La nazionale di pallacanestro femminile dell'Azerbaigian, selezione delle migliori giocatrici di pallacanestro di nazionalit\u00e0 azera, rappresenta l'Azerbaigian nelle competizioni internazionali femminili di pallacanestro organizzate dalla FIBA. \u00c8 gestita dalla \"Federazione cestistica dell'Azerbaigian\".\nStoria.\nNazionale Unione Sovietica (1946-1991).\nNel periodo compreso fra il 1946 e il 1991, la nazionale azera ha fatto parte della ex \"Armata Rossa\".\nSquadra Unificata (1992).\nNel 1992 \u00e8 stata inclusa nella CSI, sotto le cui insegne ha partecipato alla Olimpiade di Barcellona.\nNazionale Azerbaijan (dal 1992).\nAffiliata alla FIBA dal 1992, pur rappresentando uno Stato con territorio diviso fra i continenti di Europa ed Asia, la nazionale azera ha sempre fatto parte di FIBA Europe, nella sezione riservata alle nazionali dei Piccoli Stati d'Europa.\nNel 1997, ha partecipato alle Qualificazioni all'Eurobasket, non riuscendo a qualificarsi, avendo ottenuto l'ottavo posto su otto squadre nel suo girone.\nDal 2005, la FIBA ha suddiviso la zona europea in tre categorie:\nPertanto, la nazionale azera, partecipa al Promotion Cup, che altro non \u00e8 che un campionato europeo riservato ai piccoli stati d'Europa, che dal 2005 \u00e8 stato ridenominato FIBA EuroBasket Women Division C."}
{"id": "2644100", "revid": "124176707", "url": "https://it.wikipedia.org/wiki?curid=2644100", "title": "Comasia", "text": "Patrona con san Martino della citt\u00e0 di Martina Franca.\nBiografia.\nPer quanto della sua vita non si abbia alcuna notizia, con tutta probabilit\u00e0 si tratta di una donna cristiana dei primissimi secoli del Cristianesimo, morta martire, sepolta nelle catacombe e la cui memoria \u00e8 stata preservata dai cristiani del tempo indicandone il luogo della sepoltura.\nTraslazione delle reliquie.\nIl suo corpo, rinvenuto nelle catacombe di Sant'Agnese, sulla via Nomentana a Roma, fu donato nel 1646 dal cardinale Sacrati, custode dei cimiteri dei Santi Martiri, con il permesso di Papa Innocenzo X, al popolo di Martina Franca. La bolla che accompagna il dono \u00e8 datata 10 settembre 1645 ed \u00e8 custodita nella Basilica di San Martino della stessa citt\u00e0, dove riposano anche le spoglie mortali della martire.\nTradizioni popolari.\nIn un passato non molto lontano, nei periodi di siccit\u00e0 il popolo martinese, che viveva quasi esclusivamente grazie alla produzione agricola, soleva esporre in venerazione l'urna con le sue ossa o portarla in processione; questo perch\u00e9 si narra che la traslazione del suo corpo avvenne da Roma sotto una pioggia ininterrotta, che si ripet\u00e8 all' arrivo della sua statua argentea da Napoli nel novembre del 1714.\nSino a qualche decennio fa il nome \"Comasia\" era molto diffuso tra le donne a Martina Franca."}
{"id": "2644103", "revid": "104458", "url": "https://it.wikipedia.org/wiki?curid=2644103", "title": "Brugmann", "text": ""}
{"id": "2644118", "revid": "228587", "url": "https://it.wikipedia.org/wiki?curid=2644118", "title": "Blood Crime - L'aggressione", "text": "Blood Crime - L'aggressione (\"Blood Crime\") \u00e8 un film per la televisione del 2002 diretto da William A. Graham e interpretato da James Caan e Johnathon Schaech.\nTrama.\nIl detective Daniel Pruitt stanco della vita cittadina si trasferisce con la moglie Jessica in un paesino di provincia. Ma quello che doveva essere l'inizio di una nuova vita tranquilla si trasforma in un incubo senza fine."}
{"id": "2644119", "revid": "287204", "url": "https://it.wikipedia.org/wiki?curid=2644119", "title": "Unhel", "text": " \nUnhel \u00e8 una suddivisione dell'India, classificata come \"nagar panchayat\", di 13.955 abitanti, situata nel distretto di Ujjain, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 19' 60 N e 75\u00b0 34' 0 E e ha un'altitudine di 494 .\nSociet\u00e0.\nEvoluzione demografica.\nAl censimento del 2001 la popolazione di Unhel assommava a 13.955 persone, delle quali 7.117 maschi e 6.838 femmine. I bambini di et\u00e0 inferiore o uguale ai sei anni assommavano a 2.559, dei quali 1.275 maschi e 1.284 femmine. Infine, coloro che erano in grado di saper almeno leggere e scrivere erano 7.882, dei quali 4.901 maschi e 2.981 femmine."}
{"id": "2644123", "revid": "599013", "url": "https://it.wikipedia.org/wiki?curid=2644123", "title": "Chiesa di Santo Stefano in Geminiano", "text": "La chiesa di Santo Stefano \u00e8 un edificio religioso del paese di Geminiano, frazione del quartiere genovese di Bolzaneto, in val Polcevera; la sua comunit\u00e0 parrocchiale fa parte del vicariato di Bolzaneto dell'arcidiocesi di Genova.\nStoria e descrizione.\nSecondo alcune fonti storiche, tra le quali quelle dello storico genovese Giacomo Giscardi, un primo edificio di culto a Geminiano o Zeminiano, come citato in diversi documenti dell'epoca, potrebbe risalire al X secolo (972). La chiesa fu fondata come cappella sepolcrale della famiglia Fregoso, originaria del vicino omonimo paese, successivamente aperta al culto a favore dei fedeli del paese.\nLa prima citazione ufficiale si trova nel registro arcivescovile delle decime del 1143, dove la cappella \u00e8 indicata come dipendente dalla pieve di Santa Maria di Rivarolo, insieme a S. Felice di Brasile, S. Stefano di Campoflorenziano (l'attuale Teglia), S. Martino di Murta e Santa Caterina in Begato.\nIn alcuni documenti successivi, riportati negli studi dello storico Arturo Ferretto, si nominano i vari rettori della chiesa di Geminiano del XIII e XIV secolo: prete Giacomo nel 1191, prete Giovanni nel 1250, prete Lanfranco nel 1261, prete Simone nel 1287, prete Salvo nel 1306 e prete Giorgio di Magnerri nel 1314.\nUn primo e significativo ampliamento della struttura si attu\u00f2 all'inizio del XVI secolo, quando la chiesa era gi\u00e0 stata eretta in parrocchia, come risulta da un documento del 1507; in seguito, in una data ancora sconosciuta, fu unita alla comunit\u00e0 della chiesa di Santa Caterina di Begato fino al gennaio del 1639, quando questa fu scorporata da Geminiano e resa autonoma.\nTra i rettori di questo periodo viene citato don Giorgio Sorba, conosciuto come \"il prete turco\"; come riportato dal Casalis nel \"Dizionario degli Stati di S.M. il Re di Sardegna\", alla voce \"Mignanego\", questi era un giovane turco catturato nella battaglia di Lepanto e condotto a Genova in schiavit\u00f9. Divenuto servo di un certo Sorba, benestante genovese, fu da questi accolto come un figlio e avviato agli studi. Convertitosi in seguito al Cristianesimo, divenne sacerdote, esercitando il suo ministero in diverse parrocchie della Val Polcevera.\nNel 1682 un rapporto di un visitatore inviato dal Magistrato delle chiese rurali della Repubblica di Genova segnalava lo stato di degrado delle strutture della chiesa e soprattutto della canonica. Nel 1683 la chiesa veniva dotata di un nuovo altare maggiore in marmo, opera del maestro Anselmo Quadro.\nDurante l'assedio di Genova del 1747, come molte chiese dell'entroterra genovese sub\u00ec danni e saccheggi da parte delle truppe austriache, ma non esistono rapporti dettagliati sull'entit\u00e0 di questi danni. Tuttavia una nuova importante ristrutturazione, quasi una ricostruzione, fu eseguita tra il 1760 e il 1771; tra il 1830 e il 1840, grazie anche alla collaborazione dei ricchi villeggianti che nel frattempo avevano iniziato a frequentare Geminiano, fu costruito il campanile.\nAltri lavori di ampliamento furono eseguiti tra la fine dell'Ottocento e il 1904, su impulso dell'allora parroco G.B. Ferrari (al quale \u00e8 oggi intitolato il piazzale antistante la chiesa), su progetto degli ingegneri Camillo Galliano e Pietro Giacomardo. Al termine dei lavori, il 6 gennaio 1904, l'arcivescovo di Genova Edoardo Pulciano consacrava la chiesa.\nNel 1928, ancora una volta con il contributo di ricchi villeggianti e residenti, fu collocata nella facciata una statua di Ges\u00f9 dedicata alla memoria di Ignazio Baglietto, noto personaggio del mondo marinaro ligure, anch'egli frequentatore della localit\u00e0 polceverasca. Gli ultimi interventi di restauro risalgono al 1965, preceduti da una solenne cerimonia d'inizio lavori presieduta il 19 agosto dal cardinale Giuseppe Siri.\nL'interno si presenta ad oggi a tre navate con cupola e quattro altari laterali. Nella chiesa si conserva una \"Deposizione\" lignea del XVIII secolo, una statua della \"Madonna del Rosario\" di Domenico da Bissone e due dipinti attribuibili alla scuola di Paolo Gerolamo Piola (\"Cristo appare alla Maddalena\" e \"Cristo appare a S. Pietro\")."}
{"id": "2644126", "revid": "287204", "url": "https://it.wikipedia.org/wiki?curid=2644126", "title": "Waraseoni", "text": " \nWaraseoni \u00e8 una suddivisione dell'India, classificata come \"municipality\", di 22.966 abitanti, situata nel distretto di Balaghat, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 45' 0 N e 80\u00b0 1' 60 E e ha un'altitudine di 282 .\nSociet\u00e0.\nEvoluzione demografica.\nAl censimento del 2001 la popolazione di Waraseoni assommava a 22.966 persone, delle quali 11.618 maschi e 11.348 femmine. I bambini di et\u00e0 inferiore o uguale ai sei anni assommavano a 2.699, dei quali 1.394 maschi e 1.305 femmine. Infine, coloro che erano in grado di saper almeno leggere e scrivere erano 17.446, dei quali 9.547 maschi e 7.899 femmine."}
{"id": "2644137", "revid": "1887796", "url": "https://it.wikipedia.org/wiki?curid=2644137", "title": "Ren\u00e9 de Castries", "text": "Fu il sedicesimo membro dell'Acad\u00e9mie fran\u00e7aise ad occupare il seggio numero 2."}
{"id": "2644144", "revid": "729019", "url": "https://it.wikipedia.org/wiki?curid=2644144", "title": "Carro armato celere sahariano", "text": "Il carro armato celere sahariano, erroneamente definito anche come carro armato Fiat-Ansaldo sahariano e M16/43, fu un tentativo di carro armato incrociatore portato avanti dal Regno d'Italia tra il 1941 e il 1943. Progettato come risposta al Cruiser Mk III e poi al Mk VI Crusader e pensato specificamente per operare in ambiente desertico (la Libia), si tratt\u00f2 di una copia quasi completa dei citati modelli britannici, pur con alcune eccezioni. Lo sviluppo fu tormentato e ne fu fornito un solo prototipo, armato con un pezzo da 47\u00a0mm e due mitragliatrici che, per\u00f2, non ebbe mai il battesimo del fuoco. Dopo la resa finale dell'Asse in Nordafrica il progetto fu cancellato. Nei convulsi giorni seguenti la capitolazione italiana il prototipo and\u00f2 perduto.\nStoria.\nSviluppo.\nIl fronte nordafricano della seconda guerra mondiale si apr\u00ec nel giugno 1940 e le forze italiane di stanza in Libia, dopo una modesta avanzata in Egitto, si attestarono a difesa. Tra il dicembre 1940 e il febbraio 1941 la pi\u00f9 coesa \"Desert Force\" britannica pass\u00f2 al contrattacco e, sgominate le posizioni italiane, penetr\u00f2 in profondit\u00e0 in Libia grazie alla forte componente meccanizzata a disposizione. In particolare si dimostrarono superiori ai mediocri blindati italiani i Cruiser Mk II e Cruiser Mk III, grazie alla superiore velocit\u00e0 e all'armamento, che destarono l'attenzione dei vertici del Regio Esercito. Prima della fine del 1940 fu pertanto ordinato un carro armato similare, veloce, ragionevolmente armato ancorch\u00e9 non pesantemente corazzato e soprattutto dal profilo sfuggente. Nel corso di questa prima fase delle ostilit\u00e0 in Nordafrica era stato possibile, da parte italiana, esaminare alcuni Cruiser messi fuori combattimento; sembra, inoltre, che fosse stato catturato un esemplare di corazzato britannico senza danni, indicato come \u00abcarro Christie\u00bb. Quale fosse l'esatto tipo di carro armato cos\u00ec indicato non \u00e8 molto chiaro, poich\u00e9 due fonti parlano senza esitazioni del Mk VI Crusader e una terza d\u00e0 per certo trattarsi del Cruiser Mk III. Quasi sicuramente era quest'ultimo il mezzo catturato, poich\u00e9 il Crusader ebbe il proprio esordio operativo nel deserto soltanto con l'operazione Battleaxe (giugno 1941).\nL'incarico di sviluppare un \"carro armato celere sahariano\" fu affidato all'Ansaldo. Il reparto tecnico della ditta avvi\u00f2 i lavori all'inizio del 1941 su uno dei prototipi dell'M14/41. Fu mantenuto lo scafo in acciaio sul quale fu piazzata una sovrastruttura in legno dalle pareti inclinate e un simulacro di torretta pi\u00f9 affusolata di quella originale. Il mezzo cos\u00ec ottenuto non incontr\u00f2 l'approvazione dello stato maggiore dell'esercito e, pertanto, l'Ansaldo si limit\u00f2 a copiare la meccanica britannica, caratterizzata da grandi ruote portanti sostenute da sospensioni Christie. Una fonte sostiene che in questa fase, oltre all'ispirazione tratta dal Crusader, sia rintracciabile anche una certa influenza dei carri BT sovietici, gi\u00e0 incontrati dalle forze armate italiane durante la guerra civile spagnola. Il prototipo del carro celere fu collaudato in un periodo imprecisato, tuttavia \u00e8 noto che raggiunse i 60\u00a0km/h su strada preparata grazie sia alle efficienti sospensione Christie, sia all'apparato motore pi\u00f9 potente rispetto a quello adottato dall'M14; su terra la velocit\u00e0 scese a 35-40\u00a0km/h, pur sempre superiore alle prestazioni di cui erano capaci i veicoli allora in dotazione alle divisioni corazzate. In torretta, infine, era stato inserito il cannone Mod. 1938 da 47\u00a0mm con canna allungata a 40 calibri. La denominazione ufficiale del veicolo, \"carro armato celere sahariano\", fu poi affiancata da altre non canoniche, quali \"carro armato Fiat-Ansaldo sahariano\", \"carro celere Fiat-Ansaldo M-16/43 sahariano\" e anche \"M16/43\".\nL'affinamento del progetto continu\u00f2 negli anni seguenti tra vari problemi, in specie relativi alla scelta del motore: furono testati diversi apparati, anche di derivazione aeronautica, senza arrivare a una decisione definitiva. Il sahariano nella sua forma finale fu infine pronto nei primi mesi del 1943, troppo tardi per poter essere di qualche utilit\u00e0: a gennaio, infatti, Tripoli era stata occupata dall'8\u00aa Armata britannica e in maggio le forze dell'Asse, intrappolate in Tunisia, si arresero in massa.\nProduzione.\nLa fabbricazione del nuovo carro era stata demandata al gruppo industriale Fiat-Ansaldo, ma non incominci\u00f2 mai. Le cause del ritardo, poi dell'annullamento della produzione di serie, sono state denunciate nell'incertezza e inadeguatezza dello stato maggiore del Regio Esercito (tendente a richiedere continue modifiche), nelle trattative in corso con la Germania nazista per produrre in Italia alcuni dei carri armati tedeschi e nel geloso duopolio rappresentato dal gruppo FIAT-Ansaldo: le aziende erano desiderose di mantenere la produzione dei mezzi gi\u00e0 esistenti che garantiva guadagni sicuri, oltre a evitare i costi di adattamento delle linee d'assemblaggio. Inoltre erano allo studio varie altre proposte, quali i vari semoventi con pezzi da 75\u00a0mm e il carro armato pesante P26/40. Pare, addirittura, che i lavori sul celere sahariano siano stati adoperati per scoraggiare l'importazione e produzione su licenza dello \u0160koda S-II-c, ereditato dai tedeschi dopo aver occupato la Cecoslovacchia, ribattezzato T-21 e vincitore di alcune prove comparative sostenute con l'M13/40. Una fonte, comunque, riporta che la produzione consist\u00e9 in \u00abprototipi\u00bb, senza peraltro specificarne il numero.\nImpiego operativo.\nIl carro celere sahariano fu messo da parte nell'inverno-primavera 1943, subito dopo essere stato accettato in linea di principio dall'esercito. In seguito all'armistizio di Cassibile dell'8 settembre e all'operazione Achse fu confiscato dalla Wehrmacht. Non \u00e8 noto cosa ne sia avvenuto.\nTecnica.\nIl carro armato celere sahariano era lungo 5,80 metri, largo 2,80 metri e alto 2 metri (quasi 40\u00a0cm in meno degli altri carri armati italiani). Raggiungeva una massa a vuoto di 14 tonnellate mentre, in ordine di combattimento, il peso saliva a 15 tonnellate. Solo una fonte riporta un peso generico di 18 tonnellate. L'equipaggio era composto da quattro uomini: il pilota sedeva nello scafo a sinistra e nella torretta, a pianta ennagonale e sprovvista di cupola, trovavano posto il comandante, il cannoniere e il servente. L'accesso avveniva attraverso un portello a due ante sul cielo della torre. Un secondo portello ribaltabile era stato aggiunto in corrispondenza della postazione di guida, per facilitare la visione al pilota.\nIl carro era spinto da un motore FIAT-SPA 228 a 8 cilindri a V, alimentato a benzina e con cilindrata di \u00a0cm\u00b3; era capace di erogare una potenza massima di 250\u00a0hp/275\u00a0hp e garantiva un rapporto potenza-peso di 18,3 in ordine di combattimento. L'ispezione del propulsore era possibile grazie a due portelli ricavati sul pianale posteriore dello scafo. Le prestazioni sono controverse perch\u00e9, se nel corso dei test il mezzo aveva raggiunto i 60\u00a0km/h, due fonti riportano una \u00abvelocit\u00e0 massima\u00bb di 70-71\u00a0km/h, pur non specificando la superficie. L'autonomia arrivava a 300 chilometri, ma non si sa quanto fosse capace il serbatoio. L'albero motore era vincolato alla trasmissione e al cambio posteriori, poich\u00e9 i progettisti italiani avevano mantenuto la trazione posteriore tipica dei carri britannici. Le sospensioni derivavano da quelle tipo Christie con quattro ruote di grande diametro, ma c'erano alcune differenze: erano stati conservati due ruotini reggicingolo superiori e, soprattutto, le ruote portanti erano state accoppiate due a due e asservite a barre di torsione (non a grandi molle elicoidali con bracci snodati, il sistema brevettato dall'ingegner Christie). Il treno di rotolamento era completato da una ruota di rinvio folle anteriore.\nL'armamento consisteva in un cannone Mod. 1938 da 47\u00a0mm L/40 e in due mitragliatrici Breda Mod. 38 da 8\u00a0mm, una coassiale al pezzo e l'altra adibita al tiro contraereo, montata sul tetto della torre. In realt\u00e0 lo stato maggiore dell'esercito riteneva il cannone da 47\u00a0mm provvisorio e pensava, una volta incominciata la produzione, di rimpiazzarlo con il 75/34 Mod. S.F. o anche con l'eccellente 65/64 Mod. 1939 per le cui consegne, tuttavia, aveva la priorit\u00e0 la Regia Marina. Peraltro la fattibilit\u00e0 di installazione di questo cannone sul carro celere sahariano risulta dubbia per il tipo di torretta, tronco-piramidale e ancor meno spaziosa di quella dell'M14/41. La corazzatura era ottenuta da lastre di acciaio poi rivettate. In generale si era cercato di inclinarle e, in particolare, la grande piastra rettangolare anteriore era inclinata di 60\u00b0. Lo spessore massimo era di 50\u00a0mm e quello minimo di 30\u00a0mm, ma non sono noti gli esatti valori di protezioni di scafo, sovrastruttura e torretta."}
{"id": "2644145", "revid": "158286", "url": "https://it.wikipedia.org/wiki?curid=2644145", "title": "Ren\u00e9 de la Croix de Castries", "text": ""}
{"id": "2644146", "revid": "158286", "url": "https://it.wikipedia.org/wiki?curid=2644146", "title": "Ren\u00e9 De la Croix De Castries", "text": ""}
{"id": "2644148", "revid": "158286", "url": "https://it.wikipedia.org/wiki?curid=2644148", "title": "Ren\u00e9 De Castries", "text": ""}
{"id": "2644151", "revid": "767487", "url": "https://it.wikipedia.org/wiki?curid=2644151", "title": "The Specialist (film 2001)", "text": "The Specialist (\"In the Shadows\") \u00e8 un film del 2001 diretto da Ric Roman Waugh, e interpretato da James Caan, Cuba Gooding Jr. e Matthew Modine."}
{"id": "2644153", "revid": "767487", "url": "https://it.wikipedia.org/wiki?curid=2644153", "title": "La voce Stratos", "text": "La voce Stratos \u00e8 un film-documentario sulla vita e sulla figura artistica di Demetrio Stratos. Il documentario possiede una struttura narrativa biografica, immergendosi nel clima sociale degli anni '60 e '70, evidenziando la figura di ricercatore e di sperimentatore musicale e vocale di Demetrio Stratos.\nDescrizione del film-documentario.\nIl documentario biografico si basa su un archivio di immagini, con una struttura narrativa biografica, filtrata dai punti di vista degli artisti e delle persone che hanno condiviso esperienze artistiche con Demetrio Stratos, come i musicisti componenti del gruppo degli Area. Al di l\u00e0 dell'importanza del contesto storico e sociale, il filo conduttore del documentario rimane la sperimentazione musicale e la ricerca vocale, portate avanti da Demetrio Stratos. \nLa proiezione del documentario.\nA partire da settembre 2009, il documentario inizia ad essere proiettato in diverse sale cinematografiche, in diverse citt\u00e0 italiane come Torino, Milano, Roma e Bologna. \nEventi particolari.\nSi segnala il convegno tenuto nelle giornate del 16 ottobre 2009 e del 17 ottobre 2009 a Genova al Teatro della Tosse, in cui si sono svolti seminari ed in cui \u00e8 stato proiettato il documentario. A tale evento hanno preso parte figure rilevanti nella ricerca vocale come Fatima Miranda, la moglie di Demetrio Stratos Daniela Ronconi Demetriou, oltre a foniatri, musicisti (Patrizio Fariselli, Paolo Tofani) e musicologi, tra cui Janete El Haouli. Il convegno \u00e8 stato completato dai concerti di Paolo Tofani e di Fatima Miranda. "}
{"id": "2644156", "revid": "290948", "url": "https://it.wikipedia.org/wiki?curid=2644156", "title": "Impulso di Dirac", "text": ""}
{"id": "2644159", "revid": "922800", "url": "https://it.wikipedia.org/wiki?curid=2644159", "title": "Athletic Club 1978-1979", "text": "La pagina racchiude la rosa dell'Athletic Club nella stagione 1978-79\nRosa.\n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2644161", "revid": "298229", "url": "https://it.wikipedia.org/wiki?curid=2644161", "title": "Nazionale di pallacanestro di Gibilterra", "text": "La nazionale di pallacanestro di Gibilterra, selezione composta dai migliori giocatori di pallacanestro gibilterriani, rappresenta Gibilterra nelle competizioni internazionali di pallacanestro gestite dalla FIBA. \u00c8 sotto il controllo della Gibraltar Amateur Basket Ball Association.\nStoria.\nLa nazionale di Gibilterra partecipa al Campionato europeo FIBA dei piccoli stati. Il suo miglior risultato \u00e8 il quarto posto raggiunto nel 1998."}
{"id": "2644163", "revid": "27769228", "url": "https://it.wikipedia.org/wiki?curid=2644163", "title": "Strumentazione di misura", "text": ""}
{"id": "2644176", "revid": "599013", "url": "https://it.wikipedia.org/wiki?curid=2644176", "title": "Daniel Astrain", "text": "Carriera.\nClub.\nCresciuto con l'Oberena, viene acquistato dall'Athletic Bilbao, che lo fa esordire con la squadra riserve nella stagione 1969-1970. Due anni dopo viene promosso in prima squadra, debuttando in Primera Divisi\u00f3n spagnola il 16 gennaio 1972 nella partita Espanyol-Athletic (1-2). Milita quindi per otto stagioni con i \"rojiblancos\", disputando 222 partite (182 in campionato) e vincendo una Coppa di Spagna.\nConta una presenza con la Selezione di calcio dei Paesi Baschi."}
{"id": "2644179", "revid": "228587", "url": "https://it.wikipedia.org/wiki?curid=2644179", "title": "Capitan Carota", "text": "Capitan Carota (Captain Carrot) \u00e8 un personaggio immaginario dei fumetti pubblicati negli Stati Uniti d'America dalla DC Comics; creato da Roy Thomas e Scott Shaw ed esordito nella serie a fumetti \"The New Teen Titans\" (vol. 1) n. 16 (febbraio 1982); \u00e8 un coniglio antropomorfo con poteri da supereroe.\nStoria editoriale.\nDopo l'esordio nella serie \"Teen Titans\" n. 16, il personaggio e la sua squadra comparvero nella loro serie loro dedicata, \"Captain Carrot and His Amazing Zoo Crew!\", pubblicata per venti numeri scritti da Roy Thomas e disegnati da Scott Shaw e Stan Goldberg. La serie venne chiusa con l'intenzione di far tornare il personaggio in alcune miniserie ma ne venne realizzata solo una, in tre numeri, \"Oz/Wonderland War\" nella quale i personaggi si ritrovano in una guerra con i mondi creati da L. Frank Baum e da Lewis Carroll.\nIl personaggio insieme ai suoi comprimari ritornarono in una miniserie intitolata \"Captain Carrot and the Final Ark!\" (ottobre-dicembre 2007) scritta da Bill Morrison e disegnata da Scott Shaw.\nBiografia del personaggio.\nCapitan Carrot \u00e8 un supereroe proveniente da Terra-C, una versione alternativa della Terra abitata da animali senzienti, che poi divenne la Terra-26 nel nuovo multiverso della DC. Inizialmente il personaggio si chiamava Roger Rabbit che poi venne modificato in Rodney Rabbit per evitare problemi legali con l'omonimo personaggio di Roger Rabbit e il nome completo divenne Roger Rodney Rabbit.\nNel suo mondo parallelo il personaggio di Rodney, alter ego di Capitan Carota, lavora per la DC Comics come autore di fumetti.\nQuando la Terra-C divenne invivibile un transatlantico pieno di rifugiati in fuga dal pianeta venne accidentalmente inviato sulla Terra dove i passeggeri, inclusi il Capitano e la sua squadra, furono tramutati in animali non antropomorfici. La supereroina della Magia, Zatanna, inconsapevole della vera natura degli animali, fece di Rodney il coniglio per i suoi spettacoli di illusionismo.\nSuccessivamente, nella battaglia in \"Crisi finale\" n. 7, Capitan Carota partecip\u00f2, e la sua umanit\u00e0 e i suoi poteri furono ricostituiti dal rinnegato Monitor Nix Uotan.\nL'immaginario di Carrot e di molti dei suoi alleati sono riportati in vita quando un tredicenne confuso riceve un potere quasi illimitato nella trama di \"Young Justice: World Without Grownups\"."}
{"id": "2644183", "revid": "1226", "url": "https://it.wikipedia.org/wiki?curid=2644183", "title": "Michael Marshall", "text": ""}
{"id": "2644187", "revid": "287204", "url": "https://it.wikipedia.org/wiki?curid=2644187", "title": "Sardarpur", "text": "Sardarpur (o Sirdarpore) \u00e8 una suddivisione dell'India, classificata come \"nagar panchayat\", di 6.120 abitanti, situata nel distretto di Dhar, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 40' 0 N e 74\u00b0 58' 60 E e ha un'altitudine di 484 .\nSociet\u00e0.\nEvoluzione demografica.\nAl censimento del 2001 la popolazione di Sardarpur assommava a 6.120 persone, delle quali 3.204 maschi e 2.916 femmine. I bambini di et\u00e0 inferiore o uguale ai sei anni assommavano a 895, dei quali 468 maschi e 427 femmine. Infine, coloro che erano in grado di saper almeno leggere e scrivere erano 4.298, dei quali 2.536 maschi e 1.762 femmine."}
{"id": "2644188", "revid": "741067", "url": "https://it.wikipedia.org/wiki?curid=2644188", "title": "Brothers (film 2009)", "text": "Brothers \u00e8 un film di guerra drammatico psicologico americano del 2009 diretto da Jim Sheridan e scritto da David Benioff. Un remake del film danese del 2004, segue le vicende del capitano Sam Cahill (interpretato da Tobey Maguire), un presunto prigioniero morto della guerra in Afghanistan che affronta lo stress post-traumatico mentre si reintegra nella societ\u00e0 dopo il suo rilascio dalla prigionia. Il film \u00e8 interpretato anche da Jake Gyllenhaal nei panni del fratello di Cahill e Natalie Portman nei panni di sua moglie. Entrambi i film prendono ispirazione dal poema epico di Omero, l\"'Odissea\".\nIl film ha ricevuto una risposta mista e ha incassato 43 milioni di dollari. Maguire, tuttavia, ha ricevuto elogi particolari per la sua interpretazione, ricevendo una nomination ai Golden Globe come miglior attore in un film drammatico.\nTrama.\nMidwest, ottobre 2007. Sam Cahill \u00e8 un giovane capitano dei Marines degli Stati Uniti, comandante di una compagnia di guarnigione a Fort Mahlus; \u00e8 sposato con la bellissima Grace e padre di due adorabili figlie, Isabelle e Maggie. Mentre suo fratello minore Tommy esce di prigione, dove era stato rinchiuso per aver commesso una rapina a mano armata, Sam rivela di dover partire per un quarto turno di servizio in Afghanistan: il suo granitico senso del dovere lo porta a ignorare le preoccupazioni e i bisogni della sua famiglia.\nLa vita prosegue tranquilla nella cittadina di provincia fino a quando, durante un'operazione di ricognizione, il Black Hawk su cui si trova Sam viene colpito da un RPG-7 e precipita in un fiume provocando apparentemente la morte di tutti i marines a bordo. Grace viene informata della terribile notizia da due ufficiali mentre Tommy, nonostante sia sempre stato la pecora nera della famiglia, in nome dell'affetto per il fratello decide di aiutare la famiglia di quest'ultimo nel tentativo di redimersi dal suo passato travagliato. Dopo un inizio non facile a causa della diffidenza di Grace, Tommy riesce a costruire un rapporto di affetto molto intenso con le sue nipoti e con la stessa Grace, guadagnandosi la sua fiducia coinvolgendo un gruppo di amici nel rimettere a nuovo la sua cucina. Tra i due, inoltre, complice l'instabile condizione emotiva dovuta alla morte di Sam, si instaura una relazione molto intensa che culmina in un appassionato bacio accanto al camino; il senso di colpa nei confronti di Sam, tuttavia, distoglie i due dal portare avanti il rapporto.\nIn realt\u00e0 Sam non \u00e8 morto ma \u00e8 stato catturato dai talebani insieme a un altro soldato della sua compagnia, Joe Willis, e sottoposto per due mesi a un durissimo trattamento, senza alcuna garanzia come prigioniero di guerra. In uno sperduto villaggio fra le montagne, infatti, i due vengono costantemente torturati e costretti a farsi filmare mentre dichiarano l'inutilit\u00e0 della guerra in Afghanistan e la superiorit\u00e0 della popolazione locale nei confronti degli americani. I supplizi proseguono per giorni e il primo a farne le spese \u00e8 Joe, che viene quasi spinto alla follia. Il culmine del sadismo talebano viene raggiunto quando questi, ritenendo inutile tenere in vita entrambi, pongono Sam davanti a una terribile scelta: uccidere il compagno o venire ucciso lui stesso. Sam inizialmente rifiuta ma le minacce del comandante talebano si fanno sempre pi\u00f9 pressanti finch\u00e9, in un impeto di disperazione, il giovane ufficiale uccide il commilitone sotto gli occhi dei rapitori che lo filmano con una videocamera. Poco dopo, un'operazione dei marines lo libera e, nel combattimento che segue, la videocamera viene distrutta e il comandante talebano Murad ucciso.\nSam torna quindi a casa e viene considerato da tutti un eroe di guerra ma in realt\u00e0 non \u00e8 pi\u00f9 la stessa persona: le torture subite durante la prigionia ed il rimorso per essere stato costretto a uccidere Joe gli hanno infatti provocato uno shock fortissimo sfociato in disturbo post traumatico da stress, tuttavia non rivela niente di tutto questo a Grace e Tommy. Sam capisce comunque che tra la moglie e il fratello i rapporti sono profondamente cambiati mentre le bambine percepiscono il cambiamento nella figura paterna e reagiscono attaccandosi alla figura di Tommy.\nNel marzo 2008, durante la festa di compleanno di Maggie a casa dei nonni, la maggiore dichiara di preferire lo zio al pap\u00e0 e, per rancore verso il padre che \u00e8 tornato cos\u00ec cambiato, mente dicendo che Tommy e Grace dormono insieme. La notizia sconvolge Sam, che nonostante venga rassicurato da Grace sulla falsit\u00e0 delle parole della piccola, si lascia andare a un impeto di rabbia nel quale distrugge la cucina da poco rimessa a nuovo, insulta e spaventa la moglie; non contento, punta la pistola prima su Tommy e poi, sotto gli occhi della polizia, su se stesso, sfiorando il suicidio e rinunciando solo grazie all'aiuto del fratello, che riesce a riportarlo alla ragione.\nSam viene quindi ricoverato in un ospedale psichiatrico e poco dopo riceve la visita di Grace, che minaccia di lasciarlo per sempre se non le spiega la causa del suo turbamento, anche se lo ama da quando aveva sedici anni. Il giovane ufficiale dei Marine le rivela allora tra le lacrime quanto accaduto nel villaggio afghano e i due si abbracciano, disperati ma riconciliati. Il film termina con la voce fuori campo di Sam che si interroga su ci\u00f2 che la vicenda gli ha insegnato e sulla possibilit\u00e0 di ricominciare a vivere una vita normale.\nColonna sonora.\nLa colonna sonora di questo film \u00e8 la canzone degli U2, \"Winter\" che \u00e8 stata candidata come miglior canzone originale ai Golden Globe .\nEdizione Home Video.\nIl film \u00e8 stato messo in commercio in DVD e Blu-ray il 23 marzo 2010.\nAccoglienza.\nIl film ha incassato 43,318,349 dollari.\nIl sito Rotten Tomatoes ha riportato che il 64% delle recensioni professionali ha dato un giudizio positivo sul film.\nTobey Maguire ha ricevuto il plauso della critica per la sua interpretazione drammatica; Roger Ebert ha scritto che Brothers \u00e8 \"il film di Tobey Maguire da dominare, e non ho mai visto queste profondit\u00e0 oscure in lui prima\". Claudia Puig di USA Today ha osservato la somiglianza tra Maguire e Gyllenhaal e ha elogiato la loro chimica sullo schermo. Per quanto riguarda la performance di Portman, Puig ha ritenuto che fosse \"sottomessa e reattiva\".Scrivendo per la rivista di New York, David Edelstein ha elogiato i tre attori principali: \"Gli attori di Sheridan lavorano con il loro intelletto pienamente coinvolto e ci coinvolgono a livelli che a malapena sapevamo di avere\". Si \u00e8 anche complimentato con la fotografia e la capacit\u00e0 di Sheridan di coinvolgere il lettore nella trama.Owen Gleiberman di Entertainment Weekly ha assegnato al film una valutazione di C+, scrivendo: \"Brothers non \u00e8 recitato male, ma come diretto dal sempre pi\u00f9 impersonale Jim Sheridan, \u00e8 goffo e pesante, un film che si accumula su colpi di scena drammatici esagerati fino all'inizio scricchiolare sotto il peso del suo presunto significato\u00bb.\nDella sua nomination al Golden Globe, Tobey Maguire ha detto: \"Non mi aspettavo di ottenere una nomination, ma lo stavo guardando comunque. Mia moglie e mio figlio si sono davvero eccitati. Sono rimasto un po' sorpreso - ero tipo, 'Oh, wow. ' E non riuscivo a sentire l'ultima parte del mio nome\". The Edge of U2 ha descritto come la band ha pianificato di celebrare la loro nomination. \"Penso che potremmo bere una pinta di Guinness e mangiare una patata in onore del (regista) Jim (Sheridan) e del suo grande lavoro."}
{"id": "2644189", "revid": "767487", "url": "https://it.wikipedia.org/wiki?curid=2644189", "title": "Blues Saraceno", "text": "Biografia.\nBlues Saraceno \u00e8 nato da genitori musicisti, che lo hanno introdotto fin dalla tenera et\u00e0 a diversi strumenti musicali. Ha iniziato a suonare la chitarra a 9 anni. Quando ne aveva 13, si ruppe il gomito cadendo da un go kart e chiese al medico di posizionare la garza gessata in modo tale da potergli permettere di suonare anche durante il recupero. A 19 anni si trasfer\u00ec a Los Angeles per cercare successo nel mondo della musica.\nAncora adolescente, mand\u00f2 una cassetta demo al cantante Michael Bolton, che decise di arruolarlo per suonare un brano nell'album di Cher, \"Heart of Stone\". Il disco vedeva la collaborazione di altri noti collaboratori come Peter Asher, Diane Warren e Desmond Child. Nel frattempo, Saraceno fin\u00ec su alcune delle pi\u00f9 importanti riviste specializzate di chitarra e pubblic\u00f2 il suo album di debutto, \"Never Look Back\" nel 1989.\nNei primi anni novanta vinse un'audizione con Jack Bruce e Ginger Baker, ex membri dei Cream, che decisero di portarlo in giro con loro. Dopo due tourn\u00e9e statunitensi di successo, Saraceno venne rapidamente ribattezzato il \"ragazzo che sostitu\u00ec Eric Clapton\". Egli continu\u00f2 inoltre a pubblicare altri due album solisti (\"Plaid\" e \"Hairpick\") e rafforzare la sua reputazione di turnista.\nNel 1993 venne chiamato dai Poison, in sostituzione di Richie Kotzen, licenziato nel pieno del loro ultimo tour per essere stato sorpreso in una relazione con la fidanzata del batterista Rikki Rockett. Il gruppo cominci\u00f2 a registrare un nuovo album, intitolato \"Crack a Smile\" nel 1994. Tuttavia le registrazioni furono interrotte a causa di un incidente del cantante Bret Michaels con la sua Ferrari. La casa discografica decise di rimandare l'uscita del nuovo materiale in favore della raccolta \"\", dove comunque figuravano due canzoni inedite appartenenti alle sessioni di \"Crack a Smile\". Saraceno lasci\u00f2 il gruppo amichevolmente a seguito del ritorno del chitarrista storico C.C. DeVille. L'album completo vedr\u00e0 luce soltanto nel 2000.\nNegli anni successivi inizi\u00f2 a costruirsi una carriera come compositore di film, videogiochi, programmi televisivi, spot pubblicitari e serie."}
{"id": "2644192", "revid": "1305772", "url": "https://it.wikipedia.org/wiki?curid=2644192", "title": "Delbr\u00fcck (disambigua)", "text": ""}
{"id": "2644194", "revid": "287204", "url": "https://it.wikipedia.org/wiki?curid=2644194", "title": "Delbruck", "text": ""}
{"id": "2644197", "revid": "599013", "url": "https://it.wikipedia.org/wiki?curid=2644197", "title": "Juan Carlos Vidal", "text": "Carriera.\nCresciuto nella cantera dell'Athletic Bilbao, esordisce con il Bilbao Athletic nella stagione 1971-1972. L'anno successivo dopo viene \"promosso\" alla prima squadra, debuttando in Primera Divisi\u00f3n spagnola il 3 dicembre 1972 nella partita Real Betis-Athletic (1-1). Milita quindi per cinque stagioni con i \"rojiblancos\", al termine delle quali viene ceduto all'Hercules, con cui disputa altri tre anni nel massimo campionato spagnolo e conclude la carriera nel 1982."}
{"id": "2644199", "revid": "287204", "url": "https://it.wikipedia.org/wiki?curid=2644199", "title": "Satwas", "text": "Satwas \u00e8 una suddivisione dell'India, classificata come \"nagar panchayat\", di 10.919 abitanti, situata nel distretto di Dewas, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 31' 60 N e 76\u00b0 40' 60 E e ha un'altitudine di 302 .\nSociet\u00e0.\nEvoluzione demografica.\nAl censimento del 2001 la popolazione di Satwas assommava a 10.919 persone, delle quali 5.665 maschi e 5.254 femmine. I bambini di et\u00e0 inferiore o uguale ai sei anni assommavano a 2.023, dei quali 1.055 maschi e 968 femmine. Infine, coloro che erano in grado di saper almeno leggere e scrivere erano 5.177, dei quali 3.319 maschi e 1.858 femmine."}
{"id": "2644201", "revid": "729019", "url": "https://it.wikipedia.org/wiki?curid=2644201", "title": "Flakpanzer IV Kugelblitz", "text": "Il Flakpanzer IV \"Kugelblitz\" (traducibile in italiano come \"fulmine globulare\") era un semovente antiaereo tedesco durante la seconda guerra mondiale.\nCaratteristiche.\nQuesto mezzo era molto simile all'Ostwind ma con due cannoni aeronautici MK 103 Ausf. (modello) 103/38 AA con 1200 colpi.\nEra costruito a partire dal telaio del Panzer IV, ed aveva invece di uno scudo ottagonale, una torretta basata, nonostante la corazza pi\u00f9 spessa, su quella del Panzer II, adatta a portare due cannoni di piccolo calibro ma automatici. Venne utilizzato anche sul fronte come cacciacarri, se le munizioni erano perforanti.\nIl cannone poteva elevarsi fino a 70\u00b0 e abbassarsi di 5\u00b0. Un MG 34 da 7,92\u00a0mm con 900 colpi come armamento secondario completava l'opera. La corazza di 60\u00a0mm con angolazione di massimo 60\u00b0 costituiva un'ottima difesa balistica, ed era abbastanza maneggevole: 38\u00a0km/h e 300\u00a0km di autonomia contro i 161 del moderno M42 Duster e i 260 del sovietico ZSU-23-4."}
{"id": "2644212", "revid": "298229", "url": "https://it.wikipedia.org/wiki?curid=2644212", "title": "Stadio Dr. Magalh\u00e3es Pessoa", "text": "Lo stadio dr. Magalh\u00e3es Pessoa (in portoghese \"Est\u00e1dio Dr. Magalh\u00e3es Pessoa\") \u00e8 un impianto sportivo portoghese di Leiria.\n\u00c8 stato inaugurato nel 2003, dopo esser stato ricostruito, ampliato e modernizzato per ospitare il Campionato europeo di calcio 2004.\nNel 2006 e nel 2007 \u00e8 stata la sede della Supercoppa di Portogallo, vinta rispettivamente dal Porto e dal Sporting Lisbona.\nOltre ad ospitare le partite di campionato del Uni\u00e3o Desportiva de Leiria, l'impianto ha ospitato due partite di Euro 2004.\nLo stadio, utilizzato anche per le gare di atletica leggera, ha ospitato nel 2009 la prima edizione dei Campionati europei a squadre di atletica leggera."}
{"id": "2644213", "revid": "1543377", "url": "https://it.wikipedia.org/wiki?curid=2644213", "title": "Fenelzina", "text": "La fenelzina (\"Margyl\") \u00e8 farmaco appartenente alla classe degli inibitori non selettivi delle monoaminossidasi (IMAO) in commercio fin dagli anni 60 e approvato come trattamento antidepressivo ed ansiolitico. Gli IMAO, pur presentando spesso un'efficacia superiore rispetto ad altre classi di antidepressivi, sono considerati una scelta di seconda linea per via di alcune interazioni farmacologiche e alimentari potenzialmente gravi che richiedono una dieta con cibi privi di tiramina.\nIndicazioni.\nLa fenelzina \u00e8 usata primariamente nel trattamento della depressione maggiore e dei disturbi d'ansia, specie nel caso delle depressioni \"atipiche\" come la distimia, le depressioni non endogene e neurotiche, depressioni resistenti ad altri trattamenti dove mostra un'efficacia spesso maggiore alle altre classi di farmaci antidepressivi. Inoltre \u00e8 stato trovato efficace nel trattamento della depressione bipolare, disturbo da attacchi di panico, disturbo da ansia sociale, bulimia e disturbo da stress post traumatico (PTSD).\nCome altri antidepressivi richiede diverse settimane prima di espletare a pieno gli effetti terapeutici. I dosaggi tipici sono di 30\u201390\u00a0mg al giorno specie nelle prime settimane di trattamento, che possono poi anche essere ridotti a 15\u00a0mg a giorni alterni nel corso della terapia di mantenimento.\nFarmacologia.\nAgisce come un inibitore irreversibile e non selettivo degli enzimi Monoammino Ossidasi di tipo A e B, responsabili della degradazione di importanti neurotrasmettitori (le cosiddette monoamine serotonina, dopamina, noradrenalina ma anche melatonina, octopamina, triptamine e feniletilamina) responsabili della regolazione del tono dell'umore. L'inibizione massima di tali enzimi si instaura nel corso dei primi giorni di trattamento e si protrae per anche 2 settimane a seguito della sua sospensione. Viene inoltre metabolizzato in feniletilamina che potrebbe contribuire al suo potenziale antidepressivo.\nInibisce inoltre l'attivit\u00e0 delle alanina e GABA transaminasi (ALA-T e GABA-T) che porta un incremento dei livelli di alanina e GABA. In particolare quest'ultima sembra contribuire notevolmente agli effetti ansiolitici del composto. L'inibizione delle ALA-T potrebbe essere invece alla base delle rare complicazioni epatiche osservate durante il trattamento.\nRaggiunge il picco plasmatico in 43 minuti e l'emivita \u00e8 di 11,6 ore. Viene principalmente metabolizzato nel fegato per via ossidativa ed escreto per il 73% attraverso le urine. Pu\u00f2 influenzare l'attivit\u00e0 del citocromo P450.\nEffetti collaterali.\nIn farmaco \u00e8 generalmente ben tollerato, gli effetti collaterali pi\u00f9 comuni sono insonnia, sonnolenza, disturbi gastro intestinali (come nausea e diarrea), bocca secca, ipotensione ortostatica e posturale (specie a dosaggi elevati), mal di testa, disturbi pressori, sudorazione, midriasi, tremori. I disturbi della sfera sessuale sono meno frequenti che con altre classi di antidepressivi. Sono stati segnalati casi di complicazioni epatiche anche gravi specie in soggetti con preesistenti patologie del fegato, infezioni virali e alcolisti.\nCome altri farmaci di questa classe ha la capacit\u00e0 di interagire con alcune sostanze contenute in diversi farmaci e cibi (le cosiddette ammine simpaticomimetiche) che pu\u00f2 dare luogo a crisi ipertensive potenzialmente anche gravi o alla sindrome serotoninergica, rarissimamente letali: deve perci\u00f2 essere evitata l'assunzione concomitante di farmaci adrenergici (efedrina), alcuni farmaci anti obesit\u00e0 (come la fenfluramina) stimolanti (come amfetamine e altre sostanze d'abuso), antidolorifici oppiacei e cibi ricchi di tiramina (contenuta soprattutto in cibi stagionati come insaccati e formaggi, negli estratti di lievito, nel tofu e alcuni legumi); inoltre deve essere prestata particolare attenzione alla somministrazione contemporanea di farmaci ad azione serotoninergica (come alcuni antidepressivi come gli SSRI\\SNRI), levodopa, triptofano, tirosina, dopamina, alcuni anestetici locali o generali.\nIl farmaco, proprio a causa di questi rari ma gravi effetti collaterali, in Italia era stato ritirato dal commercio, \u00e8 stato poi riammesso in commercio con il nome di Margyl, il quale deve essere utilizzato con una dieta a basso contenuto di alimenti contenenti tiramina.\nLa fenelzina pu\u00f2 provocare una diminuzione dei livelli di vitamina B6, per cui ne \u00e8 raccomandata l'integrazione nel corso del trattamento."}
{"id": "2644214", "revid": "287204", "url": "https://it.wikipedia.org/wiki?curid=2644214", "title": "Sausar", "text": "Sausar \u00e8 una suddivisione dell'India, classificata come \"nagar panchayat\", di 24.312 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 38' 60 N e 78\u00b0 46' 60 E e ha un'altitudine di 351 .\nSociet\u00e0.\nEvoluzione demografica.\nAl censimento del 2001 la popolazione di Sausar assommava a 24.312 persone, delle quali 12.597 maschi e 11.715 femmine. I bambini di et\u00e0 inferiore o uguale ai sei anni assommavano a 3.114, dei quali 1.632 maschi e 1.482 femmine. Infine, coloro che erano in grado di saper almeno leggere e scrivere erano 17.284, dei quali 9.715 maschi e 7.569 femmine."}
{"id": "2644215", "revid": "339392", "url": "https://it.wikipedia.org/wiki?curid=2644215", "title": "Est\u00e1dio Municipal de Leiria", "text": ""}
{"id": "2644217", "revid": "104458", "url": "https://it.wikipedia.org/wiki?curid=2644217", "title": "Heinrich H\u00fcbschman", "text": ""}
{"id": "2644218", "revid": "104458", "url": "https://it.wikipedia.org/wiki?curid=2644218", "title": "Johann Heinrich H\u00fcbschmann", "text": ""}
{"id": "2644219", "revid": "287204", "url": "https://it.wikipedia.org/wiki?curid=2644219", "title": "Heinrich Hubschmann", "text": ""}
{"id": "2644220", "revid": "287204", "url": "https://it.wikipedia.org/wiki?curid=2644220", "title": "Semaria", "text": " \nSemaria (o Simaria, Semariya) \u00e8 una suddivisione dell'India, classificata come \"nagar panchayat\", di 12.325 abitanti, situata nel distretto di Rewa, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 48' 0 N e 81\u00b0 9' 0 E e ha un'altitudine di 282 .\nSociet\u00e0.\nEvoluzione demografica.\nAl censimento del 2001 la popolazione di Semaria assommava a 12.325 persone, delle quali 6.599 maschi e 5.726 femmine. I bambini di et\u00e0 inferiore o uguale ai sei anni assommavano a 2.091, dei quali 1.116 maschi e 975 femmine. Infine, coloro che erano in grado di saper almeno leggere e scrivere erano 7.344, dei quali 4.558 maschi e 2.786 femmine."}
{"id": "2644222", "revid": "1979849", "url": "https://it.wikipedia.org/wiki?curid=2644222", "title": "Filippo Walter Ratti", "text": "Biografia.\nEntra nel mondo del cinema romano alla met\u00e0 degli anni '30, lavorando come organizzatore della produzione e aiuto regista, dirigendo, solo nel dopoguerra, il suo primo film \"Felicit\u00e0 perduta\". Lavorer\u00e0 sino agli anni '70 girando un limitato numero di pellicole, quasi tutte di genere commedia popolare, fatto salvo il film \"Dieci italiani per un tedesco (Via Rasella)\" sulla tragedia delle Fosse ardeatine.\nHa firmato alcuni film usando gli pseudonimi Peter Rush e Walter Filippi."}
{"id": "2644226", "revid": "287204", "url": "https://it.wikipedia.org/wiki?curid=2644226", "title": "Sendhwa", "text": " \nSendhwa (o Sendhawa) \u00e8 una suddivisione dell'India, classificata come \"municipality\", di 48.941 abitanti, situata nel distretto di Barwani, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 40' 60 N e 75\u00b0 5' 60 E e ha un'altitudine di 408 .\nSociet\u00e0.\nEvoluzione demografica.\nAl censimento del 2001 la popolazione di Sendhwa assommava a 48.941 persone, delle quali 25.269 maschi e 23.672 femmine. I bambini di et\u00e0 inferiore o uguale ai sei anni assommavano a 8.418, dei quali 4.389 maschi e 4.029 femmine. Infine, coloro che erano in grado di saper almeno leggere e scrivere erano 30.604, dei quali 17.662 maschi e 12.942 femmine."}
{"id": "2644240", "revid": "84622213", "url": "https://it.wikipedia.org/wiki?curid=2644240", "title": "Viscosit\u00e0 di volume", "text": "La viscosit\u00e0 di volume, viscosit\u00e0 dilatazionale, seconda viscosit\u00e0 o, dall'inglese, bulk viscosity, \u00e8 un coefficiente presentato dalle equazioni di Navier-Stokes scritte per fluidi compressibili. Indicata con la lettera greca \"lambda\" (\"\u03bb\").\nQuesto parametro scompare quando l'equazione viene scritta per fluidi incomprimibili, dove la divergenza del flusso \u00e8 nulla (trascurabile).\nLa viscosit\u00e0 dilatazionale \u00e8 un parametro che si aggiunge alla viscosit\u00e0 dinamica \"\u03bc\" e diventa importante quando la compressibilit\u00e0 del flusso \u00e8 essenziale, come nelle onde d'urto e la propagazione del suono. Questo parametro appare nella legge di Stokes che descrive la propagazione del suono nei fluidi newtoniani.\nLa viscosit\u00e0 dilatazionale della maggior parte dei fluidi \u00e8 stimata con scarsa accuratezza. Nel caso dell'acqua, alla temperatura di 15\u00a0\u00b0C \u00e8 pari a 3,09 centipoise."}
{"id": "2644244", "revid": "767487", "url": "https://it.wikipedia.org/wiki?curid=2644244", "title": "Crystal (Dakota del Nord)", "text": "Crystal \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 167 abitanti. La citt\u00e0 \u00e8 stata fondata nel 1879.\nGeografia fisica.\nSecondo i rilevamenti dell'United States Census Bureau, la localit\u00e0 di Crystal si estende su una superficie di 1,70\u00a0km\u00b2, tutti occupati da terre.\nPopolazione.\nSecondo il censimento del 2000, a Crystal vivevano 167 persone, ed erano presenti 45 gruppi familiari. La densit\u00e0 di popolazione era di 99 ab./km\u00b2. Nel territorio comunale si trovavano 92 unit\u00e0 edificate. Per quanto riguarda la composizione etnica degli abitanti, il 93,41% era bianco e il 6,59% apparteneva ad altre razze. La popolazione di ogni razza ispanica corrispondeva al 6,59% degli abitanti.\nPer quanto riguarda la suddivisione della popolazione in fasce d'et\u00e0, il 24,6% era al di sotto dei 18, il 6,0% fra i 18 e i 24, il 21,0% fra i 25 e i 44, il 29,3% fra i 45 e i 64, mentre infine il 19,2% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 94,2 maschi."}
{"id": "2644245", "revid": "66387", "url": "https://it.wikipedia.org/wiki?curid=2644245", "title": "Viscosit\u00e0 dilatazionale", "text": ""}
{"id": "2644247", "revid": "287204", "url": "https://it.wikipedia.org/wiki?curid=2644247", "title": "Seondha", "text": " \nSeondha (o Seora) \u00e8 una suddivisione dell'India, classificata come \"nagar panchayat\", di 19.540 abitanti, situata nel distretto di Datia, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 9' 28 N e 78\u00b0 46' 47 E e ha un'altitudine di 151 .\nSociet\u00e0.\nEvoluzione demografica.\nAl censimento del 2001 la popolazione di Seondha assommava a 19.540 persone, delle quali 10.656 maschi e 8.884 femmine. I bambini di et\u00e0 inferiore o uguale ai sei anni assommavano a 3.196, dei quali 1.737 maschi e 1.459 femmine. Infine, coloro che erano in grado di saper almeno leggere e scrivere erano 11.763, dei quali 7.374 maschi e 4.389 femmine."}
{"id": "2644249", "revid": "188323", "url": "https://it.wikipedia.org/wiki?curid=2644249", "title": "Suzuki DRZ SM", "text": ""}
{"id": "2644250", "revid": "889336", "url": "https://it.wikipedia.org/wiki?curid=2644250", "title": "Pampulha", "text": "Pampulha \u00e8 una laguna artificiale che si trova a Belo Horizonte, Brasile. \u00c8 anche il nome del quartiere residenziale circostante (soprattutto a est ea sud) ed \u00e8 una delle regioni amministrative della citt\u00e0."}
{"id": "2644251", "revid": "339392", "url": "https://it.wikipedia.org/wiki?curid=2644251", "title": "Nord Atlantico", "text": ""}
{"id": "2644252", "revid": "287204", "url": "https://it.wikipedia.org/wiki?curid=2644252", "title": "Taricharkalan", "text": " \nTaricharkalan \u00e8 una suddivisione dell'India, classificata come \"nagar panchayat\", di 6.440 abitanti, situata nel distretto di Tikamgarh, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 25' 14 N e 78\u00b0 52' 23 E.\nSociet\u00e0.\nEvoluzione demografica.\nAl censimento del 2001 la popolazione di Taricharkalan assommava a 6.440 persone, delle quali 3.451 maschi e 2.989 femmine. I bambini di et\u00e0 inferiore o uguale ai sei anni assommavano a 1.074, dei quali 565 maschi e 509 femmine. Infine, coloro che erano in grado di saper almeno leggere e scrivere erano 3.659, dei quali 2.327 maschi e 1.332 femmine."}
{"id": "2644253", "revid": "767487", "url": "https://it.wikipedia.org/wiki?curid=2644253", "title": "Drayton (Dakota del Nord)", "text": "Drayton \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 913 abitanti. La citt\u00e0 \u00e8 stata fondata nel 1878.\nGeografia fisica.\nSecondo i rilevamenti dell'United States Census Bureau, la localit\u00e0 di Drayton si estende su una superficie di 1,50\u00a0km\u00b2, tutti occupati da terre.\nPopolazione.\nSecondo il censimento del 2000, a Drayton vivevano 913 persone, ed erano presenti 249 gruppi familiari. La densit\u00e0 di popolazione era di 598 ab./km\u00b2. Nel territorio comunale si trovavano 440 unit\u00e0 edificate. Per quanto riguarda la composizione etnica degli abitanti, il 97,81% era bianco, lo 0,22% era nativo, lo 0,66% apparteneva ad altre razze e l'1,31% a due o pi\u00f9. La popolazione di ogni razza ispanica corrispondeva al 2,08% degli abitanti.\nPer quanto riguarda la suddivisione della popolazione in fasce d'et\u00e0, il 25,4% era al di sotto dei 18, il 5,4% fra i 18 e i 24, il 27,3% fra i 25 e i 44, il 22,3% fra i 45 e i 64, mentre infine il 19,6% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 103,3 uomini."}
{"id": "2644261", "revid": "1782831", "url": "https://it.wikipedia.org/wiki?curid=2644261", "title": "Yankee Poodle", "text": "Yankee Poodle (vero nome Rova Barkitt) \u00e8 un personaggio immaginario nell'Universo DC, un barboncino antropomorfo. Yankee Poodle \u00e8 una supereroina che vive nella Terra oltredimensionale di Terra-C (ora Terra-26), una Terra alternativa popolata da animali senzienti. La sua prima comparsa fu in \"The New Teen Titans\" n. 16 (febbraio 1982).\nIl nome di Rova \u00e8 un gioco di parole nato dal nome della signora del gossip Rona Barrett, mentre \"Yankee Poodle\" \u00e8 una parodia della canzone \"Yankee Doodle\".\nBiografia.\nMentre intervistava l'attore cinematografico Byrd Rentals nella sua casa di Follywood, Rova fu colpita da un frammento di meteorite (che fu lanciato sulla Terra dal criminale Starro il Conquistatore); il risultato le diede il potere del \"magnetismo animale\", come fu descritto. Unendosi con Byrd (che fu trasformato da un altro frammento del suddetto meteorite), i due si unirono ad altri animali super potenziati affetti dal meteorite. Insieme, il gruppo sconfisse Starro (con l'aiuto di Superman), e decisero di formare una squadra chiamata Squadra Zoo.\nRova si ritrov\u00f2 a riflettere e a valutare le sue origini Follywoodiane, cos\u00ec ebbe una grande pasisone per cose come l'immagine pubblica della Squadra, o di s\u00e9 stessa (sia con che senza costume). Occasionalmente ebbe qualche battibecco con la sua compagna di squadra, Alley-Kat-Abra.\nIn \"Teen Titans\" n. 30 e 31 (dicembre 2005-gennaio 2006), Yankee Poodle e il resto della Squadra Zoo si ritrovarono in una serie di titoli con lo scopo di farne dei fumetti rientranti nella continuit\u00e0 corrente dell'Universo DC. A questa storia, seguirono le avventure dei compagni della Squadra Zoo in una versione pi\u00f9 macabra ed oscura della Terra-C, facendo da parodia i recenti fumetti di supereroi diretti in quella direzione. In questa storia, Yankee Poodle fu vista esporre le identit\u00e0 segrete dei suoi compagnid i squadra, e il pi\u00f9 delle volte lavor\u00f2 come eroina singola.\n\"Countdown\".\nNella storia \"Captain Carrot and the Final Ark\" contenuta in \"Countdown to Final Crisis\", (ottobre-dicembre 2007), la Squadra si riun\u00ec nel mezzo di alcuni conflitti crescenti tra le creature di terra e quelle marine della nuova Terra-26 suscitati in parte da Starro.\nQuindi lo incontrarono e furono ipnotizzati con la convinzione di aver perso i loro poteri. Solo Pig-Iron (chre non era presente al momento) e American Eagle (che non aveva super poteri) non furono colpiti. Quindi, Starro sommerse la Terra, rendendola inabitabile. La Squadra quindi si ritrov\u00f2 con un transatlantico pieno di rifugiati trasportati via dal pianeta dalla Just'A Lotta Animals. La nave fu, per\u00f2, portata sulla Terra. La Justice League vide la nave e la fece atterrare al sicuro, sebbene tutti i passeggeri, inclusa la Squadra, furono tramutati in animali non antropomorfi.\nCrisi finale.\nLa forma antropomorfa di Yankee Poodle e i suoi poteri furono ricostituiti dal Monitor rinnegato Nix Uotan e Poodle partecip\u00f2 alla battaglia decisiva in \"Crisi finale\".\nPoteri e abilit\u00e0.\nYankee Poodle possiede il potere del \"magnetismo animale\", che consiste dell'abilit\u00e0 di lanciare \"stelle\" elettromagnetiche semi-solide colorate di blu con la mano destra per respingere gli oggetti, e generare delle \"strisce\" rosse e bianche con la mano sinistra cos\u00ec da attirare gli oggetti. Utilizzando entrambe le mani contemporaneamente, Yankee Poodle pu\u00f2 generare delle \"magnesplosioni\" altamente distruttive. Pu\u00f2 utilizzare i suoi poteri anche per viaggiare, formare delle rampe con le strisce di protezione mentre lancia le stelle dalla postazione di difesa."}
{"id": "2644262", "revid": "1543377", "url": "https://it.wikipedia.org/wiki?curid=2644262", "title": "V\u00e1clav Ma\u0161ek", "text": "Carriera.\nClub.\nMa\u0161ek ha iniziato a giocare nell'ABC Bran\u00edk. Nel 1958, all'et\u00e0 di 17 anni, si \u00e8 trasferito allo Sparta Praga, dove \u00e8 rimasto fino al 1970. Dopo una stagione al Dukla Praga nel 1971 \u00e8 tornato allo Sparta Praga e nel 1974 all'ABC Bran\u00edk.\nNei due periodi trascorsi allo Sparta Praga ha disputato in totale 437 partite e realizzato 406 reti di cui 127 in 313 gare di campionato. Con lo Sparta Praga ha vinto 2 campionati nazionali e 2 Coppe di Cecoslovacchia. \u00c8 inoltre stato il capocannoniere della Coppa delle Coppe 1964-1965 con 6 gol insieme al compagno di squadra Mraz e allo svizzero Kerkhoffs del Losanna.\nNazionale.\nMa\u0161ek ha esordito nella Nazionale cecoslovacca il 30 ottobre 1960, a 19 anni, in amichevole contro i Paesi Bassi.\nCon la Cecoslovacchia ha partecipato al Mondiale 1962 in Cile, concluso al secondo posto. Durante la competizione Ma\u0161ek ha disputato una sola partita nella fase a gironi contro il Messico, gara nella quale ha segnato dopo 16 secondi, record battuto dopo 40 anni dal turco Hakan \u015e\u00fck\u00fcr (11 secondi).\nIn totale ha disputato 16 partite in Nazionale e realizzato 5 gol.\nDopo il ritiro.\nDal 1990 al 1991 Ma\u0161ek \u00e8 stato presidente dello Sparta Praga."}
{"id": "2644264", "revid": "287204", "url": "https://it.wikipedia.org/wiki?curid=2644264", "title": "Tendukheda", "text": " \nTendukheda \u00e8 una suddivisione dell'India, classificata come \"nagar panchayat\", di 11.228 abitanti, situata nel distretto di Damoh, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 25' 30 N e 79\u00b0 31' 56 E.\nSociet\u00e0.\nEvoluzione demografica.\nAl censimento del 2001 la popolazione di Tendukheda assommava a 11.228 persone, delle quali 5.894 maschi e 5.334 femmine. I bambini di et\u00e0 inferiore o uguale ai sei anni assommavano a 1.802, dei quali 940 maschi e 862 femmine. Infine, coloro che erano in grado di saper almeno leggere e scrivere erano 6.823, dei quali 4.153 maschi e 2.670 femmine."}
{"id": "2644265", "revid": "110157", "url": "https://it.wikipedia.org/wiki?curid=2644265", "title": "Hamilton (Dakota del Nord)", "text": "Hamilton \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 73 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Hamilton si estende su una superficie di 0,80\u00a0km\u00b2, tutti occupati da terre.\nPopolazione.\nSecondo il censimento del 2000, a Hamilton vivevano 73 persone, ed erano presenti 21 gruppi familiari. La densit\u00e0 di popolazione era di 87 ab./km\u00b2. Nel territorio comunale si trovavano 40 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 21,9% era al di sotto dei 18, il 4,1% fra i 18 e i 24, il 20,5% fra i 25 e i 44, il 21,9% fra i 45 e i 64, mentre infine il 31,5% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 82,5 maschi."}
{"id": "2644267", "revid": "1566286", "url": "https://it.wikipedia.org/wiki?curid=2644267", "title": "Barbara Schulz", "text": ""}
{"id": "2644268", "revid": "599013", "url": "https://it.wikipedia.org/wiki?curid=2644268", "title": "Dukla Praga", "text": "Con il termine Dukla Praga ci si pu\u00f2 riferire a due societ\u00e0 calcistiche ceche:"}
{"id": "2644269", "revid": "287204", "url": "https://it.wikipedia.org/wiki?curid=2644269", "title": "Vehicle Factory Jabalpur", "text": " \nVehicle Factory Jabalpur \u00e8 una suddivisione dell'India, classificata come \"census town\", di 11.956 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 06' 01 N e 80\u00b0 00' 44 E.\nSociet\u00e0.\nEvoluzione demografica.\nAl censimento del 2001 la popolazione di Vehicle Factory Jabalpur assommava a 11.956 persone, delle quali 6.216 maschi e 5.740 femmine. I bambini di et\u00e0 inferiore o uguale ai sei anni assommavano a 535, dei quali 285 maschi e 250 femmine. Infine, coloro che erano in grado di saper almeno leggere e scrivere erano 10.470, dei quali 5.673 maschi e 4.797 femmine."}
{"id": "2644270", "revid": "767487", "url": "https://it.wikipedia.org/wiki?curid=2644270", "title": "Koldo Aguirre", "text": "Carriera.\nGiocatore.\nClub.\nCresciuto nella cantera dell'Athletic Bilbao, esordisce con la prima squadra il 19 gennaio 1958, debuttando in Primera Divisi\u00f3n spagnola nella partita -Athletic (2-1). Milita quindi per dodici stagioni con i \"rojiblancos\", totalizzando 296 presenze (223 in campionato) e vincendo due coppe del Generalisimo.\nNel 1969 viene ceduto al Sabadell, dove termina la carriera al termine della stagione.\nNazionale.\nDebutta con la nazionale di calcio della Spagna il 19 aprile 1961, in Galles-Spagna (1-2), partita valida per le qualificazioni al Campionato mondiale di calcio 1962. In tutto totalizza sette presenze con le \"Furie rosse\".\nAllenatore.\nIntraprende la carriera di allenatore, sedendosi sulla panchina dell'Athletic Bilbao. Guida i baschi per tre stagioni, ottenendo due terzi posti ed una finale di coppa del Re."}
{"id": "2644271", "revid": "287204", "url": "https://it.wikipedia.org/wiki?curid=2644271", "title": "Vaclav Masek", "text": ""}
{"id": "2644272", "revid": "729019", "url": "https://it.wikipedia.org/wiki?curid=2644272", "title": "Suzuki RMX 450 Z", "text": "La RMX 450 Z \u00e8 una motocicletta prodotta dalla casa motociclistica giapponese Suzuki per l'uso Enduro\nLa moto riprende la struttura della versione da Cross, ma viene arricchita da tutti quei componenti fondamentali per poter correre alla competizione da enduro aumentando il suo peso, inoltre viene rivisto anche il motore, che in questo caso ha un rapporto di compressione minore."}
{"id": "2644273", "revid": "729019", "url": "https://it.wikipedia.org/wiki?curid=2644273", "title": "Assedio di Budapest", "text": "L'assedio di Budapest (o battaglia di Budapest, nella letteratura tedesca \"Schlacht um Budapest\", nella storiografia sovietica indicata come operazione Budapest - \"\u0411\u0443\u0434\u0430\u043f\u0435\u0448\u0442\u0441\u043a\u0430\u044f \u043e\u043f\u0435\u0440\u0430\u0446\u0438\u044f\", \"Budape\u0161tskaja operacija\") fu un sanguinoso e prolungato scontro combattuto tra l'Armata Rossa (con il concorso di numerosi reparti del For\u021bele Terestre Rom\u00e2ne) e la Wehrmacht tedesca, supportata dai suoi alleati ungheresi, durante la seconda guerra mondiale sul fronte orientale per il possesso della capitale magiara. Il violentissimo combattimento finale tra le forze tedesco-ungheresi rimaste accerchiate a Budapest dal 26 dicembre 1944 e le truppe d'assalto sovietiche (protrattosi per oltre un mese all'interno della cerchia cittadina) giunse al termine di una serie di offensive lanciate dall'Armata Rossa in Ungheria a partire dal 29 ottobre 1944, che provocarono aspri e ripetuti scontri con le riserve corazzate tedesche tenacemente decise, secondo le direttive di Hitler, ad impedire una vittoria sovietica.\nLe operazioni si conclusero il 13 febbraio del 1945 con la distruzione di gran parte dei reparti accerchiati e la resa delle residue forze tedesche a Budapest, quando ormai gran parte del territorio ungherese era in mano sovietica.\nL'avanzata dell'Armata Rossa in Ungheria.\nLa situazione ungherese.\nSin dalla met\u00e0 degli anni Trenta, l'Ungheria, uscita pesantemente ridimensionata dopo la prima guerra mondiale, si era dimostrata assai in sintonia con i regimi instauratisi in Italia e Germania; tale sintonia agevol\u00f2 il sostegno dei governi italiano e tedesco alle richieste ungheresi circa una positiva soluzione di alcune dispute territoriali lasciate aperte dal Trattato del Trianon. Grazie al primo e al secondo arbitrato di Vienna, quindi, l'Ungheria ottenne significative concessioni sia sul confine cecoslovacco che su quello rumeno. Nel 1940, su pressione tedesca, l'Ungheria sigl\u00f2 il Patto Tripartito, entrando in guerra a fianco delle potenze dell'Asse. A dispetto delle speranze iniziali di evitare il coinvolgimento diretto nelle operazioni militari, il governo ungherese fu presto costretto a offrire truppe e mezzi nelle campagne di Jugoslavia e di Russia.\nLa partecipazione di un cospicuo contingente alla guerra sul Fronte orientale cost\u00f2 all'Ungheria gravi perdite umane e materiali; l'intera 2\u00aa Armata venne distrutta durante l'offensiva Ostrogorzk-Rosso\u0161 nel gennaio 1943, provocando malcontento in Ungheria e gravi preoccupazioni per il governo filo-tedesco dell'ammiraglio Mikl\u00f3s Horthy, desideroso di evitare una catastrofe, timoroso del possibile arrivo dell'Armata Rossa e quindi alla ricerca di contatti con le potenze anglosassoni per sganciarsi dallo scomodo alleato tedesco.\nGi\u00e0 prima che nel settembre del 1944 le forze sovietiche arrivassero a minacciare direttamente il confine ungherese, il governo di Budapest aveva avviato trattative segrete per una pace separata con gli Alleati. Avvisato di queste trattative, Hitler diede il via il 27 marzo del 1944 all'Operazione Margarethe, cos\u00ec da prevenire i danni di un'eventuale fuoriuscita dell'Ungheria dall'Asse: truppe della Wehrmacht occuparono importanti nodi strategici e industriali in territorio ungherese e l'Ammiraglio Horthy, reggente di Ungheria, fu posto agli arresti domiciliari dai tedeschi.\nI primi attacchi sovietici.\nLa grande offensiva sovietica di Ia\u0219i-Chi\u0219in\u0103u, iniziata il 20 agosto 1944, provoc\u00f2 l'immediato crollo delle forze tedesco-rumene del Gruppo d'armate Sud Ucraina al comando del generale Johannes Friessner e acceler\u00f2 in pochi giorni la destituzione del Capo di Stato rumeno Ion Antonescu, sostituito da un nuovo governo che immediatamente dichiar\u00f2 guerra alla Germania e pass\u00f2 a combattere a fianco dell'Armata Rossa. Il conseguente disastro completo delle forze tedesche permise al 2\u00ba Fronte Ucraino del generale Rodion Malinovskij ed al 3\u00ba Fronte Ucraino del generale F\u00ebdor Tolbuchin (coordinati dal rappresentante dello Stavka, maresciallo Sem\u00ebn Timo\u0161enko) di avanzare rapidamente occupando Bucarest gi\u00e0 il 2 settembre e raggiungendo i confini con la Bulgaria e con l'Ungheria.\nMentre le forze del generale Tolbuchin marciavano direttamente in Bulgaria, anch'essa passata l'8 settembre dalla parte sovietica dopo aver dichiarato guerra alla Germania, il maresciallo Malinovskij occup\u00f2 facilmente i passi dei Carpazi, riorganizz\u00f2 le sue forze per avanzare nella Transilvania e nelle pianure ungheresi. Il comando del Gruppo d'armate tedesco del generale Friessner (che il 24 settembre sarebbe stato ridenominato Gruppo d'armate Sud), cerc\u00f2 nelle prime settimane di settembre di organizzare un nuovo schieramento difensivo, impiegando per contribuire alla difesa, anche alcune armate ungheresi affrettatamente costituite, con soldati dal morale basso e con armamenti poco efficienti.\nCon l'aiuto di alcune formazioni corazzate tedesche di riserva dirottate in Transilvania dalla Slovacchia, il generale Friessner sferr\u00f2 alcuni contrattacchi da Cluj verso sud per facilitare il ripiegamento delle forze tedesco-ungheresi del cosiddetto \"Armeegruppe W\u00f6hler\" (8\u00aa Armata tedesca del generale Otto W\u00f6hler) che rischiava di rimanere isolato a nord dopo il crollo del fronte tedesco-rumeno, mentre il maresciallo Malinovskij marci\u00f2 contemporaneamente verso Cluj e Turda e verso Timi\u0219oara e Arad dove l'avanzata sovietica, rafforzata dal contributo di importanti contingenti rumeni, fu facilitata dalla debolezza delle forze ungheresi presenti sul posto. Mentre a Cluj i reparti tedeschi del cosiddetto \"Armeegruppe Fretter-Pico\" (6\u00aa Armata tedesca del generale Maximilian Fretter-Pico e 2\u00aa Armata ungherese) riuscirono a contenere le forze sovietiche, gi\u00e0 il 24 settembre le armate del fianco sinistro del maresciallo Malinovskij (53\u00aa Armata, 18\u00ba Corpo carri e 1\u00aa Armata rumena) raggiunsero il confine ungherese a Mak\u00f3 dopo aver liberato Arad e Timi\u0219oara.\nDopo una breve fase di riorganizzazione e rafforzamento, a partire dal 6 ottobre il maresciallo Malinovskij sferr\u00f2 la cosiddetta \"Operazione Debrecen\", una grande offensiva combinata che prevedeva di marciare contemporaneamente da Arad verso Budapest (con la 53\u00aa, la 46\u00aa Armata e il Gruppo di cavalleria meccanizzata - \"KMG, Konno-Mechanizirovannaja Gruppa\" - del generale Pliev), da Oradea verso Debrecen con la potente 6\u00aa Armata corazzata della Guardia del generale Andrej Krav\u010denko, da Cluj sempre verso Debrecen (con la 27\u00aa Armata ed il Gruppo di cavalleria meccanizzata del generale Gor\u0161kov) per isolare ed accerchiare le forze tedesco-ungheresi. L'offensiva fu duramente contrastata dalle forze tedesco-ungheresi, in fase di rafforzamento con l'afflusso di numerose Panzer-Division tedesche e divisioni Waffen-SS con cui il Comando tedesco sperava addirittura di passare alla controffensiva: sulla sinistra i sovietici riuscirono a raggiungere il Tibisco, conquistando Mez\u0151t\u00far e Szeged, mentre sulla destra venne finalmente conquistata Cluj.\nPer accelerare la marcia su Debrecen, il Gruppo Pliev e il Gruppo Gor\u0161kov vennero dirottati a nord per rafforzare la 6\u00aa Armata corazzata della Guardia duramente contrastata ad Oradea; Debrecen infine cadde il 20 ottobre ed i carri armati sovietici raggiunsero anche Ny\u00edregyh\u00e1za il 22 ottobre, minacciando di isolare l'8\u00aa Armata tedesca e due armate ungheresi nella Transilvania settentrionale. Ma il generale Friessner pass\u00f2 al contrattacco e le Panzer-Division inflissero una serie di scacchi alle forze mobili nemiche, riconquistando il 25 ottobre Ny\u00edregyh\u00e1za, e favorendo il ripiegamento tedesco sulla linea del Tibisco. Mentre la situazione a nord migliorava per le forze tedesco-ungheresi, il maresciallo Malinovskij stava per\u00f2 gi\u00e0 organizzando la sua offensiva principale a sud direttamente contro Budapest, per sfruttare i successi conseguiti dalle sue armate del fianco sinistro e conquistare rapidamente la capitale magiara.\nTentativo di defezione ungherese.\nDi fronte ai catastrofici sviluppi della situazione militare e all'avvicinarsi dell'Armata rossa, l'Ammiraglio Horthy, dopo aver tentato di prendere accordi con le potenze anglosassoni si era deciso infine ad entrare in trattative con l'Unione Sovietica, inviando a Mosca alla fine di settembre 1944, il maresciallo Farago (ex addetto militare in Russia). Gi\u00e0 il 15 ottobre 1944 l'Ammiraglio annunci\u00f2 con un comunicato radiofonico la firma dell'armistizio tra l'Unione Sovietica e l'Ungheria, ma, al corrente delle trattative, Hitler reag\u00ec brutalmente, coadiuvato dai rappresentanti del Reich in Ungheria, Rahn, Veesenmeyer e Winkelmann, per fronteggiare la defezione del suo ultimo alleato: il colonnello Skorzeny, alla testa di alcuni uomini del suo reparto scelto delle SS lo Jagdkommando, rap\u00ec Horthy (dopo aver segregato qualche giorno prima anche il figlio dell'ammiraglio come ostaggio) e lo trasport\u00f2 in Germania.\nDue divisioni di cavalleria corazzata Waffen-SS occuparono Budapest (Operazione Panzerfaust), favorendo la costituzione di un nuovo governo filo-nazista. Horthy fu costretto alle dimissioni e a capo del nuovo governo fu insediato il leader di destra Ferenc Sz\u00e1lasi, capo del Partito delle Croci Frecciate, che instaur\u00f2 un violento regime di terrore. Una parte dell'Esercito ungherese (la \"Honv\u00e9d\") per\u00f2 defezion\u00f2 a favore dei russi, come fecero il maresciallo Miklos (comandante della 1\u00aa Armata), il generale Veress, e il generale V\u00f6r\u00f6s, capo di Stato maggiore generale. Sz\u00e1lasi riusc\u00ec comunque ad organizzare una parte dell'Esercito per combattere contro l'Armata Rossa, appoggiandosi ad elementi ultranazionalisti e fidando sul tradizionale odio contro i rumeni e i russi; vennero inoltre costituite milizie di Croci Frecciate e due nuove divisioni Waffen-SS di reclutamento locale.\nIn questo modo Hitler e l'Alto comando tedesco riuscirono ancora una volta a stabilizzare la situazione ed a mantenere nel campo tedesco l'alleato ungherese, salvaguardando almeno temporaneamente il prezioso approvvigionamento del petrolio proveniente dai pozzi situati nella zona del lago Balaton e continuando a proteggere il fianco meridionale delle proprie linee di difesa.\nL'assalto su Budapest.\nL'offensiva dell'Armata Rossa.\nIl 29 ottobre 1944 l'Armata Rossa lanci\u00f2 la sua prima offensiva in forze contro Budapest; in realt\u00e0 il maresciallo Malinovskij, comandante del 2\u00ba \"Fronte ucraino\", avrebbe voluto rinviare l'inizio dell'attacco di almeno cinque giorni per permettere l'afflusso delle riserve del 4\u00ba Corpo meccanizzato della Guardia (in arrivo dalla Jugoslavia dopo la vittoriosa marcia su Belgrado) e il raggruppamento e il rafforzamento logistico delle sue forze, ma Stalin in persona, durante un duro scambio di vedute telefonico, impose di iniziare immediatamente l'offensiva su Budapest, sottolineando la necessit\u00e0 di conquistare la capitale ungherese al pi\u00f9 presto anche per motivi di alta politica internazionale e per rafforzare la posizione diplomatica dell'Unione Sovietica nei confronti dei suoi alleati anglosassoni.\nIl piano dello Stavka prevedeva un attacco frontale diretto su Budapest con una massa principale, concentrata nel Grande Alf\u00f6ld ungherese tra il Tibisco e il Danubio, costituita dalla 46\u00aa Armata (generale Slemin) rinforzata con il 2\u00ba Corpo meccanizzato della Guardia (generale Sviridov); pi\u00f9 a nord, nell'area di Szolnok, avrebbe attaccato la 7\u00aa Armata della Guardia (generale Sumilov) cercando di attraversare il Tibisco ed aprire il passo per la forza mobile di sfruttamento della 6\u00aa Armata corazzata della Guardia (generale Krav\u010denko). Budapest sarebbe stata attaccata da est e da sud-est con il concorso finale del 4\u00ba Corpo meccanizzato della Guardia (generale \u017ddanov). Sul fianco destro di Malinovskij, la 40\u00aa (generale \u017dma\u010denko), la 27\u00aa (generale Trofimenko) e la 53\u00aa Armata (generale Managarov), rinforzate dalle divisioni rumene e dai resti del Gruppo di cavalleria meccanizzata del generale Pliev, reduce dalle sconfitte nell'area di Debrecen, avrebbero attaccato da Ny\u00edregyh\u00e1za verso Miskolc, per attirare le riserve tedesche e facilitare la manovra principale.\nL'offensiva ebbe quindi inizio il 29 ottobre 1944, come tassativamente imposto da Stalin, ed inizialmente si svilupp\u00f2 con successo per le forze sovietiche. La 46\u00aa Armata travolse le deboli forze ungheresi della 3\u00aa Armata schierate in difesa, e le unit\u00e0 meccanizzate avanzarono verso nord-ovest occupando il 1\u00ba novembre l'importante centro di Kecskem\u00e9t dopo aver respinto i tentativi di resistenza del 4\u00ba \"Panzerkorps\" (24. Panzer-Division, 4. SS \"Polizei\" e 1\u00aa Divisione corazzata ungherese), mentre la 7\u00aa Armata della Guardia attravers\u00f2 il Tibisco. Il 4 novembre 1944 i due corpi meccanizzati di punta delle forze sovietiche della 46\u00aa Armata (2\u00ba e 4\u00ba Corpo meccanizzato della Guardia, quest'ultimo appena arrivato dopo la liberazione di Belgrado) raggiunsero i sobborghi est di Budapest, a soli venti chilometri dal centro della citt\u00e0; mentre sulla loro destra fecero ulteriori progressi anche le unit\u00e0 mobili della 6\u00aa Armata corazzata della Guardia e i fucilieri della 7\u00aa Armata della Guardia che occuparono Szolnok e Cegl\u00e9d.\nMa il generale Friessner, comandante del Gruppo d'armate Sud, aveva gi\u00e0 rinforzato la testa di ponte di Budapest con il 3\u00ba \"Panzerkorps\" del generale Hermann Breith (due divisioni di cavalleria delle Waffen-SS e la 24. Panzer-Division), mentre erano in afflusso altre quattro Panzer-Division raggruppate nel 57\u00ba \"Panzerkorps\" del generale Friedrich Kirchner per attaccare sul fianco, lungo l'autostrada Szolnok-Cegl\u00e9d-Budapest, le formazioni meccanizzate sovietiche, rafforzate dal 23\u00ba Corpo fucilieri della Guardia montato su autocarri. Per alcuni giorni, nella regione pianeggiante a nord dell'autostrada e sotto una pioggia battente, si succedettero violenti scontri di carri tra la 1., 23. e 13. Panzer-Division (ridotte in verit\u00e0 a poche decine di mezzi corazzati) e il 2\u00ba e 4\u00ba Corpo meccanizzato della Guardia sovietici, mentre le divisioni di cavalleria delle Waffen-SS (SS \"Florian Geyer\" e SS \"Maria Theresa\") contrastavano nella testa di ponte di Budapest (cosiddetta \"posizione Karola\") i fucilieri della 46\u00aa Armata.\nI combattimenti costarono pesanti perdite alle due parti ma finirono per bloccare l'avanzata sovietica verso Budapest costringendo lo Stavka ad intervenire sollecitando il maresciallo Malinovskij ad ampliare il suo fronte di attacco verso nord, impegnando le sue armate del fianco destro per supportare i corpi meccanizzati duramente impegnati dai panzer. Dall'11 novembre quindi la battaglia si estese ancora a nord con l'offensiva della 53\u00aa, 27\u00aa e 40\u00aa armata e del Gruppo di cavalleria meccanizzato \"Pliev\". La resistenza tedesco-ungherese fu tenace e le forze sovietiche avanzarono solo lentamente e a prezzo di dure perdite; il Gruppo di cavalleria meccanizzata di Pliev (2\u00ba e 4\u00ba Corpo di cavalleria della Guardia e 7\u00ba Corpo meccanizzato) riusc\u00ec infine a conquistare l'importante centro di Miskolc, ma alla fine del mese di novembre le armate del maresciallo Malinovskij, intralciate anche dal maltempo, vennero fermate sia di fronte alla testa di ponte di Budapest sia anche a nord-est della capitale ungherese sulle colline dei monti M\u00e1tra, ad Hatvan ed Eger.\nAnche a causa dell'eccessiva fretta di Stalin, l'Armata Rossa quindi non riusc\u00ec a conquistare rapidamente d'assalto Budapest e dovette riorganizzare completamente il suo dispositivo, coordinare l'attacco di Malinovskij con le manovre del 3\u00ba \"Fronte ucraino\" del maresciallo Tolbuchin e studiare una serie di complicate manovre aggiranti per isolare preventivamente la capitale ungherese difesa da un notevole raggruppamento di forze nemiche. Inoltre Hitler, deciso a difendere a tutti i costi l'Ungheria, acconsent\u00ec, secondo le pressanti richieste del generale Friessner, ormai in difficolt\u00e0 a causa delle perdite subite dalle sue valorose Panzer-Division, a rafforzare ancora il Gruppo d'armate Sud inviando altre tre divisioni corazzate (sguarnendo in questo modo pericolosamente gli altri settori del Fronte orientale) e tre nuovi battaglioni di carri pesanti.\nAccerchiamento della citt\u00e0.\nAlla fine di novembre, mentre si esauriva la spinta delle forze del maresciallo Malinovskij a est e a nord-est di Budapest, il maresciallo Tolbuchin finalmente raggrupp\u00f2 le sue armate per sfruttare alcune teste di ponte sul Danubio a Apatin e Dra\u017e in direzione dei laghi Balaton e Velencze, minacciando in questo modo la capitale ungherese anche da sud. Il 27 novembre le forze del 3\u00ba \"Fronte ucraino\" diedero il via all'attraversamento in massa del Danubio a Moh\u00e1cs; le unit\u00e0 della 4\u00aa Armata della Guardia (generale Galanin), della 57\u00aa Armata (generale Gagen), il 5\u00ba Corpo di cavalleria della Guardia (generale Gor\u0161kov) e il 18\u00ba Corpo corazzato avanzarono contemporaneamente verso Sz\u00e9kesfeh\u00e9rv\u00e1r e verso Nagykanizsa contro la debole resistenza delle formazioni tedesche del Gruppo d'armate F (feldmaresciallo Maximilian von Weichs), e gi\u00e0 l'8 dicembre la 4\u00aa Armata della Guardia raggiunse le linee tedesche tra i laghi Balaton e Velencze (cosiddetta \"posizione Margarethe\" in via di rafforzamento con l'afflusso della 3. e della 6. Panzer-Division), mentre sulla sinistra la 57\u00aa Armata raggiunse e super\u00f2 la Drava a Barcs.\nFin dal 5 dicembre anche il maresciallo Malinovskij aveva ripreso i suoi tenaci sforzi per conquistare Budapest organizzando una nuova offensiva a tenaglia per aggirare la capitale ungherese contemporaneamente da nord-est (con la 7\u00aa Armata della Guardia, la 6\u00aa Armata corazzata della Guardia e il Gruppo di cavalleria meccanizzata di Pliev), da est (con la 53\u00aa Armata) e da sud-ovest con la 46\u00aa Armata che doveva puntare sull'isola Csepel sul Danubio. Il terzo tentativo del maresciallo Malinovskij ebbe inizio con un massiccio sbarramento di artiglieria ed inizialmente ottenne notevoli successi, ma ancora una volta le difese tedesco-ungheresi, rafforzate da nuovi formazioni corazzate in arrivo, ostacolarono la manovra sovietica e impedirono momentaneamente l'accerchiamento della capitale.\nA nord-est, i fucilieri della 7\u00aa Armata della Guardia (con il 4\u00ba Corpo meccanizzato della Guardia) e i carri armati del generale Krav\u010denko (5\u00ba Corpo carri della Guardia e 9\u00ba Corpo meccanizzato della Guardia) riuscirono dopo una settimana di logoranti scontri a raggiungere V\u00e1c sull'ansa del Danubio a nord di Budapest, mentre solo il 9 dicembre a sud della citt\u00e0 la 46\u00aa Armata (con il 2\u00ba Corpo meccanizzato della Guardia), riusc\u00ec a completare l'attraversamento del fiume e a conquistare Ercsi, collegandosi nell'area del lago Velencze con le forze del maresciallo Tolbuchin che erano gi\u00e0 vicine a Szekesfehervar. Nei giorni seguenti i continui contrattacchi del 3\u00ba, del 57\u00ba \"Panzerkorps\" e delle divisioni Waffen-SS schierate nella testa di ponte di Budapest bloccarono l'ulteriore avanzata della 46\u00aa Armata a sud-est della citt\u00e0 e costrinsero quindi lo Stavka ad intervenire il 12 dicembre per riorganizzare nuovamente il dispositivo dell'Armata Rossa.\nIl difficile compito di aggirare Budapest da sud-est, superando la \"posizione Margarethe\" (fallito al maresciallo Malinovskij), venne ora assegnato all'intero 3\u00ba \"Fronte ucraino\" del maresciallo Tolbuchin, a cui venne trasferita la 46\u00aa Armata, che avrebbe dovuto attaccare da Bicske sia verso ovest su Esztergom sia verso nord su Budapest, mentre il maresciallo Malinovskij, oltre ad accerchiare da nord-ovest la citt\u00e0 con la 53\u00aa Armata, la 7\u00aa Armata della Guardia e la 6\u00aa Armata corazzata della Guardia, avrebbe anche distaccato la 40\u00aa, la 27\u00aa Armata ed il Gruppo Pliev per marciare verso i monti Tatra, il fiume Nitra e quindi Bratislava.\nIn questa fase nel campo tedesco era intanto in corso un'aspra diatriba tra Hitler, il generale Guderian (capo di Stato maggiore dell'Esercito tedesco) e il generale Friessner sugli obiettivi della battaglia in Ungheria e soprattutto su possibili progetti di contrattacco con l'aiuto delle tre Panzer-Division fresche in arrivo; al contrario di Hitler e in parte anche dell'ottimista generale Guderian, desiderosi di montare una grande controffensiva a sud di Budapest tra i laghi Balaton e Velencze per sconfiggere le forze del maresciallo Tolbuchin, il generale Friessner, molto pi\u00f9 realista e preoccupato dalle manovre sovietiche, pianificava un attacco a nord (anche per ragioni legale al clima e alla praticabilit\u00e0 del terreno acquitrinoso) contro la puntata di Malinovskij a settentrione della citt\u00e0.\nLa pericolosa avanzata in questo settore della 6\u00aa Armata corazzata della Guardia, che il 14 dicembre raggiunse l'importante centro di \u0160ahy dopo aver travolto la brigata Waffen-SS \"Dirlewanger\", costrinse il generale Friessner ad impegnare subito la 8. Panzer-Division, che contrattacc\u00f2 con un certo successo frenando le colonne sovietiche. Il generale ripropose quindi al Comando supremo di Hitler il suo piano di attacco a nord con tutte e tre le divisioni corazzate appena arrivate, ma infine il generale Guderian impose un mediocre compromesso ordinando di inviare la fanteria motorizzata della 3. e della 6. Panzer-Division a nord per sostenere la 8. Panzer-Division, lasciando per\u00f2 i reparti di carri armati a sud nella zona del Balaton in attesa della praticabilit\u00e0 del terreno paludoso.\nIl 20 dicembre i marescialli Tolbuchin e Malinovskij sferrarono finalmente la loro offensiva finale per accerchiare la capitale ungherese in linea con le nuove direttive dello Stavka; a nord, nel settore del 2\u00ba \"Fronte ucraino\" la 6\u00aa Armata corazzata della Guardia del generale Krav\u010denko (con la maggior parte dei suoi 220 carri armati raggruppati nel 5\u00ba Corpo carri della Guardia) riprese ad avanzare verso ovest, procedendo di oltre 30\u00a0km, e riusc\u00ec a raggiungere le rive del fiume Hron, mentre sulla sua sinistra anche la 7\u00aa Armata della Guardia fece progressi nella valle dell'Ipe\u013e. Ma i tedeschi non cedettero facilmente terreno: il 57\u00ba \"Panzerkorps\" del generale Kirchner pass\u00f2 invece al contrattacco sul fianco dei carri di Krav\u010denko puntando verso \u0160ahy con la 8. Panzer-Division e con gli elementi in arrivo della 3. e 6. Panzer-Division. Per tre giorni si accesero aspri scontri di carri, il 23 dicembre il generale Krav\u010denko, dopo aver bloccato l'attacco tedesco, gir\u00f2 a sud in direzione di Esztergom, minacciando sul fianco le divisioni corazzate tedesche e costringendole a sospendere i loro attacchi su \u0160ahy. Il maresciallo Malinovskij rafforz\u00f2 ancora queste forze assegnando alla 6\u00aa Armata corazzata anche il 4\u00ba Corpo meccanizzato della Guardia per proteggere il suo fianco destro; infine il 26 dicembre i carri sovietici e la fanteria della 7\u00aa Armata della Guardia, dopo aver respinto nuovi contrattacchi tedeschi, raggiunsero finalmente il Danubio a nord di Esztergom completando la manovra di aggiramento di Budapest da nord-ovest.\nDal 20 dicembre era in corso anche l'offensiva del maresciallo Tolbuchin a sud della citt\u00e0: il 3\u00ba \"Fronte ucraino\" impegn\u00f2 le sue armate di fucilieri, sostenute dal 2\u00ba Corpo meccanizzato della Guardia e dal 7\u00ba Corpo meccanizzato. Le operazioni furono intralciate dal terreno paludoso e dalla forte resistenza tedesca; a Sz\u00e9kesfeh\u00e9rv\u00e1r il 3\u00ba \"Panzerkorps\" del generale Breith (1. e 23. Panzer-Division) si difese con grande accanimento, mentre i reparti corazzati della 3. e della 6. Panzer-Division, privi del sostegno della fanteria motorizzata, non poterono trattenere, anche a causa del terreno melmoso, l'avanzata dei fucilieri sovietici che sfruttarono con abilit\u00e0 percorsi impraticabili per i mezzi corazzati. Dopo tre giorni le forze di Tolbuchin sfondarono le linee tedesche, Szekesfehervar venne infine evaucata, mentre il 18\u00ba Corpo corazzato sovietico conquist\u00f2 con un abile manovra Bicske il 24 dicembre. Il 26 dicembre le truppe di Tolbuchin raggiunsero e conquistarono anche Esztergom congiungendosi finalmente con le forze di Malinovskij a nord e chiudendo definitivamente il cerchio intorno a Budapest e alle forze tedesco-ungheresi rimaste bloccate nella testa di ponte della capitale.\nFin dal 22 dicembre il generale Friessner aveva proposto al F\u00fchrer, di fronte ai minacciosi sviluppi dell'offensiva sovietica, di contrattaccare le forze di Tolbuchin a sud impiegando le numerose truppe della guarnigione di Budapest ed evacuando contemporaneamente questa citt\u00e0, ma Hitler si rifiut\u00f2 tassativamente di autorizzare l'evacuazione delle forze che rischiavano di rimanere intrappolate a Budapest; avendo gi\u00e0 dichiarato la citt\u00e0, fin dal 1\u00ba dicembre, una fortezza (\"Festung Budapest\") da difendere a qualsiasi costo, ed avendone affidato la difesa al generale delle Waffen SS Karl Pfeffer-Wildenbruch (comandante del 9\u00ba Corpo d'armata alpino delle Waffen SS - 9\u00ba \"Gebirgkorps\") con due divisioni di cavalleria SS e cospicui reparti della Wehrmacht e dell'Esercito ungherese, pretendeva al contrario che le forze tedesco-ungheresi organizzassero una difesa ad oltranza trasformando gli edifici, le strade, i parchi ed anche i monumenti storici in capisaldi inespugnabili, in attesa dell'arrivo di soccorsi dall'esterno.\nGi\u00e0 il 23 dicembre quindi Hitler destitu\u00ec sia Friessner (Gruppo d'armate Sud) che il generale Fretter-Pico (comandante della 6\u00aa Armata) sostituendoli rispettivamente con i generali W\u00f6hler e Balck; il 25 dicembre il F\u00fchrer decise di trasferire, nonostante i dubbi di Guderian, dal fronte della Vistola all'area di Budapest l'intero 4\u00ba \"Panzerkorps-SS\" dell'abile generale Herbert Gille (costituito dalle Panzer-Division Waffen-SS \"Totenkopf\" e \"Wiking\" equipaggiate con oltre 260 carri armati) per sferrare una grande controffensiva. Anche per ragioni propagandistiche, Hitler riteneva indispensabile resistere a Budapest nel momento in cui all'ovest le sue divisioni corazzate erano all'offensiva nelle Ardenne.\nL'assedio.\nScontri urbani.\nIl 27 dicembre 1944 le unit\u00e0 del 2\u00ba \"Fronte ucraino\" avevano ormai cinto completamente d'assedio la citt\u00e0, impedendo ai tedesco-ungheresi qualsiasi via di fuga; nei progetti dello Stavka il compito di attaccare e conquistare d'assalto in breve tempo la capitale ungherese spettava al fronte di Malinovskij, mentre le forze del maresciallo Tolbuchin avrebbero organizzato un solido anello esterno di accerchiamento dal Danubio a est di Komarno al lago Balaton per bloccare eventuali tentativi tedeschi di soccorso. Ottimisticamente il maresciallo Malinovskij assegn\u00f2 il compito di conquistare la citt\u00e0 ad un cosiddetto \"Gruppo Budapest\" (\"Budapestskaja gruppa\") costituito dal 30\u00ba corpo di fucilieri della 7\u00aa Armata della Guardia, dal 7\u00ba Corpo rumeno e dal 18\u00ba Corpo fucilieri indipendente della Guardia, forze per\u00f2 del tutto insufficienti a sgominare rapidamente la numerosa e combattiva guarnigione asserragliata nella capitale. Dal 26 al 31 dicembre quindi ebbero inizio i primi attacchi del \"Budapestskaja gruppa\" che per\u00f2 vennero duramente contrastati e respinti dal nemico, i sovietici erano ancora ad oltre 10\u201315\u00a0km dal centro nell'area pianeggiante di Pest, mentre l'area collinare e impervia di Buda, in teoria assegnata a tre corpi della 46\u00aa Armata (23\u00ba, 10\u00ba e 37\u00ba della Guardia), era di ancor pi\u00f9 difficile conquista.\nIl 29 dicembre), il maresciallo Malinovskij mand\u00f2 due emissari (capitano Miklos Steinmetz e capitano Ostapenko) presso il comando delle truppe tedesche assediate allo scopo di trattare i termini di capitolazione della citt\u00e0. Il tentativo si concluse con un fallimento: la proposta di resa venne bruscamente respinta e Steinmetz e Ostapenko rimasero uccisi in scontri a fuoco con il nemico. La guarnigione accerchiata manteneva un morale elevato ed era decisa ad organizzare una difesa ad oltranza della capitale. Nella morsa sovietica erano rimasti bloccati circa 50.000 soldati tedeschi e 100.000 soldati ungheresi e volontari delle Croci frecciate, insieme a circa 800.000 civili, mentre il nuovo capo del governo ungherese Ferenc Sz\u00e1lasi era riuscito ad abbandonare Budapest in tempo per non finire intrappolato, riuscendo cos\u00ec a mettersi in salvo in territorio ancora in mano al Terzo Reich.\nLe forze accerchiate, comandate dal poco esperto generale delle SS Pfeffer-Wildenbruch, erano costituite da due divisioni di cavalleria delle Waffen-SS (8. \"Florian Geyer\" e 22. \"Maria Theresa\"), dalla 13. Panzer-Division, dalla Panzer-Division \"Feldhernhalle\", dalla 271\u00aa Divisione fanteria, dai resti di un battaglione corazzato pesante di carri Panzer VI Tiger II, e dal 1\u00ba Corpo d'armata ungherese (10\u00aa, 12\u00aa e 20\u00aa Divisione fanteria, resti della 1\u00aa Divisione corazzata). Questo complesso di forze, equipaggiato con un centinaio di mezzi corazzati, era rafforzato da formazioni di polizia tedesca guidate dal generale delle SS Helmuth D\u00f6rner e da circa 70 battaglioni di Croci frecciate e gendarmeria ungherese. Si trattava di un complesso eterogeneo ma molto combattivo, specialmente i reparti Waffen-SS, guidati da ufficiali capaci come i generali Ruhmor, Zehender e D\u00f6rner, e deciso a battersi strenuamente fidando anche in un aiuto dall'esterno.\nLe difese tedesco-ungheresi sfruttavano inoltre i vantaggi naturali offerti dal quartiere di Buda, dominato dalle aspre colline Gell\u00e9rthegy dominanti sul corso del Danubio, dalla collina del Castello e dalla collina di Buda, tutte fortificate con casematte, e scavate da tunnel, rifugi e postazioni sotterranee. A est del Danubio, anche il quartiere di Pest completamente pianeggiante si prestava alla difesa utilizzando i complessi in cemento dei grandi quartieri industriali di \u00dajpest, Pest\u00fajhely, K\u0151b\u00e1nya, Kispest e Erzs\u00e9betv\u00e1ros e i monumentali edifici pubblici, resistenti al fuoco nemico e facilmente difendibili. Le forze accerchiate fecero grandi sforzi per rafforzare le loro postazioni: gli edifici pubblici e i complessi abitativi vennero trasformati in fortezze con guarnigioni e scorte di armi, le stazioni ferroviarie e le strutture industriali vennero presidiati e fortificati, venne sviluppata una vasta rete di caverne e passaggi sotterranei per favorire gli spostamenti, mentre in superficie vennero raggruppati i pochi mezzi corazzati disponibili (presto a corto di carburante) per affrontare i reparti d'assalto nemici.\nBattaglia a Pest.\nLa capitale ungherese era costantemente bombardata dall'artiglieria sovietica e colpita anche dagli attacchi aerei; i cannoni dell'Armata Rossa colpivano duramente dalla riva occidentale i quartieri di Buda, mentre, dopo la conquista della collina Matyas, poterono martellare anche i settori di Pest. il 1\u00ba gennaio 1945 le truppe d'avanguardia del maresciallo Malinovskij arrivarono ai quartieri periferici di \u00dajpest, Pest\u00fajhely, Rakospalota e K\u0151b\u00e1nya ed il comandante sovietico si preparava a sferrare l'assalto principale sulla riva orientale del Danubio. Il compito spettava al raggruppamento costituito dal 30\u00ba Corpo di fucilieri, al 18\u00ba Corpo di fucilieri della Guardia e dal 7\u00ba Corpo d'armata rumeno, che iniziarono i duri e aspri scontri, mentre nel settore di Buda i reparti della 46\u00aa Armata, esausti dai combattimenti sulle via di accesso alla citt\u00e0, non poterono prendere parte agli attacchi come inizialmente pianificato.\nAlla fine della prima settimana di gennaio il maresciallo Malinovskij sferr\u00f2 il primo attacco massiccio per conquistare i quartieri periferici orientali e avanzare verso il Danubio; supportati da potenti concentramenti di artiglieria, i cosiddetti \"Sturmovje gruppij\", i gruppi d'assalto della fanteria sovietica, iniziarono gli attacchi e nei primi giorni riuscirono a penetrare profondamente nei sobborghi orientali, anche se gli scontri aspri e prolungati allarmarono subito l'alto comando sovietico che il 10 gennaio critic\u00f2 il maresciallo per la mancanza di un controllo centralizzato delle forze d'assalto assegnate. In questi quartieri periferici il comando tedesco, temendo incursioni dei carri sovietici che avrebbero potuto isolare i gruppi da combattimento della guarnigione assediata, cerc\u00f2 di evitare scontri ravvicinati ma nell'area urbana cittadina le truppe tedesco-ungheresi si organizzarono per una difesa ad oltranza.\nL'11 gennaio, eseguendo le direttive dello Stavka, il maresciallo Malinovskij costitu\u00ec il \"Budapeskaja gruppa voisk\" in cui furono raggruppate tutte le forze impegnate a Pest sotto il comando del maggior generale I. M. Afonin, comandante del 18\u00ba Corpo di fucilieri della Guardia; dal 12 gennaio questo raggruppamento diede inizio all'attacco in forze da due direzioni per frazionare le difese a Pest e raggiungere le rive del Danubio. I comandi sovietici erano consapevoli che il livello degli scontri si sarebbe fatto sempre pi\u00f9 intenso mentre la pressione dei gruppi d'assalto sovietici aumentava da nord e da est. Nei sobborghi settentrionali cadde O-Buda, mentre erano ancora in corso scontri violentissimi sull'isola Csepel tra le forze sovietiche e reparti di SS ungheresi. Le truppe sovietiche sbarcarono nella punta nord-est dell'isola, mentre attacchi aerei e bombardamenti di artiglieria colpirono i difensori che avevano fortificato le loro posizioni; i sovietici riuscirono a ad avanzare lentamente verso ovest respingendo progressivamente le SS che si battevano duramente, tentativi di prestare soccorso con imbarcazioni fallirono e la resistenza venne infine sopraffatta permettendo ai sovietici di occupare l'isola Csepel e le importanti strutture industriali che ancora producevano materiali e munizioni per le truppe assediate. Le forze tedesco-ungheresi persero un'importante fonte di approvvigionamento, che aveva fino a quel momento continuato a rifornirle di Panzerfaust e di granate.\nNel frattempo gli scontri nel centro di Pest diventavano sempre pi\u00f9 violenti; per ottenere la massima potenza d'urto i comandi sovietici concentrarono al massimo le loro forze, assegnando settori di 400-800 metri alle divisioni di fucilieri e di 150-300 metri ai reggimenti; per proteggere i fianchi dei \"Sturmovje gruppij\" vennero mantenuti disponibili reparti speciali di riserva costituiti da una compagnia di fanteria con armi automatiche, una compagnia di genieri ed una da ricognizione per sorvegliare i tetti e le cantine degli edifici e coprire le retrovie delle forze attaccanti. Inoltre, oltre all'artiglieria divisionale e di corpo d'armata impiegata per colpire a distanza i centri di resistenza nemici, numerosi cannoni furono assegnati ai fucilieri per il tiro diretto contro i capisaldi tedeschi nei piani bassi degli edifici, a volte entrarono in azione a sostegno dei gruppi d'assalto anche i cannoni pesanti da 132mm, 152mm e 203mm. Queste tecniche di impiego dell'artiglieria si rivelarono efficaci nella citt\u00e0 moderna di Pest mentre grandi problemi insorsero nelle strade strette dei quartieri antichi di Buda.\nNella seconda settimana di gennaio, con un clima in continuo peggioramento con nebbia, nevischio e pioggia, i gruppi d'assalto sovietici continuarono ad avanzare lentamente nei quartieri di Pest; impossibilitati a progredire lungo le strade e i viali principali, bersagliati dai cannoni e dalle mitragliatrici tedesche, i soldati sovietici si aprirono la strada per raggiungere i loro obiettivi attraverso gli angoli meno esposti e soprattutto attraverso le aperture create nei muri degli edifici demoliti e frantumati a colpi di cannone; anche i genieri intervennero per liberare il percorso e impiegarono anche rudimentali \"lanciatori\" di proiettili ottenuti da materiale tedesco catturato. Gli scontri furono molto duri e costosi per entrambe le parti; gli edifici furono ridotti in rovina e le macerie si accumularono nelle strade. Nella fabbrica di ceramiche i soldati tedeschi organizzarono un'ostinata difesa circolare; l'edificio venne preso d'assalto dai fucilieri sovietici che fecero irruzione all'interno mentre i nemici che cercavano di sfuggire attraverso le finestre della costruzione furono abbattuti dal fuoco dei reparti rimasti all'esterno. Alla fine anche l'altro caposaldo tedesco alla fabbrica tessile venne sopraffatto dai gruppi d'assalto.\nLungo le vie principali, in parchi e giardini aperti, piccoli gruppi di panzer e cannoni d'assalto tedeschi organizzarono una ostinata difesa e contrastarono l'avanzata delle truppe sovietiche, ma le difficolt\u00e0 di rifornimento tedesche erano insormontabili. A causa della perdita dell'aeroporto di Budapest, la Luftwaffe operava in modo precario atterrando con alianti nei viali pi\u00f9 grandi e con aerei da trasporto nel parco del castello di Buda e soprattutto nel campo erboso dell'ippodromo cittadino; prima che il Danubio gelasse i tedeschi cercarono anche di far affluire rifornimenti utilizzando chiatte nascoste nella nebbia. Ben presto le munizioni e il carburante per i mezzi motorizzati divennero molto scarsi e anche l'artiglieria tedesca si trov\u00f2 a corto di proiettili; i panzer si batterono fino all'ultimo e, esaurito il carburante, organizzarono pericolosi centri di fuoco fissi. La battaglia per l'ippodromo divenne violentissima; il comando tedesco raggrupp\u00f2 forti schieramenti di artiglieria per respingere l'attacco sovietico, ma la situazione dei difensori divenne pi\u00f9 difficile; il 12 gennaio i fucilieri sovietici entrarono nell'ippodromo, superarono i resti distrutti dei carri e dei mezzi cingolati nemici e conquistarono la pista dei cavalli e gli spazi d'erba, bloccando la via di collegamento aerea tedesca per i rifornimenti della guarnigione di Pest.\nIl 13 gennaio i gruppi d'assalto sovietici rastrellarono e conquistarono anche i parchi Varosliget e Nepliget e avanzarono verso la zona degli ospedali; nel frattempo aspri scontri erano in corso alla stazione ferroviaria Ferencz. I soldati sovietici attaccarono da due direzioni, dai parchi e dagli impianti ferroviari, ma i tedeschi organizzarono una difesa disperata organizzando postazioni di mitragliatrici nei vagoni ferroviari e impegnando piccoli gruppi di carri armati e cannoni d'assalto per tirare, contro i sovietici in avvicinamento, attraverso le linee ferroviarie. I combattimenti terminarono con la conquista della stazione da parte dell'Armata Rossa, e i sovietici si avvicinarono al ponte ferroviario sul Danubio, ma la battaglia era ancora in corso al Palazzo del Parlamento, al teatro dell'opera e all'universit\u00e0, dove i tedesco-ungheresi resistevano accanitamente. Il \"kampfgruppe\" del colonnello SS D\u00f6rner difese il palazzo comunale, mentre nel Parlamento il tenente colonnello SS Gottstein resisteva ad oltranza, respingendo i ripetuti attacchi.\nScontri violentissimi si svilupparono anche nelle fogne, utilizzate sia dai tedeschi che dai sovietici per spostare le loro truppe tra le vie cittadine. Il 17 gennaio la situazione dei difensori tedesco-ungheresi, le cui forze erano ormai frazionate in tre parti, divenne critica; i soldati ungheresi diedero segni di dissoluzione e molti si arresero, mentre i tedeschi continuarono a battersi validamente cercando di ripiegare verso il Danubio. Arrivati sulla sponda del fiume, i soldati tedeschi si trovarono la strada sbarrata da altri reparti sovietici che, attraverso le fogne e i sotterranei, avevano gi\u00e0 raggiunto la riva e battevano con il fuoco delle mitragliatrici i punti di attraversamento. La situazione a Pest era catastrofica: le macerie coprivano le strade, violenti incendi di sviluppavano nei maggiori edifici, dal 16 gennaio era stato interrotto il sistema del razionamento per la popolazione civile e anche i soldati tedeschi erano ridotti a 75 grammi di pane al giorno. Il \"Budapeskaja gruppa voisk\" dopo il 18 gennaio pot\u00e9 completare quindi la conquista di Pest; secondo il comando sovietico le perdite tedesco-ungherese in questa prima fase della battaglia furono 35.000 morti e feriti e 62.000 prigionieri, mentre vennero catturati o distrutti circa 300 mezzi corazzati e 200 autoveicoli del nemico.\nLe controffensive tedesche (Operazione \"Konrad\").\nNei primissimi giorni di gennaio 1945 la Wehrmacht lanci\u00f2 un'offensiva in tre fasi denominata Operazione Konrad: lo scopo di quest'attacco era quello di spezzare l'isolamento delle truppe accerchiate a Budapest e riprendere il controllo della citt\u00e0.\nLa prima fase (Operazione Konrad I) fu avviata il 1\u00ba gennaio: il IV. SS-Panzer-korps attacc\u00f2 la citt\u00e0 di Tata (70\u00a0km a nord dalla capitale), situata in un punto strategico per il controllo dell'autostrada e della linea ferroviaria tra Vienna e Budapest. Dopo un iniziale successo tedesco, il comando sovietico fece affluire nell'area quattro divisioni della riserva, bloccando l'offensiva a soli venti chilometri da Budapest.\nIl 7 gennaio fu lanciata l'Operazione Konrad II: il IV. SS-Panzer-korps attacc\u00f2 da Esztergom (a nord ovest della capitale), con l'obiettivo di raggiungere l'aeroporto. Anche questa volta i sovietici arrestarono l'attacco poco prima che avesse successo.\nL'ultima fase dell'offensiva tedesca (Operazione Konrad III) fu lanciata il 17 gennaio: il IV. SS-Panzer-korps e il III. Panzer-korps attaccarono da sud, con l'obiettivo di circondare dieci divisioni sovietiche sulla strada di Budapest. Questo tentativo si risolse in un totale fallimento.\nIl 20 gennaio 1945 la Wehrmacht lanci\u00f2 una seconda offensiva per liberare la citt\u00e0 assediata; questa volta l'attacco part\u00ec dalle posizioni a sud di Budapest. I successi iniziali dei tedeschi determinarono presto la creazione di una falla nelle linee sovietiche, attraverso la quale era possibile arrivare a minacciare le loro linee di rifornimento.\nStalin allora ordin\u00f2 alle sue truppe di mantenere le posizioni a qualsiasi costo. Su suo ordine, fu disposto il rafforzamento delle linee difensive nel settore meridionale del fronte attorno a Budapest, inviando due corpi d'armata a contrastare l'offensiva tedesca. La resistenza opposta dall'Armata rossa e le difficolt\u00e0 logistiche bloccarono questa nuova offensiva della Wehrmacht a soli venti chilometri dalla capitale ungherese.\nCon il fallimento di questa seconda offensiva, spariva per i tedeschi qualsiasi realistica possibilit\u00e0 di spezzare l'assedio attorno a Budapest. Le truppe tedesche assediate, visti i continui fallimenti delle operazioni di salvataggio, chiesero cos\u00ec l'autorizzazione di abbandonare la citt\u00e0, aprendosi la strada con le armi attraverso le linee nemiche. Hitler, per\u00f2, rifiut\u00f2 di acconsentire a questa richiesta.\nLa battaglia per Buda.\nNella terza settimana di gennaio divenne evidente che l'operazione Konrad era fallita e che la guarnigione tedesco-ungherese accerchiata a Buda non avrebbe ricevuto alcun soccorso dall'esterno; i difensori tuttavia erano ancora decisi a resistere e difendere accanitamente gli edifici della citt\u00e0 vecchia sulla riva occidentale del Danubio. I sovietici dopo il rastrellamento di Pest, avevano successivamente occupato anche l'isola Margit, situata in mezzo al Danubio a nord-ovest di Buda; dopo questa operazione preliminare l'alto comando sovietico e il maresciallo Malinovskij decisero di effettuare un grande attacco finale per concludere l'interminabile assedio della capitale ungherese. Nonostante il fallimento dei contrattacchi tedeschi, la situazione delle truppe sovietiche impegnate a Budapest non era facile; le perdite erano continue e il 22 gennaio 1945 venne seriamente ferito anche il generale Afonin, comandante superiore delle truppe d'assalto nella citt\u00e0 che venne sostituito dal generale Ivan Managarov, comandante della 53\u00aa Armata. Durante la battaglia inoltre divennero evidenti notevoli carenze organizzative e tattiche da parte dei comandi sovietici: l'eccessiva dispersione delle truppe, l'insufficiente coordinamento tra i reparti, la scarsa cooperazione tra artiglieria e fanteria, la mancanza di adeguata pianificazione delle operazioni ed anche l'infelice dislocazione dei comandi tattici nelle case ancora occupate dagli abitanti civili.\nLa ritirata delle truppe tedesche presso Buda aveva effettivamente permesso ai difensori di approfittare al meglio delle caratteristiche del terreno: le fortificazioni e le postazioni di artiglieria costruite sulle colline, infatti, crearono non pochi problemi ai sovietici.\nLa principale fortezza ancora in mano ai tedeschi, presso Gell\u00e9rt-hegy, era difesa da alcune unit\u00e0 delle Waffen SS, che respinsero con successo numerosi assalti sovietici fino all'11 febbraio 1945. La conquista di quella fortezza permise all'artiglieria russa di dominare l'intera citt\u00e0 dall'alto e di bombardare le posizioni di ci\u00f2 che rimaneva delle truppe tedesche, ormai raggruppate in una piccola area.\nNonostante la tremenda situazione dei rifornimenti e delle scorte di viveri, i tedeschi rifiutarono di arrendersi, continuando a combattere casa per casa. Alcuni soldati ungheresi catturati, invece, decisero di cambiare fronte, schierandosi a fianco dei sovietici per porre fine a questi durissimi scontri.\nAl termine di due giorni di scontri urbani violentissimi, i sovietici giunsero a prendere il controllo della stazione ferroviaria. Una volta in possesso di questo obiettivo, le truppe sovietiche avanzarono fino al Castello di Buda, il quartier generale del comando tedesco, dove riuscirono a stabilire una testa di ponte il 10 febbraio 1945.\nDalla fuga alla resa.\nNonostante la situazione divenisse sempre pi\u00f9 critica per i tedeschi, Hitler proib\u00ec ancora alle sue truppe di lasciare Budapest. A peggiorare la situazione intervenne l'impossibilit\u00e0 di mantenere un costante canale di rifornimento per via aerea, a causa dell'artiglieria nemica.\nPer porre rimedio a questa disperata situazione, Karl Pfeffer-Wildenbruch, comandante delle truppe tedesche a Budapest decise di avviare lo stesso l'evacuazione della citt\u00e0. Nella notte dell'11 febbraio 1945, ventottomila soldati tedeschi e ungheresi iniziarono ad abbandonare le loro posizioni nel Castello di Buda, organizzando la loro fuga in tre ondate distinte. Assieme alle truppe combattenti, si unirono diversi civili ungheresi. I sovietici, per\u00f2, attendevano i fuggitivi all'interno delle loro posizioni fortificate.\nI fuggitivi cercarono di usare la nebbia a loro vantaggio. La prima ondata riusc\u00ec a sorprendere i soldati sovietici, riuscendo fortunosamente a portare in salvo diversi elementi. La seconda e la terza, bloccate dall'artiglieria sovietica, accusarono numerose perdite tra i fuggitivi. Nonostante ci\u00f2, alcune migliaia di persone riuscirono a raggiungere lo stesso le zone boschive a nord-ovest di Budapest e scapparono verso Vienna.\nCirca settemila soldati tedeschi riuscirono a scappare dall'assedio. La maggior parte di quelli che provarono la fuga, invece, furono uccisi o catturati dai sovietici; lo stesso Pfeffer-Wildenbruch venne catturato.\nIl 13 febbraio 1945 gli ultimi tedeschi rimasti nella citt\u00e0 si arresero. Budapest era distrutta; si calcola che pi\u00f9 dell'ottanta per cento dei suoi palazzi fu raso al suolo o danneggiato nei giorni dell'assedio. Edifici storici come il Palazzo del Parlamento e il Castello di Buda erano in rovina; tutti e cinque i ponti sul Danubio erano stati distrutti.\nLe perdite militari tedesche e ungheresi furono altissime. Intere divisioni tedesche furono distrutte o patirono perdite assai significative tra cui: la 13.Panzer-Division, la 60.Panzergrenadier-Division Feldherrnhalle, la 8.SS-Kavallerie-Division Florian Geyer e la 22.SS-Kavallerie-Division Maria Theresa. Il I Corpo d'armata ungherese fu completamente distrutto.\nCirca 40.000 civili furono uccisi, con un indefinito numero di morti per malnutrizione o malattie.\nBilancio.\nLa battaglia di Budapest \u00e8 stata una delle pi\u00f9 importanti battaglie a distanza ravvicinata in aree urbane della seconda guerra mondiale e una delle pi\u00f9 grandi operazioni militari svoltesi nel settore meridionale del fronte orientale; in questo scontro i tedeschi subirono perdite assai significative, che ridussero molto la loro capacit\u00e0 di resistenza nell'area. Per l'Armata rossa, la vittoria a Budapest rappresent\u00f2 anche una prova generale per la seguente battaglia di Berlino. Questa vittoria permise inoltre ai sovietici di sferrare in favorevoli condizioni operative l'offensiva in direzione di Vienna, che cadde solo due mesi dopo.\nLa battaglia di Budapest \u00e8 stata considerata dagli storici la pi\u00f9 violenta, accanita e cruenta serie di combattimenti verificatesi durante la guerra sul fronte orientale dopo la battaglia di Stalingrado. Alcune fonti scrivono di una \"seconda Stalingrado\"; altri arrivano fino a considerarla ancor pi\u00f9 aspra e brutale della battaglia nella citt\u00e0 sul Volga del 1942 e parlano di scontri di grande intensit\u00e0, di estrema combattivit\u00e0 delle truppe delle due parti e di totale devastazione della capitale ungherese."}
{"id": "2644274", "revid": "1226", "url": "https://it.wikipedia.org/wiki?curid=2644274", "title": "Medio Evo inglese (V-XVI secolo)", "text": ""}
{"id": "2644275", "revid": "287204", "url": "https://it.wikipedia.org/wiki?curid=2644275", "title": "Vijayraghavgarh", "text": " \nVijayraghavgarh \u00e8 una suddivisione dell'India, classificata come \"nagar panchayat\", di 7.157 abitanti, situata nel distretto di Katni, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 00' 57 N e 80\u00b0 36' 13 E.\nSociet\u00e0.\nEvoluzione demografica.\nAl censimento del 2001 la popolazione di Vijayraghavgarh assommava a 7.157 persone, delle quali 3.786 maschi e 3.371 femmine. I bambini di et\u00e0 inferiore o uguale ai sei anni assommavano a 1.140, dei quali 604 maschi e 536 femmine. Infine, coloro che erano in grado di saper almeno leggere e scrivere erano 4.775, dei quali 2.877 maschi e 1.898 femmine."}
{"id": "2644277", "revid": "287204", "url": "https://it.wikipedia.org/wiki?curid=2644277", "title": "H\u00fcbschmann", "text": "H\u00fcbschmann (variante: H\u00fcbschman) pu\u00f2 riferirsi a:"}
{"id": "2644279", "revid": "599013", "url": "https://it.wikipedia.org/wiki?curid=2644279", "title": "Triguinho", "text": ""}
{"id": "2644282", "revid": "767487", "url": "https://it.wikipedia.org/wiki?curid=2644282", "title": "Mountain (Dakota del Nord)", "text": "Mountain \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 133 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Mountain si estende su una superficie di 0,40\u00a0km\u00b2, tutti occupati da terre.\nPopolazione.\nSecondo il censimento del 2000, a Mountain vivevano 133 persone, ed erano presenti 26 gruppi familiari. La densit\u00e0 di popolazione era di 377 ab./km\u00b2. Nel territorio comunale si trovavano 55 unit\u00e0 edificate. Per quanto riguarda la composizione etnica degli abitanti, il 99,25% era bianco e lo 0,75% era nativo.\nPer quanto riguarda la suddivisione della popolazione in fasce d'et\u00e0, il 16,5% era al di sotto dei 18, il 5,3% fra i 18 e i 24, il 12,8% fra i 25 e i 44, il 18,0% fra i 45 e i 64, mentre infine il 47,4% era al di sopra dei 65 anni di et\u00e0. L'et\u00e0 media della popolazione era di 64 anni. Per ogni 100 donne residenti vivevano 87,3 maschi."}
{"id": "2644285", "revid": "80846632", "url": "https://it.wikipedia.org/wiki?curid=2644285", "title": "Indice di Moran", "text": "In statistica l'Indice di Moran o pi\u00f9 semplicemente I di Moran \u00e8 definito come la misura dell'autocorrelazione spaziale. \nSecondo Anselin, l'autocorrelazione spaziale pu\u00f2 essere definita come un cluster territoriale di valori simili dei parametri. Se i valori simili dei parametri - alti o bassi \u2013 sono localizzati spazialmente \u00e8 presente una autocorrelazione spaziale positiva dei dati. Al contrario, una prossimit\u00e0 spaziale di valori dissimili, cio\u00e8 non stabili nello spazio, indica una autocorrelazione spaziale negativa (o eterogeneit\u00e0 spaziale).\nPer verificare l'esistenza dei cluster spaziali si pu\u00f2 utilizzare la I di Moran:\ndove:\nformula_8 varia tra -1,0 e +1,0 e il suo numeratore si interpreta come la covarianza tra unit\u00e0 contigue se formula_8 \u00e8 maggiore (minore) del valore atteso :formula_10 questo cresce (si riduce) e si avvicina a 1 (-1) evidenziando l'esistenza di uno spatial clustering dei valori alti e/o bassi e quindi autocorrelazione spaziale positiva (negativa). Un valore pari a 0 indica un pattern spaziale non diverso da un fenomeno casuale.\nIn riferimento alla statistica I di Moran \u00e8 possibile associare un utile grafico che fornisce informazioni complementari e integrative. Si tratta del Moran Scatterplot che riporta in un grafico cartesiano sull'asse delle ascisse la variabile formula_11 normalizzata e su quello delle ordinate il ritardo spaziale di detta variabile formula_12 anch'esso normalizzato. La formula_8 di Moran \u00e8 rappresentata dal coefficiente angolare della relazione lineare tra le due variabili riportate sugli assi del Moran scatterplot. Se quindi i punti sono dispersi fra i quattro quadranti questo indicher\u00e0 assenza di correlazione (il coefficiente angolare \u00e8 zero). Se invece esiste una chiara relazione, il Moran Scatterplot potr\u00e0 essere utilizzato per distinguere diverse tipologie di correlazione spaziale. Se, infatti, i punti sono per lo pi\u00f9 nei quadranti NordEst e SudOvest avremo correlazione positiva e potremo distinguere fra quei casi (nel quadrante NordEst) dove la relazione si stabilisce per valori alti sia di x (la regione i) che di formula_12 (le regioni limitrofe a formula_4), si parla in questo caso di relazione Alto-Alto, e quelli dove (nel quadrante SudOvest) i valori sono entrambi bassi dando luogo a una relazione di tipo Basso-Basso. Se la concentrazione dei punti \u00e8 maggiore negli altri due quadranti (NordOvest e SudEst) la correlazione \u00e8 negativa. Inoltre per i punti riportati sul quadrante NordOvest avremo associati bassi valori di formula_11 e alti valori di formula_17 (relazione Basso-Alto) e viceversa nel quadrante SudEst (relazione Alto-Basso).\nI risultati del Moran Scatterplot possono essere riportati su una mappa in modo da distinguere geograficamente le aree con le diverse tipologie di correlazione (Alto-Alto, Basso-Basso, Alto-Basso, Basso-Alto). In particolare in questo modo sar\u00e0 possibile verificare se le regioni accomunate da un certo tipo di correlazione sono fra loro contigue e formano quindi dei cluster. Lo Scatterplot di Moran ha anche l'importante funzione di mettere in evidenza i possibili casi limite (outliers) perch\u00e9 possano essere eventualmente esclusi dalla analisi se rappresentano casi anomali."}
{"id": "2644287", "revid": "1529788", "url": "https://it.wikipedia.org/wiki?curid=2644287", "title": "Episodi di NCIS - Unit\u00e0 anticrimine (sesta stagione)", "text": "La sesta stagione della serie televisiva NCIS - Unit\u00e0 anticrimine \u00e8 stata trasmessa in prima visione negli Stati Uniti d'America da CBS dal 23 settembre 2008 al 19 maggio 2009.\nIn Italia \u00e8 stata trasmessa in prima visione da Rai 2 dal 6 settembre 2009 al 14 marzo 2010.\nIl traditore.\nTrama.\nDopo la morte del direttore Shepard, Tony, Ziva e McGee sono stati rimpiazzati da un nuovo team, formato dagli agenti Lee, Keating e Langer. Vance incarica Gibbs di individuare una talpa nel nuovo team appena formato. Con l'aiuto dell'agente McGee, Gibbs \u00e8 in grado di tracciare le chiamate tra Lee ed un sottufficiale defunto ma, dopo una lunga verifica sulle telefonate dell'agente Lee, lei viene scagionata. Mentre Keating viene interrogato, dei colpi vengono sparati e l'agente Lee viene ritrovata con il corpo di Langer, che lei ha ucciso. Gibbs e Vance arrivano alla conclusione che Langer doveva essere la talpa. Alla fine dell'episodio, McGee e Ziva si ricongiungono con Gibbs nel loro open-space, mentre l'agente Lee si avvia verso l'ascensore. Mentre sta per uscire di scena, la donna riceve un messaggio sul cellulare che dice: \"Sospettano qualcosa?\". La risposta \u00e8 un semplice: \"No\". Tutto dunque lascia intendere che \u00e8 lei la talpa e non il defunto Langer.\nAgente di bordo.\nTrama.\nMentre \u00e8 ancora di stanza su una portaerei, Di Nozzo scopre che l'apparente suicidio di un tenente della Marina pu\u00f2 essere collegato ad uno schema pi\u00f9 grande e pericoloso. Si scopre, infatti, che l'ufficiale \u00e8 stato ucciso giorni addietro e che qualcun altro ha preso il suo posto, minacciando di liberare dell'antrace sulla portaerei. Gibbs e la sua squadra vengono inviati ad aiutare con l'indagine. Alla fine, a Di Nozzo \u00e8 permesso di tornare a Washington, nonostante l'opposizione del Direttore Vance.\nScandali a Washington.\nTrama.\nDurante una corsa in bici a Rock Creek Park, due ragazzi scoprono nel lago il cadavere di Carrie McClellan, capitano di corvetta di stanza al Pentagono e addetta alle relazioni del Congresso per l'Ufficio Affari Legislativi della Marina. Durante le operazioni di rilevamento delle prove, Gibbs riceve una telefonata e scappa senza dare spiegazioni, lasciando perplessi Tony, McGee e Ziva. Gibbs incontra di nascosto un senatore, suo amico dai tempi in cui entrambi erano in servizio in Iraq. Il senatore chiama Gibbs con il nomignolo \"Gunny\" e gli confessa che aveva una relazione con il capitano di corvetta morto. Il senatore cerca di discolparsi rivelando che qualcuno lo vuole incastrare, perch\u00e9 sta per fare approvare una legge che abbasser\u00e0 i consumi di carburante, a danno delle compagnie petrolifere. Il direttore Vance riceve una telefonata effettuata con un programma digitale, che dice dove si trova l'arma del delitto. Tony e McGee vanno a recuperare l'arma in un canale putrido e i rilievi sulla pistola conducono al senatore. Un'altra telefonata giunge al direttore dell'NCIS e dice che Gibbs sta coprendo un suo vecchio amico. Dopo aver incontrato Vance e Gibbs all'NCIS, il senatore rientra a casa e confessa alla moglie di averla tradita. Abby, intanto, sta compiendo un'indagine personale per scoprire chi le ha rubato un dolce dal frigorifero e scopre che \u00e8 stato McGee, il quale si becca due scappellotti da Ziva e da Tony. Gibbs riceve a casa sua la visita della moglie del senatore che gli dice che, pur essendo arrabbiata con il marito, \u00e8 convinta che un marine non avrebbe mai sparato alle spalle di un altro marine, per di pi\u00f9 donna. Poco dopo, il braccio destro del senatore viene trovato morto, con una lettera di spiegazioni per il suo suicidio e un computer su cui era stato appena inserito un programma che riproduce la voce. Caso risolto, almeno all'apparenza, ma non per il team di Gibbs, che continua ad indagare contro la volont\u00e0 del direttore Vance. Infatti, alla conferenza stampa del senatore, Gibbs arresta la moglie, colpevole di aver ucciso il capitano di corvetta McClellan per gelosia. La donna si \u00e8 tradita quando ha parlato a Gibbs del colpo di pistola alla schiena, particolare che non era stato reso noto. Gibbs arresta anche il senatore, che ha commesso l'altro omicidio, quello del suo braccio destro, per sviare i sospetti.\nPaese natale.\nTrama.\nUna coppia di marines viene aggredita all'uscita da un night-club. Di questi due, uno viene ucciso, e l'altro viene lasciato in fin di vita. L'NCIS viene chiamata ad indagare, e l'indagine porta la squadra a Stillwater, Pennsylvania, la citt\u00e0 natale di uno dei due marines ed anche di Gibbs. La ricerca li conduce al proprietario di una miniera ed alla sua famiglia; sua figlia \u00e8 stata l'ex fidanzata del marine ferito. Quando la squadra scopre che il marine ferito \u00e8 effettivamente il figlio del proprietario della miniera, l'indagine si rivolge al genero di quest'ultimo, che si scopre essere il mandante dell'attacco ai due marines. Sempre nella sua citt\u00e0, il team di Gibbs incontra il padre del loro capo: Jackson Gibbs, che gestisce un negozio di alimentari. L'incontro tra padre \u00e8 figlio \u00e8 inizialmente freddo, in quanto Gibbs non ha perdonato al padre il fatto di essersi trovato una nuova compagna dopo la morte della madre. Tuttavia, il loro rapporto pian piano si rinsalda, soprattutto dopo che Jackson mostra al figlio l'auto sportiva che ha restaurato e rimesso in moto apposta per lui nel corso di 30 anni. Naturalmente Ziva, Abby, Di Nozzo e McGee sono sorpresi e stupefatti dall'incontro col padre del loro capo e cercano di capire che tipo di rapporti ci sia tra i due e cosa il vecchio Jackson abbia insegnato al figlio per renderlo ci\u00f2 che \u00e8 diventato. Durante l'indagine, Gibbs ritrova inoltre vecchi amici ed esplora il suo passato e, in particolare, le origini del suo rapporto con la sua prima moglie, Shannon, madre della sua unica figlia, Kelly, entrambe uccise molti anni prima.\nNove vite.\nTrama.\nUn giovane marine viene brutalmente assassinato nel suo garage. Sull'arma del delitto la Scientifica trova le impronte del sergente Jack Kale, il superiore della vittima. Tuttavia Gibbs, DiNozzo e Ziva non riescono a interrogarlo, perch\u00e9 Kale \u00e8 entrato nel programma \"Protezione Testimoni\", poich\u00e9 \u00e8 il testimone chiave di un processo su una persona accusata di omicidio. L'indagine viene quindi coordinata dall'FBI ed affidata all'agente Fornell. La squadra NCIS si vede cos\u00ec costretta, ancora una volta, a lavorare contro Fornell.\nRompicapo.\nTrama.\nLa squadra \u00e8 costretta a lavorare la notte di Halloween a causa di un serial killer che pubblica su internet indizi sulle sue prossime vittime. Nell'ultima pubblicazione dell'omicida appare il volto di Gibbs. Gli investigatori si concentrano sul mondo della musica e arrestano un sospetto che fa dei falsi video di omicidi, mentre Vance decora una giovane agente dell'NCIS.\nLa resa dei conti.\nTrama.\nUn agente in servizio di sorveglianza in una banca di Quantico viene ucciso durante una rapina. Poich\u00e9 si tratta di un omicidio commesso in una base dei marines, il direttore Vance assegna alla squadra una nuova recluta, l'agente Dwayne Wilson (Rey Valentin). Il bottino della rapina \u00e8 quasi insignificante e poco dopo viene ritrovato un furgone con i resti carbonizzati dei pochi soldi sottratti. Perch\u00e9 allora \u00e8 stata commessa la rapina? Durante le indagini, emerge che la stessa banda ha effettuato altre rapine molto pi\u00f9 redditizie e che il figlio dell'agente ucciso era coinvolto. La rapina, dunque, \u00e8 stata la copertura dell'assassinio dell'agente, con lo scopo di catturare suo figlio durante il funerale. La squadra raggiunge il cimitero proprio mentre la banda ha appena catturato il ragazzo, ma un intervento \"creativo\" della nuova recluta permetter\u00e0 a Gibbs e ai suoi di arrestare i criminali. Nel finale della puntata, Gibbs si rende conto che l'agente Brent Langer - ritenuto un traditore e ucciso dall'agente Lee - \u00e8 stato accusato ingiustamente.\nLa talpa.\nTrama.\nIn una base militare dall'attivit\u00e0 interna segreta viene consegnata una cassa con un cadavere congelato. La squadra di Gibbs sente puzza di bruciato e organizza un \"ingresso\" notturno. McGee oscura le videocamere mostrando sui video dei sorveglianti un filmato vuoto in loop, mentre Di Nozzo e Ziva entrano seguendo le loro istruzioni via audio. Improvvisamente, l'allarme suona, nonostante fossero stati disattivati; sapevano del loro arrivo! Ma era \"solo\" un test che la squadra di Gibbs deve fare per testare la sicurezza di \"Domino\", un programma che prevede nei dettagli la risposta statunitense ad attacchi terroristici contro obiettivi sensibili in Israele o Medio Oriente. Di Nozzo e Ziva vengono catturati (non senza resistere), e vengono raggiunti da Gibbs e Vance. C'\u00e8 ancora una talpa nell'NCIS! Non era Langer. Tuttavia, l'intero test e l'edificio erano solo un'esca per il traditore. Grazie a un elemento radioattivo messo sulla tastiera di Domino, con un contatore geiger viene individuata... Abby! Lee si lava nervosamente le mani. Vance le chiede di procurarle un avvocato, quindi Lee esce e Vance la fa spiare per trovare il suo contatto. Lee viene interrogata, rivela che Langer \u00e8 innocente e spiega la sua storia: \u00e8 ricattata da alcuni sconosciuti che hanno rapito sua figlia. Lee esce dall'edificio e trova Gibbs in auto. (Continua nella prossima puntata...)\nL'ostaggio.\nTrama.\n(Continua dalla puntata precedente) Inizia il pedinamento di Lee, che lascia una pendrive in un giornale piegato al bar. Il contatto lo prende. Dinozzo viene, per\u00f2, fermato da Lee, che gli rovescia un caff\u00e8 addosso, e il contatto sfugge. Grazie a un satellite spia riescono a localizzare la bambina con un rapitore, perci\u00f2 Ziva e Dinozzo si recano in zona per tentare di recuperarla e di catturare i ricattatori. Trovano una catapecchia disabitata (a parte il cadavere del rapitore visto col satellite), e una stanza nascosta dove veniva rinchiusa la bimba. La squadra tenta nuovamente di intercettare il contatto di Lee, che si scopre essere un altro ricattato a cui \u00e8 stata rapita la moglie e viene costretto a fare da tramite con Lee. Nel frattempo, Abby scopre che, in realt\u00e0, la figlia di Lee non \u00e8 tale e che la moglie del ricattato \u00e8 morta. \u00c8 la sorella adottiva. Organizzano, allora, una cattura, proponendo uno scambio Domino-bambina in un bar, tramite il ricattato. Mentre Lee passa Domino al compagno di sventura, che lo mette in un menu del bar, su indicazione dei criminali via sms, Dinozzo e Ziva scoprono un supercomputer. Al bar, il ricattato si rivela essere il criminale, rapisce Lee e sequestra un autobus, ma lei riesce a immobilizzarlo per un attimo e Gibbs, ferito, spara, uccidendo entrambi. Domino \u00e8 salvo, ma... in realt\u00e0 non era mai uscito dall'ufficio di Vance!\nOmissione di soccorso.\nTrama.\nLa squadra indaga sull'omicidio di un sottufficiale di Marina morto in uno strano incidente stradale. Le indagini partono da un \"fight club\" di cui la vittima faceva parte.\nVigilia di Natale.\nTrama.\nSulla scena di un omicidio vengono ritrovate le impronte digitali di un ex ufficiale di Marina, Ned Quinn, ufficialmente deceduto parecchi anni fa. La polizia locale si rivolge quindi all'NCIS. Catturato l'uomo e ricostruita la sua storia, Gibbs non crede nella sua colpevolezza e apre un'indagine proprio il giorno di Natale. Alla fine dell'episodio, Gibbs chiama suo padre, Jack, per fargli gli auguri di Natale.\nIn gabbia.\nTrama.\nGibbs manda McGee in una prigione femminile per interrogare una detenuta sospettata dell'omicidio di un marine, ma le cose non vanno come previsto e l'agente resta coinvolto in una rivolta scoppiata in seguito alla morte della guardia carceraria Hayden Trimble. Tenuto in ostaggio, dovr\u00e0 anche scoprire chi ha ucciso Trimble. Alla fine si scopre che la guardia carceraria abusava sessualmente della figlia di una detenuta e che quest'ultima lo abbia ucciso per proteggerla, ma a confessare l'omicidio \u00e8 la sospettata che McGee doveva interrogare, in modo da concedere alla vera colpevole di poter uscire entro un anno.\nPortatore di morte.\nTrama.\nDurante le rilevazioni in seguito all'omicidio di un marine, il Dottor Mallard viene avvicinato e accoltellato in strada da una donna afghana, che poi va a chiedere asilo nella sua ambasciata. In seguito al racconto della donna, l'ambasciata informa Gibbs che il governo afghano chieder\u00e0 che Ducky venga arrestato e processato per crimini di guerra commessi nel campo profughi di Jalozai, in Afghanistan. L'accusa \u00e8 di aver torturato e ucciso il fratello della donna. Ducky, nonostante i tentativi di Gibbs e del resto della squadra di aiutarlo, si costituisce senza voler parlare dell'accaduto. Alla fine, viene alla luce che il colpevole delle torture a scopo di interrogatorio era un agente della CIA, mentre Ducky si occupava di curare le vittime delle sue torture. Il fratello della donna venne ucciso da Ducky con un'overdose di morfina per risparmiargli le continue e indicibili torture cui veniva sottoposto ogni giorno. La donna, dopo aver scoperto la verit\u00e0, decide di perdonare Ducky, che viene quindi rilasciato.\nAnelli di fidanzamento.\nTrama.\nUn capitano del controspionaggio muore in circostanze bizzarre. L'NCIS pensa che sia stato ucciso e indaga sulla vita privata dell'ufficiale per scoprire il possibile movente. Le indagini si concentrano sulla sparizione di un microprocessore segreto e su una misteriosa donna cubana.\nGuerra di bande.\nTrama.\nDurante le indagini in seguito all'omicidio di un marine, la squadra rimane coinvolta in una guerra di bande. Viene, infatti, ritrovato il corpo di un uomo morto, che, prima di morire, sembra aver scritto col suo sangue il numero di matricola di Gibbs. Il passato torna cos\u00ec a tormentare Gibbs, che chiede aiuto a Franks e affronta cos\u00ec un altro capitolo del suo passato.\nTropici.\nTrama.\nQuando Gibbs si era momentaneamente ritirato in Messico, Tony aveva condotto, in qualit\u00e0 di suo sostituto, un'indagine su una truffa di un milione di dollari ai danni della Marina. Il colpevole, Renny Grant, viene rilasciato tre anni dopo in libert\u00e0 condizionale e un suo compagno di lavoro viene ucciso in una stanza d'albergo presa a nome di Tony. Gibbs metter\u00e0 Tony di nuovo a capo dell'indagine per risolverla una volta per tutte e lui si comporter\u00e0 come se fosse un collega dello stesso livello di Ziva e McGee.\nUn quadro rivelatore.\nTrama.\nL'agente Patterson prende un appuntamento con Abby per consegnarle un pacco da analizzare. Strada facendo, un'auto si avvicina ad alta velocit\u00e0 e lo uccide. Bartholomew Lemming, della Sicurezza Nazionale, offre il suo aiuto nelle indagini, ma si scoprir\u00e0 che \u00e8 coinvolto nella vicenda.\nFuori gioco.\nTrama.\nUn pugile di nome Tyler Owens viene trovato ucciso. Vance apre un'indagine che inizia a seguire personalmente, lasciando fuori Gibbs. Va cos\u00ec a prelevare Tara, una psicanalista che conosceva Owens e proibisce ad Abby di informare Gibbs sui risultati delle ricerche. Ma Gibbs non se ne sta a guardare e ne approfitta per scavare nel passato di Vance.\nOmicidio involontario.\nTrama.\nNella scatola dei giochi del figlio di un marine al fronte, la madre trova una pistola e la consegna alle autorit\u00e0 che allertano l'NCIS. L'intera famiglia finisce sotto indagine per il crimine in questione. Abby analizza l'arma e scopre che ha sparato di recente. Interrogando il ragazzino, si scopre che lui e i suoi amichetti avevano precedentemente trovato un cadavere.\nScambio di favori.\nTrama.\nUn agente della CIA che in passato ha aiutato Gibbs, Trent Kort, chiede che gli venga ricambiato il favore. Gibbs accetta di collaborare e inizia cos\u00ec la caccia ad un pericoloso criminale, che, per\u00f2, viene ritrovato malato e in fin di vita. La minaccia non \u00e8 pi\u00f9 lui, infatti, ma uno degli uomini che lavoravano per il criminale.\nTossico.\nTrama.\nIl governo chiede aiuto ad Abby per continuare una missione interrotta a seguito della scomparsa di alcuni scienziati che vi lavoravano. Abby, per\u00f2, non impiega molto a scoprire che la missione \u00e8 una copertura per la costruzione di un'arma biologica da vendere al mercato nero.\nLeggenda (prima parte).\nTrama.\nUn marine sotto sorveglianza viene ritrovato morto. Gibbs e McGee, quindi, si recano a Los Angeles per indagare insieme al team del luogo, ma il caso si trasforma ben presto in qualcosa di molto pi\u00f9 complesso. Quando si scoprir\u00e0 anche l'esistenza di un traffico d'armi, l'indagine si trasforma in una questione di sicurezza nazionale e i due team uniscono tutte le loro forze per risolvere il mistero. Nel frattempo, Tony trova il tempo per scavare nella vita privata di Ziva.\nLeggenda (seconda parte).\nTrama.\nL'indagine di Los Angeles continua e spunta il nome dell'agente del Mossad Michael Rivkin, l'amante di Ziva. Tony, quindi, si trova costretto a mettere in discussione la sua fedelt\u00e0 all'NCIS. Nel frattempo, a Los Angeles, l'agente speciale Callen cerca di infiltrarsi sotto copertura nella cellula terroristica, e lo psicologo Nate Getz scopre la verit\u00e0 sul rapporto tra Gibbs e l'agente speciale Lara Macy. Alla fine, tutti i componenti della cellula vengono uccisi, Rivkin prende il volo per Tel Aviv, e McGee e Gibbs possono ritornare a Washington. Nelle scene finali, per\u00f2, si vede che all'agente Callen sparano per strada, ferendolo in modo grave. \nGioco pericoloso.\nTrama.\nDurante una partita a poker tra i dirigenti delle principali agenzie federali degli Stati Uniti (CIA, FBI, Immigrazione), un agente dell'Immigrazione addetto alla sicurezza rimane ucciso. Ad indagare viene chiamata l'NCIS, che scoprir\u00e0, quindi, di essere stata esclusa da quella apparentemente informale riunione. Si scoprir\u00e0 che il colpevole \u00e8 un terrorista che aveva cercato di inserire una microspia nel luogo della riunione, che verr\u00e0 poi ritrovato morto, apparentemente suicidato. La riunione delle agenzie, in realt\u00e0, non era informale, ma si discuteva di sicurezza interna e dei rapporti con il Mossad, e l'NCIS era stata esclusa perch\u00e9 si decideva se affidare al direttore Vance un'operazione correlata. Alla fine della vicenda Tony, con l'aiuto di Abby, continua ad indagare sullo strano suicidio del terrorista, e scopre che dal suo computer era stato fatto un collegamento con l'abitazione di Ziva. Cos\u00ec decide di recarsi di persona all'abitazione della collega, ma ad aprirgli la porta trova Rivkin, nonostante i due avessero gi\u00e0 avuto poco prima un incontro, in cui Tony lo intimava a tornarsene in Israele. Tony, avendo capito che Rivkin \u00e8 il vero colpevole dell'agente dell'Immigrazione ucciso, cerca di arrestarlo, ma Rivkin reagisce aggredendolo e, dopo una colluttazione, Tony gli spara, uccidendolo, proprio mentre Ziva stava rientrando.\nVendetta.\nTrama.\nDopo la morte di Rivkin, Tony e Ziva fanno rapporto a Gibbs e Vance sull'accaduto; quest'ultimo, per salvaguardare i rapporti con il Mossad, decide di recarsi personalmente con Gibbs, Tony e Ziva a Tel Aviv. Qui, Tony viene interrogato direttamente dal direttore del Mossad, Eli David, nonch\u00e9 padre di Ziva. Il confronto tra i due \u00e8 acceso, poich\u00e9 Tony rimane sarcastico ed ironico come sempre, ma proprio grazie a questo riesce a far s\u00ec che Eli si lasci sfuggire che Rivkin seguisse i suoi ordini, di fatto ribaltando la situazione. Nel frattempo, Gibbs, aiutato da Abby e McGee da Washington, scopre che Ziva aveva avuto di recente contatti con il Mossad e aveva tenuto nascoste informazioni al resto della squadra, incluso il fatto che Rivkin avesse ucciso un agente americano. Ziva ha un forte confronto con Tony: lei \u00e8 convinta che Tony volesse uccidere Rivkin sin dall'inizio e non \u00e8 disposta a credere il contrario, mentre lui afferma di averlo fatto solo per proteggerla. Alla fine, si scopre che Rivkin era diventato un agente scomodo per il Mossad e, poich\u00e9 Rivkin aveva ucciso un agente americano, i rapporti diplomatici rimangono intatti. Ziva ha un confronto con il padre e gli domanda se DiNozzo avesse ragione su Rivkin, Eli afferma che \u00e8 possibile e dice a Ziva di non essere sicuro di potersi fidare di lei perch\u00e9 la sua lealt\u00e0 verso l'NCIS sembra aver superato quella nei confronti del Mossad, e le chiede di tornare in Israele per prendere il posto di Rivkin.\nPrima di ripartire per Washington, Ziva \u00e8 ancora arrabbiata con Tony e chiede a Gibbs di trasferirlo per non avere in squadra un compagno di cui non si pu\u00f2 fidare. Ma Gibbs capisce che \u00e8 una richiesta impossibile, fatta perch\u00e9 lei vuole restare nel Mossad, e allora riparte con Tony e Vance, lasciando Ziva in Israele dopo averle detto addio. Gibbs parla con Vance, dicendogli di voler dare tempo a Ziva di cambiare idea, ma Vance non sembra propenso a concedergli la richiesta. Gibbs afferma di aver ancora fiducia in Ziva, per averlo salvato da Ari quattro anni prima, ma Vance gli rivela non solo di averlo sempre saputo, ma anche che Ziva fosse stata mandata a Washington da Eli proprio per uccidere il fratellastro sin dall'inizio e di fare in modo, attraverso questo gesto, di ottenere la fiducia di Gibbs. L'agente rimane spiazzato per essere stato raggirato da Eli attraverso Ziva, ma decide comunque di aspettare un po' di tempo prima di prendere un nuovo agente in squadra.\nNella scena finale, si vede Ziva legata e torturata in una stanza, mentre cercano di estorcerle informazioni sull'NCIS."}
{"id": "2644289", "revid": "599013", "url": "https://it.wikipedia.org/wiki?curid=2644289", "title": "Naoki Matsuda", "text": "Biografia.\nGi\u00e0 ai tempi in cui frequentava le scuole ebbe la sua prima esperienza internazionale con la maglia del Giappone Under-17 nel mondiale casalingo 1993, \u00e8 stata la prima edizione in cui il Giappone ha pertecipato, e bench\u00e9 la nazionale nipponica era la \"Cenerentola\" del torneo calcistico, riusc\u00ec ad accedere ai quarti di finale per merito di Matsuda, che segner\u00e0 il gol del 2-1 contro il Messico ottenendo la vittoria e con essa la qualificazione alla fase a eliminazione diretta.\nFinite le scuole militer\u00e0 nel professionismo nella J1 League, la massima divisione del calcio giapponese, con lo Yokohama F\u00b7Marinos, nel 1995 segner\u00e0 la sua prima rete aprendo le marcature nella vittoria per 5-0 contro il Nagoya Grampus. Far\u00e0 il suo esordio in nazionale maggiore il 5 febbraio del 2000 nella sconfitta per 1-0 contro il Messico.\nNel 2001 giocher\u00e0 alla Confederations Cup con la nazionale dove sorprendentemente il Giappone si classificher\u00e0 al secondo posto, Matsuda ha giocato tutte le partite, tranne quella di apertura nella vittoria per 3-0 contro il Canada, inoltre sempre nello stesso anno vincer\u00e0 la Coppa del Giappone giocando come titolare per tutta la partita nella finale vinta ai supplementari per 3-1 contro il J\u00fabilo Iwata.\nHa giocato come titolare in tutte e quattro le partite che il Giappone ha disputato nel Mondiale 2002. Continuer\u00e0 a giochare per molti anni con lo Yokohama F Marinos, vincendo per ben due anni il campionato nelle edizioni 2003 e 2004. Il Giappone vincer\u00e0 la Coppa d'Asia che si \u00e8 tenuta in Cina, Matsuda ha giocato una sola partita nella vittoria ai quarti di finale per 4-3 contro la Giordania entrando in partita nel secondo tempo supplementare. La sua ultima partita in nazionale \u00e8 stata nell'amichevole contro il Kazakistan per 4-0, ironicamente \u00e8 stata l'unica partita dove ha segnato una rete nella sua carriera con la nazionale giapponese.\nNel 2011, finita la sua esperienza con lo Yokohama F Marinos, giocher\u00e0 con la squadra del Matsumoto Yamaga nella Japan Football League dove segner\u00e0 un solo gol nel pareggio per 2-2 contro il Kamatamare Sanuki.\nIl 2 agosto 2011 ha avuto un arresto cardio-respiratorio durante un allenamento ed \u00e8 stato immediatamente ricoverato in gravi condizioni. Le prime notizie hanno annunciato la morte dopo poche ore dal ricovero, successivamente si \u00e8 appreso che il giocatore stazionava in una situazione molto critica.\nIl 4 agosto \u00e8 stata diffusa notizia del suo decesso."}
{"id": "2644291", "revid": "27770834", "url": "https://it.wikipedia.org/wiki?curid=2644291", "title": "Periodo W\u00fcrmiano", "text": ""}
{"id": "2644293", "revid": "287204", "url": "https://it.wikipedia.org/wiki?curid=2644293", "title": "Seoni Malwa", "text": " \nSeoni Malwa \u00e8 una suddivisione dell'India, classificata come \"municipality\", di 26.195 abitanti, situata nel distretto di Hoshangabad, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 26' 60 N e 77\u00b0 28' 0 E e ha un'altitudine di 313 .\nSociet\u00e0.\nEvoluzione demografica.\nAl censimento del 2001 la popolazione di Seoni Malwa assommava a 26.195 persone, delle quali 13.732 maschi e 12.463 femmine. I bambini di et\u00e0 inferiore o uguale ai sei anni assommavano a 3.412, dei quali 1.749 maschi e 1.663 femmine. Infine, coloro che erano in grado di saper almeno leggere e scrivere erano 19.484, dei quali 11.108 maschi e 8.376 femmine."}
{"id": "2644294", "revid": "767487", "url": "https://it.wikipedia.org/wiki?curid=2644294", "title": "Neche", "text": "Neche \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 437 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Neche si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Neche vivevano 437 persone, ed erano presenti 114 gruppi familiari. La densit\u00e0 di popolazione era di 482 ab./km\u00b2. Nel territorio comunale si trovavano 188 unit\u00e0 edificate. Per quanto riguarda la composizione etnica degli abitanti, il 98,40% era bianco, lo 0,46% era nativo e lo 0,23% proveniva dall'Asia. Lo 0,69% apparteneva ad altre razze, mentre lo 0,23% a due o pi\u00f9. La popolazione di ogni razza ispanica corrispondeva al 5,26% degli abitanti.\nPer quanto riguarda la suddivisione della popolazione in fasce d'et\u00e0, il 24,9% era al di sotto dei 18, il 10,5% fra i 18 e i 24, il 21,1% fra i 25 e i 44, il 25,6% fra i 45 e i 64, mentre infine il 17,8% era al di sopra dei 65 anni di et\u00e0. L'et\u00e0 media della popolazione era di 41 anni. Per ogni 100 donne residenti vivevano 113,2 maschi."}
{"id": "2644297", "revid": "287204", "url": "https://it.wikipedia.org/wiki?curid=2644297", "title": "Shahgarh", "text": " \nShahgarh \u00e8 una suddivisione dell'India, classificata come \"nagar panchayat\", di 14.585 abitanti, situata nel distretto di Sagar, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 19' 0 N e 79\u00b0 7' 60 E e ha un'altitudine di 410 .\nSociet\u00e0.\nEvoluzione demografica.\nAl censimento del 2001 la popolazione di Shahgarh assommava a 14.585 persone, delle quali 7.625 maschi e 6.960 femmine. I bambini di et\u00e0 inferiore o uguale ai sei anni assommavano a 2.648, dei quali 1.368 maschi e 1.280 femmine. Infine, coloro che erano in grado di saper almeno leggere e scrivere erano 9.002, dei quali 5.282 maschi e 3.720 femmine."}
{"id": "2644307", "revid": "406032", "url": "https://it.wikipedia.org/wiki?curid=2644307", "title": "Tiago Andr\u00e9 Coelho Lopes", "text": ""}
{"id": "2644309", "revid": "1543377", "url": "https://it.wikipedia.org/wiki?curid=2644309", "title": "Demetria Washington", "text": "In carriera \u00e8 stata campionessa mondiale della staffetta 4\u00d7400 metri a ."}
{"id": "2644311", "revid": "287204", "url": "https://it.wikipedia.org/wiki?curid=2644311", "title": "Shamgarh", "text": " \nShamgarh \u00e8 una suddivisione dell'India, classificata come \"nagar panchayat\", di 21.455 abitanti, situata nel distretto di Mandsaur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 10' 60 N e 75\u00b0 37' 60 E e ha un'altitudine di 458 .\nSociet\u00e0.\nEvoluzione demografica.\nAl censimento del 2001 la popolazione di Shamgarh assommava a 21.455 persone, delle quali 11.230 maschi e 10.225 femmine. I bambini di et\u00e0 inferiore o uguale ai sei anni assommavano a 3.232, dei quali 1.669 maschi e 1.563 femmine. Infine, coloro che erano in grado di saper almeno leggere e scrivere erano 14.898, dei quali 8.901 maschi e 5.997 femmine."}
{"id": "2644316", "revid": "44876", "url": "https://it.wikipedia.org/wiki?curid=2644316", "title": "Forcoli 1921 Valdera", "text": "La Forcoli 1921 Valdera S.S.D. a r.l. \u00e8 una societ\u00e0 calcistica italiana con sede nella frazione di Forcoli del comune di Palaia (PI).\nAttualmente milita in Promozione Toscana, il sesto livello calcistico italiano.\nStoria.\nL'Unione Sportiva Forcoli nasce nel 1921. La formazione gioca nei campionati dilettantistici, oscillando fra la Prima e la Seconda Categoria sino alla fine degli anni Ottanta. Nel 1993 il Forcoli ottiene la promozione in Eccellenza Toscana, dove rimane per due stagioni. Nella seconda parte degli anni Novanta la squadra retrocede fino alla Prima Categoria e poi risale in Promozione.\nNel 2000 i forcolesi ottengono di nuovo la promozione in Eccellenza Toscana e vi permangono sino al 2004, quando per la prima volta vengono promossi in Serie D. Nel primo anno il Forcoli si piazza a met\u00e0 classifica, poi centra per tre stagioni consecutive i play-off, mentre nella Serie D 2008-2009 la compagine amaranto ottiene una salvezza senza troppi patemi, sempre nel girone E. Intanto la presidenza della societ\u00e0 passa da Marco Consoloni a Walter Tommasi.\nNella stagione 2009-2010 la squadra milita ancora nel girone E della Serie D, mentre le altre tre squadre della provincia di Pisa sono state spostate nel girone D. Al termine del campionato i forcolesi ottengono la salvezza.\nLa societ\u00e0 partecipa alla Serie D 2010-2011, stavolta venendo inserito nel girone D, dove affronta anche i derby provinciali contro , Mobilieri Ponsacco e Tuttocuoio. Al termine della stagione gli amaranto giungono al 7\u00ba posto, a due punti dalla zona play-off.\nNella stagione 2011-2012 la squadra si classifica 13\u00ba al termine del campionato di Serie D nel girone D.\nNella stagione 2012-2013 il Forcoli viene inserito ancora nel girone D della Serie D, ottenendo la salvezza dopo i play-out con Stefano Brondi in panchina.\nNel campionato 2013-2014 il club amaranto partecipa alla sua decima stagione consecutiva in Serie D, viene inserito nel girone D (di cui fanno parte, oltre ad alcune squadre toscane, anche delle avversarie dell'Emilia-Romagna, del Veneto e della Lombardia) e al termine della stagione retrocede in Eccellenza.\nNella stagione 2014-2015 partecipa al girone A di Eccellenza Toscana, mantenendo la categoria; partecipa quindi al massimo campionato dilettantistico regionale anche nella stagione 2015-2016, al termine della quale retrocede nel campionato di Promozione."}
{"id": "2644319", "revid": "287204", "url": "https://it.wikipedia.org/wiki?curid=2644319", "title": "Shujalpur", "text": " \nShujalpur \u00e8 una suddivisione dell'India, classificata come \"municipality\", di 42.465 abitanti, situata nel distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 23' 60 N e 76\u00b0 43' 0 E e ha un'altitudine di 447 .\nSociet\u00e0.\nEvoluzione demografica.\nAl censimento del 2001 la popolazione di Shujalpur assommava a 42.465 persone, delle quali 22.098 maschi e 20.367 femmine. I bambini di et\u00e0 inferiore o uguale ai sei anni assommavano a 6.734, dei quali 3.487 maschi e 3.247 femmine. Infine, coloro che erano in grado di saper almeno leggere e scrivere erano 29.270, dei quali 16.845 maschi e 12.425 femmine."}
{"id": "2644320", "revid": "1305772", "url": "https://it.wikipedia.org/wiki?curid=2644320", "title": "Campionati mondiali di pattinaggio artistico a rotelle", "text": "La FIRS (\"Federation International de Roller Sports\") ha organizzato dal 1947 al 2008, 54 edizioni dei Campionati mondiali di pattinaggio artistico a rotelle (\"Artistic Roller Skating World Championships\").\nA partire dalla XV edizione di Lincoln (Nebraska, Stati Uniti) del 1970 la manifestazione si disputa con cadenza annuale."}
{"id": "2644335", "revid": "599013", "url": "https://it.wikipedia.org/wiki?curid=2644335", "title": "Lilia Osterloh", "text": "Biografia.\nAfroamericana di Columbus, \u00e8 alta 170 centimetri e durante la sua carriera pesava 60 chilogrammi. Nel 2013, due anni dopo essersi ritirata, ha conseguito la laurea in Relazioni Internazionali all'Universit\u00e0 di Stanford. Parla inglese e tedesco.\nCarriera.\nHa raggiunto la sua migliore posizione in classifica il 23 aprile 2001, occupando il quarantunesimo posto. Il suo miglior risultato in un Grande Slam \u00e8 il quarto turno a Wimbledon 2000 e agli US Open nello stesso anno. Ha vinto tre tornei WTA in doppio. Nel 2000 ha vinto con Tamarine Tanasugarn a Shanghai, nel 2008 ha vinto con Marija Korytceva ad Auckland e nel 2010 ha trionfato insieme a Chang Kai-chen all'HP Open."}
{"id": "2644338", "revid": "767487", "url": "https://it.wikipedia.org/wiki?curid=2644338", "title": "Pembina (Dakota del Nord)", "text": "Pembina \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 642 abitanti. La citt\u00e0 \u00e8 stata fondata nel 1812.\nStoria.\nPembina \u00e8 la pi\u00f9 antica comunit\u00e0 di entrambi i Dakota. Nacque come avamposto per il commercio di pelliccia nel 1797, mentre divenne un insediamento fisso solo nel 1812. Fino al 1823 si riteneva che Pembina dovesse situarsi in Canada, ma in quell'anno il maggiore dell'United States Army Stephen H. Long scopr\u00ec che la localit\u00e0 si trovava entro il 49\u00ba parallelo nord, e che quindi rientrasse nel territorio degli Stati Uniti. Il primo ufficio postale del Dakota del Nord fu aperto a Pembina nel 1851.\nPembina funse inoltre da capoluogo di contea dal 1867 al 1911.\nPembina \u00e8 vicina al limite settentrionale dell'Interstate 29, lungo il confine fra il Canada (provincia del Manitoba) e gli Stati Uniti. \u00c8 un luogo importante per gli scambi commerciali con Winnipeg, ed \u00e8 uno dei tre varchi doganali aperto tutto il giorno del Dakota del Nord (gli altri sono Portal e Dunseith).\nGeografia fisica.\nSecondo i rilevamenti dell'United States Census Bureau, la localit\u00e0 di Pembina si estende su una superficie di 2,00\u00a0km\u00b2, tutti occupati da terre.\nPopolazione.\nSecondo il censimento del 2000, a Pembina vivevano 642 persone, ed erano presenti 177 gruppi familiari. La densit\u00e0 di popolazione era di 325 ab./km\u00b2. Nel territorio comunale si trovavano 274 unit\u00e0 edificate. Per quanto riguarda la composizione etnica degli abitanti, il 96,57% era bianco, lo 0,16% era afroamericano, lo 0,47% era nativo e lo 0,47% proveniva dall'Asia. L'1,56% apparteneva ad altre razze, mentre lo 0,78% a due o pi\u00f9. La popolazione di ogni razza ispanica corrispondeva all'1,87% degli abitanti.\nPer quanto riguarda la suddivisione della popolazione in fasce d'et\u00e0, il 29,4% era al di sotto dei 18, il 4,8% fra i 18 e i 24, il 29,0% fra i 25 e i 44, il 24,0% fra i 45 e i 64, mentre infine il 12,8% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 98,8 maschi."}
{"id": "2644339", "revid": "1452073", "url": "https://it.wikipedia.org/wiki?curid=2644339", "title": "Le campagne di Napoleone", "text": "Le campagne di Napoleone \u00e8 un videogioco di strategia a turni sviluppato dalla AGEOD nel 2007.\nCaratteristiche.\nIl gioco consente di schierarsi dalla parte del primo impero francese e dei suoi alleati oppure dalla parte delle varie coalizioni antifrancesi nel corso delle varie campagne. Sono presenti diversi scenari che vanno da un breve periodo (tra i 10 e i 20 turni di gioco, ogni turno corrisponde ad una settimana di storia) a diversi anni di durata (circa 250 turni lo scenario della Guerra d'indipendenza spagnola)\nIl gioco ha ricevuto molte recensioni positive per il realismo e la veridicit\u00e0 storica delle campagne e per l'accuratezza geografica della mappa."}
{"id": "2644341", "revid": "6923", "url": "https://it.wikipedia.org/wiki?curid=2644341", "title": "Paradox France", "text": "Paradox France (precedentemente nota anche come AGEOD o AGE Studio) \u00e8 uno sviluppatore e distributore di videogiochi. La compagnia \u00e8 conosciuta principalmente per lo sviluppo e la distribuzione di giochi di strategia a turni con contesto storico, in questo ambito \u00e8 tra i maggiori sviluppatori del mondo.\nStoria.\nAGEOD fu fondata nel 2005 da Philippe Thibaut (fuoriuscito dalla Paradox, per cui aveva realizzato Europa Universalis) e da Philippe Malacher (creatore del motore AGE, usato da tutti i giochi AGEOD).\nIl primo gioco realizzato e distribuito dalla compagnia \u00e8 stato \"Birth of America\", ambientato nel periodo che va dalla guerra franco-indiana alla guerra d'indipendenza americana, passando per la guerra dei sette anni.\nIn seguito \u00e8 stato pubblicato \"\", ambientato durante la guerra civile americana, che a differenza del predecessore contiene anche una parte di amministrazione \"politica\" ed \"economica\", il gioco ha ricevuto ottime recensioni e alcuni premi per il realismo del gameplay e l'accuratezza storica. Dopo due giochi ambientati negli USA gli sviluppatori hanno deciso di concentrarsi sull'Europa e hanno pubblicato \"Le campagne di Napoleone\", ambientato durante le guerre napoleoniche, in cui la compagnia ha diminuito le opzioni sugli aspetti civili per concentrarsi esclusivamente su quelli militari.\nIl 17 dicembre 2009 \u00e8 stata acquistata dalla Paradox Interactive, diventandone una sussidiaria."}
{"id": "2644342", "revid": "287204", "url": "https://it.wikipedia.org/wiki?curid=2644342", "title": "Sihora", "text": " \nSihora \u00e8 una suddivisione dell'India, classificata come \"municipality\", di 37.887 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 28' 60 N e 80\u00b0 7' 0 E e ha un'altitudine di 385 .\nSociet\u00e0.\nEvoluzione demografica.\nAl censimento del 2001 la popolazione di Sihora assommava a 37.887 persone, delle quali 19.648 maschi e 18.239 femmine. I bambini di et\u00e0 inferiore o uguale ai sei anni assommavano a 5.635, dei quali 2.841 maschi e 2.794 femmine. Infine, coloro che erano in grado di saper almeno leggere e scrivere erano 25.622, dei quali 14.819 maschi e 10.803 femmine."}
{"id": "2644345", "revid": "287204", "url": "https://it.wikipedia.org/wiki?curid=2644345", "title": "Singoli (citt\u00e0)", "text": " \nSingoli \u00e8 una suddivisione dell'India, classificata come \"nagar panchayat\", di 8.307 abitanti, situata nel distretto di Neemuch, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 58' 0 N e 75\u00b0 17' 60 E e ha un'altitudine di 362 .\nSociet\u00e0.\nEvoluzione demografica.\nAl censimento del 2001 la popolazione di Singoli assommava a 8.307 persone, delle quali 4.260 maschi e 4.047 femmine. I bambini di et\u00e0 inferiore o uguale ai sei anni assommavano a 1.267, dei quali 691 maschi e 576 femmine. Infine, coloro che erano in grado di saper almeno leggere e scrivere erano 5.387, dei quali 3.238 maschi e 2.149 femmine."}
{"id": "2644347", "revid": "647919", "url": "https://it.wikipedia.org/wiki?curid=2644347", "title": "Sacra Congregazione dei Seminari e delle Universit\u00e0 degli Studi", "text": ""}
{"id": "2644350", "revid": "3831", "url": "https://it.wikipedia.org/wiki?curid=2644350", "title": "Pontificia Facolt\u00e0 Teologica del Teresianum", "text": ""}
{"id": "2644351", "revid": "263989", "url": "https://it.wikipedia.org/wiki?curid=2644351", "title": "St. Thomas", "text": ""}
{"id": "2644352", "revid": "124255352", "url": "https://it.wikipedia.org/wiki?curid=2644352", "title": "Alessandra Cardini", "text": "Biografia.\nNel 2016 viene candidata ai Nastri d'argento come migliore costumista per il film \"Milionari\" di Alessandro Piva. Nel 2013 \u00e8 candidata al Premio Teatro Giovani per \"Romeo e Giulietta di Valerio Binasco\". Nel 2011 viene candidata al Premio Le Maschere del Teatro per Romeo e Giulietta di Valerio Binasco. Nel 2009 viene candidata al David di Donatello come migliore costumista per il film \"Gomorra diretto da Matteo Garrone\".\nNel corso della sua carriera ha collaborato con i costumisti Piero Tosi e Danilo Donati.\n\u00c8 la sorella dell'attrice Anna Cardini e zia della pittrice Chiara Soldati. Anche suo figlio Paco Fabrini (1973-2019), \u00e8 stato un attore."}
{"id": "2644353", "revid": "339392", "url": "https://it.wikipedia.org/wiki?curid=2644353", "title": "Universit\u00e0 pontificia", "text": ""}
{"id": "2644360", "revid": "287204", "url": "https://it.wikipedia.org/wiki?curid=2644360", "title": "Sirmaur", "text": " \nSirmaur \u00e8 una suddivisione dell'India, classificata come \"nagar panchayat\", di 10.938 abitanti, situata nel distretto di Rewa, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 51' 0 N e 81\u00b0 22' 60 E e ha un'altitudine di 290 .\nSociet\u00e0.\nEvoluzione demografica.\nAl censimento del 2001 la popolazione di Sirmaur assommava a 10.938 persone, delle quali 5.887 maschi e 5.051 femmine. I bambini di et\u00e0 inferiore o uguale ai sei anni assommavano a 1.695, dei quali 907 maschi e 788 femmine. Infine, coloro che erano in grado di saper almeno leggere e scrivere erano 6.611, dei quali 4.141 maschi e 2.470 femmine."}
{"id": "2644362", "revid": "31935", "url": "https://it.wikipedia.org/wiki?curid=2644362", "title": "Giancarlo Governi", "text": "Biografia.\nAttivit\u00e0 giornalistica: prima di lavorare alla Rai ha svolto una intensa attivit\u00e0 giornalistica con L'Avanti (di cui \u00e8 stato anche titolare della rubrica di critica televisiva), con Tempo Illustrato, IL Mondo, Paese sera, il Messaggero, L\u2019Unit\u00e0, il Radiocorriere e con l\u2019Ufficio Studi dell\u2019IRI). Attualmente \u00e8 editorialista di Globalist\nPer la Rai ha lavorato, come capostruttura e autore, nel settore dello spettacolo leggero e della fiction, dedicandosi particolarmente alle antologie dedicate ai grandi del cinema e dello spettacolo italiani e stranieri. Programmi come: \"Alberto Sordi, storia di un italiano\" (in collaborazione con lo stesso Alberto Sordi), \"Il pianeta Tot\u00f2\", \u00a0\"Laurel &amp; Hardy - Due teste senza cervello\", \"Mille bolle blu\", \"Italiaride\", \"Tot\u00f2, un altro pianeta\", \"Tot\u00f2 Cento\", \"Domenico Modugno. La leggenda di mister Volare\", \"C'era una volta io... Renato Rascel\" e molti altri, programmi che hanno contribuito sovente alla riscoperta di personaggi spesso dimenticati, anche a beneficio delle nuove generazioni di telespettatori.\nPer Rai 2 e Rai 3 ha realizzato, con la collaborazione di Leoncarlo Settimelli, la regia di Silvio Governi e le musiche di Piero Montanari una sessantina di \"Ritratti\" dedicati ai grandi personaggi dello spettacolo e dello sport, come: Fausto Coppi, Primo Carnera, Il Grande Torino, Anna Magnani, Maria Callas, Vittorio De Sica, Silvana Mangano, Giulietta Masina, Marcello Mastroianni, Vittorio Gassmann, Domenico Modugno, Fabrizio De Andr\u00e9, Giorgio Gaber, Lucio Battisti, Nino Manfredi e tanti altri. Con il film-documentario dal titolo \"Pavarotti - La voce degli angeli\", imperniato sulla vita e la carriera del tenore Luciano Pavarotti, ha inaugurato la prima serata di Rai 2 del 2010.\nIn collaborazione con Filippo Anastasi ha realizzato per Raiuno \"In viaggio con un Santo\" e, in due puntate, \"Storie di Lourdes\". Recentemente ha inaugurato con la coppia Mondaini-Vianello e Lucio Dalla, un nuovo format intitolato \"I Grandi Protagonisti\", scritto con Filippo Anastasi e Silvio Governi, che ha curato anche la regia. Hanno fatto seguito Mike Bongiorno e Pierangelo Bertoli. Ha scritto diverse sceneggiature di fiction tra cui \"Bartali, l'intramontabile\" (con Massimiliano Governi e Andrea Porporati per la regia di Alberto Negrin) e \"Nannarella\", tratta dal suo libro, con Massimiliano Governi e Monica Zapelli.\nIn collaborazione con Gianni Borgna e Silvio Governi ha realizzato 5 \"Storie sospette\" (Coppi, Tenco, Riva, Mattei e Pasolini)\nCon Guido De Maria, Bonvi ed altri autori (tra i quali Hugo Pratt, Sergio Bonelli, Bruno Bozzetto e Silver) ha dato vita a \"Gulp!\" e \"Supergulp!\", un centinaio di trasmissioni andate in onda su Rai 2 nel decennio tra il 1971 e il 1981 in cui erano protagonisti i fumetti.\nHa pubblicato numerosi libri, tra cui: \"Alberto Sordi, un italiano come noi\" (Rizzoli), \"Vita di Tot\u00f2\" (Rusconi), \"Laurel &amp; Hardy\" (Nuova Eri), \"Parlami d'amore Mari\u00f9\" (Gremese), \"Il grande Airone\" (Nuova Eri, premio Bancarella Sport 1995, ripubblicato nel 2010 da Castelvecchi con l'aggiunta della storia di Gino Bartali), \"Ritratti\" (Marsilio), \"Nannarella, il romanzo di Anna Magnani\" (Minimum Fax), \"Laurel &amp; Hardy, due teste senza cervello\" (Magazzini Salani) libro + DVD del programma, Vittorio De Sica, un Maestro chiaro e sincero (Bompiani).\nNegli anni settanta ha fondato e diretto la collana Folk della Fonit Cetra, nella quale hanno pubblicato alcuni tra i pi\u00f9 grandi cantanti folk italiani: Otello Profazio, Caterina Bueno, Rosa Balistreri, il Canzoniere Internazionale, Maria Monti, il Duo di Piadena e tanti altri.\nNel 2020 ha ideato e scritto il film \"Alberto Sordi, un italiano come noi\" per la regia di Silvio Governi"}
{"id": "2644365", "revid": "767487", "url": "https://it.wikipedia.org/wiki?curid=2644365", "title": "Libri di Jeu", "text": "I Libri di Jeu (abbreviati come \"1 Jeu\" e \"2 Jeu\"), anche noti come \"Gnosi del Dio invisibile\", sono due testi cristiano-gnostici in lingua copta considerati parte degli apocrifi del Nuovo Testamento.\nIl testo dei due libri \u00e8 nel dialetto sahidico della lingua copta, anche se alcuni studiosi ritengono che all'inizio siano presenti influenze subachmimiche, ma quella conservatasi nel \"Codex Brucianus\" \u00e8 una traduzione dell'originale in lingua greca, composto nella prima met\u00e0 del III secolo.\nI testi sono simili a quelli contenuti nel \"Codex Askewianus\", in particolare nella seconda met\u00e0, e furono composti in un ambiente simile, di gnostici o barbelognostici con tendenze encratiti, corrispondente alla fine dello gnosticismo.\nContenuto.\nI \"Libri di Jeu\" fanno parte del \"Codex Brucianus\", un manoscritto papiraceo egiziano, e sono anonimi; alla fine del primo libro c'\u00e8 un titolo, \"Libro del Grande Logos corrispondente ai Misteri\", ma gli studiosi moderni hanno identificato i primi due trattati del codice con i due \"Libri di Jeu\" menzionati nella \"Pistis Sophia\" (158.18 e seguenti, 228.35), un'opera gnostica del III secolo, in cui Ges\u00f9 dice che nel \"nei due grandi \"Libri di Jeu\"\" furono scritti da Enoch mentre Ges\u00f9 gli parlava \"dall'Albero della Conoscenza e dall'Albero della Vita nel paradiso di Adamo\". \"Jeu\" \u00e8 descritto nel testo come il \"vero Dio\", derivato dal \"Padre\", la massima divinit\u00e0.\nIl testo copto \u00e8 composto in modo da sembrare un vangelo gnostico ed \u00e8 una sorta di trattato sotto forma di rivelazione: Ges\u00f9, detto \"il vivente\" (\"il risorto\"), risponde alle domande dei propri discepoli, sia degli apostoli che delle donne del suo seguito.\nNel primo libro (\"1 Jeu\", capitoli 1-41 del codice) Ges\u00f9 narra come \"il Padre\" eman\u00f2 \"Jeu\", il quale, spinto dal \"Primo Mistero\", produsse ventotto altre emanazioni, controllori di alcuni \"tesori\" di conoscenza divina; le ventotto emanazioni sono raffigurate con diagrammi schematici e rituali di difficile interpretazione. Dopo aver spiegato ai discepoli i sessanta \"tesori\", rivela loro un \"Nome\" che permette a chi lo pronuncia di ascendere ai tesori fino al vero Dio: il libro termina con Ges\u00f9 e i discepoli che ascendono.\nNel secondo libro (\"2 Jeu\", capitoli 42-52 del codice) Ges\u00f9 insegna ai discepoli i misteri dello stato del Dio invisibile, il \"Tesoro di Luce\", che permettono loro di purificare la propria anima e ascendere cos\u00ec, dopo la loro morte, a questa suprema divinit\u00e0. Dopo averli battezzati tre volte \u2013 in acqua, fuoco e Spirito santo, liberandoli cos\u00ec dall'influsso degli Arconti terreni \u2013 Ges\u00f9 sigilla spiritualmente gli apostoli attraverso un'unzione spirituale. Affinch\u00e9 abbiano passaggio libero dagli arconti demoniaci nella loro ascesa, i discepoli ottengono \"sigilli\", \"parole d'ordine\" e le formule, che sono proibiti di rivelare a coloro che non lo meritano. Il libro termina con Ges\u00f9 e i discepoli che cantano un inno al Padre."}
{"id": "2644370", "revid": "287204", "url": "https://it.wikipedia.org/wiki?curid=2644370", "title": "Sironj", "text": " \nSironj \u00e8 una suddivisione dell'India, classificata come \"municipality\", di 42.100 abitanti, situata nel distretto di Vidisha, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 6' 0 N e 77\u00b0 42' 0 E e ha un'altitudine di 463 .\nSociet\u00e0.\nEvoluzione demografica.\nAl censimento del 2001 la popolazione di Sironj assommava a 42.100 persone, delle quali 22.328 maschi e 19.772 femmine. I bambini di et\u00e0 inferiore o uguale ai sei anni assommavano a 7.199, dei quali 3.771 maschi e 3.428 femmine. Infine, coloro che erano in grado di saper almeno leggere e scrivere erano 23.001, dei quali 13.767 maschi e 9.234 femmine."}
{"id": "2644378", "revid": "287204", "url": "https://it.wikipedia.org/wiki?curid=2644378", "title": "Sitamau", "text": " \nSitamau \u00e8 una suddivisione dell'India, classificata come \"nagar panchayat\", di 12.889 abitanti, situata nel distretto di Mandsaur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 1' 0 N e 75\u00b0 20' 60 E e ha un'altitudine di 456 .\nSociet\u00e0.\nEvoluzione demografica.\nAl censimento del 2001 la popolazione di Sitamau assommava a 12.889 persone, delle quali 6.614 maschi e 6.275 femmine. I bambini di et\u00e0 inferiore o uguale ai sei anni assommavano a 1.847, dei quali 991 maschi e 856 femmine. Infine, coloro che erano in grado di saper almeno leggere e scrivere erano 9.122, dei quali 5.252 maschi e 3.870 femmine."}
{"id": "2644383", "revid": "923674", "url": "https://it.wikipedia.org/wiki?curid=2644383", "title": "Jearl Miles-Clark", "text": "In carriera \u00e8 stata campionessa olimpica della staffetta 4\u00d7400 metri ad e a , nonch\u00e9 campionessa mondiale della stessa specialit\u00e0 in tre occasioni. Ha conquistato anche un titolo iridato nei 400 metri piani in occasione dei Mondiali di ."}
{"id": "2644384", "revid": "1884228", "url": "https://it.wikipedia.org/wiki?curid=2644384", "title": "Andr\u00e9 Frossard", "text": "Biografia.\nFrossard era figlio di Louis-Oscar Frossard, uno dei fondatori del Partito Comunista Francese, del quale fu segretario generale a 31 anni. Cresciuto in una famiglia di atei, a 20 anni si convert\u00ec al cattolicesimo e fu battezzato l'8 luglio 1935 nella \"Chapelle des religieuses de l'Adoration\".\nAndr\u00e9 Frossard fu eletto all'Acad\u00e9mie fran\u00e7aise nel 1987 e and\u00f2 a occupare il seggio numero 2, rimasto vacante per la morte di Ren\u00e9 de Castries. Dopo di lui il seggio fu occupato da H\u00e9ctor Bianciotti.\nLa conversione.\nFrossard racconta come \u00e8 avvenuta la sua conversione nel libro \"Dio esiste, io l'ho incontrato\". L'autore era ateo: cresciuto in una famiglia dove la madre era protestante, la nonna ebrea e il padre non era battezzato, non era mai stato sfiorato dal problema di Dio: per sua stessa ammissione non credeva a niente e se avesse creduto all'esistenza di una verit\u00e0 i preti sarebbero stati gli ultimi ai quali sarebbe andato a chiederla. Non provava infine alcuna curiosit\u00e0 per le cose di religione, che riteneva di un'altra epoca.\nNel testo narra come l'8 luglio 1935 si trovasse a Parigi, per accompagnare un amico che, in via d'Ulm, entr\u00f2 in una chiesetta, mentre Frossard prefer\u00ec attendere fuori. L'amico tardava e Frossard entr\u00f2 a sua volta in chiesa; non trov\u00f2 l'amico, ma si ferm\u00f2 davanti al Santissimo Sacramento.\nL'autore racconta di aver sentito le parole \"Vita spirituale\" come sussurrate da una presenza invisibile, dalla \"sponda oscura\" in cui era ancora trattenuto vide \"l'evidenza di Dio\", arrivando a ritenere come nell'universo ci sia un ordine, alla cui sommit\u00e0 c'\u00e8 Dio.\nUscito dalla chiesa vide l'amico dicendogli: \"Sono cattolico, apostolico, romano... Dio esiste ed \u00e8 tutto vero\". Si rivolse a un prete e si avvicin\u00f2 definitivamente alla religione cattolica. In famiglia la madre e la sorella, a differenza del padre, si convertirono al Cattolicesimo.\nDomenica 22 ottobre 1978, giorno d'inizio del pontificato di papa Giovanni Paolo II, inizi\u00f2 anche la sua amicizia con Frossard, che ne divenne il confidente in lunghe ore di conversazione.\nIn un altro suo libro, Frossard scrive: \"Al di l\u00e0 del mondo che ci circonda e di cui facciamo parte, esiste un'altra realt\u00e0, infinitamente pi\u00f9 concreta di quella a cui generalmente facciamo credito, e questa realt\u00e0 \u00e8 quella definitiva, dinanzi alla quale non ci sono pi\u00f9 domande\".\nVittorio Messori, nel suo libro \"Inchiesta sul cristianesimo\", dedica una lunga intervista allo scrittore francese. In \"Ipotesi su Maria\" Messori fa anche un parallelismo tra la conversione improvvisa di Frossard e quella altrettanto improvvisa di Alphonse Marie Ratisbonne."}
{"id": "2644389", "revid": "287204", "url": "https://it.wikipedia.org/wiki?curid=2644389", "title": "Sultanpur (Madhya Pradesh)", "text": " \nSultanpur \u00e8 una suddivisione dell'India, classificata come \"nagar panchayat\", di 8.716 abitanti, situata nel distretto di Raisen, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 8' 60 N e 77\u00b0 55' 60 E e ha un'altitudine di 365 .\nSociet\u00e0.\nEvoluzione demografica.\nAl censimento del 2001 la popolazione di Sultanpur assommava a 8.716 persone, delle quali 4.664 maschi e 4.052 femmine. I bambini di et\u00e0 inferiore o uguale ai sei anni assommavano a 1.575, dei quali 861 maschi e 714 femmine. Infine, coloro che erano in grado di saper almeno leggere e scrivere erano 4.955, dei quali 2.936 maschi e 2.019 femmine."}
{"id": "2644394", "revid": "216538", "url": "https://it.wikipedia.org/wiki?curid=2644394", "title": "Pattinaggio artistico su rotelle", "text": ""}
{"id": "2644400", "revid": "599013", "url": "https://it.wikipedia.org/wiki?curid=2644400", "title": "Francesco Capra", "text": "Pratica il sollevamento pesi dal 1996 e ha debuttato in una gara ufficiale nel febbraio del 1997 a Pirri. Ha militato in due sole societ\u00e0 sportive:\nCarriera.\nCresciuto agonisticamente a Nuoro sotto la guida di Andrea Conchedda, \u00e8 costretto nel 2002 ad abbandonare l'attivit\u00e0 agonistica per motivi di lavoro.\nDopo quasi tre anni di inattivit\u00e0 riprende ad allenarsi fino a conquistare una medaglia d'argento nei campionati italiani seniores 2005 attirando l'attenzione dei tecnici del gruppo sportivo delle Fiamme Oro, societ\u00e0 nella quale militer\u00e0 a partire dall'anno successivo.\nDal 2006 ha la possibilit\u00e0 di allenarsi con costanza e arrivano grandi risultati tra cui la medaglia d'oro nei campionati italiani seniores 2006 e l'importante vittoria agli assoluti 2006 di Grugliasco. Gli Assoluti 2007 sono la sua ultima gara nella sua \"storica\" categoria degli 85\u00a0kg; dalla stagione successiva passer\u00e0 infatti in quella dei 94\u00a0kg dove conquister\u00e0 subito il titolo italiano. Ha chiuso il 2007 ed il 2008 al 12\u00ba posto nella ranking list italiana annuale.\nNel 2009 conferma a Verona il titolo seniores nella cat. 94\u00a0kg conquistato l'anno prima, ma la vera impresa \u00e8 quella dei campionati italiani assoluti di Catania.\nAndando contro ogni pronostico riesce a portarsi a casa il terzo titolo assoluto dopo una gara combattuta sino all'ultima alzata e riuscendo a primeggiare per soltanto un kg rispetto al pi\u00f9 vicino degli avversari in una gara dove i primi 4 sono stati distanziati di appena 4\u00a0kg.\nIl 2010 \u00e8 un anno sfortunato condizionato da un infortunio che ne ha pregiudicato la preparazione nella prima parte della stagione.\nA Roma ai campionati italiani assoluti mette solo la presenza con 230\u00a0kg di totale e rimandando i propositi di riconfermare il titolo agli assoluti di Cervignano. Qui arriva in piena forma, e dopo una medaglia d'argento conquistata nello strappo, esce fuori gara nello slancio regalando il titolo all'altro nuorese Belloi.\nLa rivincita non si fa attendere, e nella prima gara della stagione 2011 a Serravalle, Capra riporta a casa il titolo di campione italiano al termine di un duello all'ultima alzata conclusosi con un vantaggio di appena 1\u00a0kg.\nNel mese di dicembre, a Nuoro, porta a casa il suo quarto titolo di campione italiano assoluto sbaragliano la concorrenza davanti al pubblico di casa e migliorando i suoi personali nello slancio (180\u00a0kg) e nel totale (321\u00a0kg)."}
{"id": "2644401", "revid": "287204", "url": "https://it.wikipedia.org/wiki?curid=2644401", "title": "Suthaliya", "text": " \nSuthaliya \u00e8 una suddivisione dell'India, classificata come \"nagar panchayat\", di 7.601 abitanti, situata nel distretto di Rajgarh, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 58' 60 N e 77\u00b0 7' 60 E e ha un'altitudine di 429 .\nSociet\u00e0.\nEvoluzione demografica.\nAl censimento del 2001 la popolazione di Suthaliya assommava a 7.601 persone, delle quali 4.004 maschi e 3.597 femmine. I bambini di et\u00e0 inferiore o uguale ai sei anni assommavano a 1.370, dei quali 713 maschi e 657 femmine. Infine, coloro che erano in grado di saper almeno leggere e scrivere erano 3.833, dei quali 2.490 maschi e 1.343 femmine."}
{"id": "2644406", "revid": "1776051", "url": "https://it.wikipedia.org/wiki?curid=2644406", "title": "Cadibona di Quiliano", "text": "Cadibona di Quiliano \u00e8 una frazione del comune di Quiliano, in provincia di Savona.\nNel territorio di Cadibona \u00e8 convenzionalmente situato il confine tra il sistema montuoso degli Appennini e quello delle Alpi."}
{"id": "2644411", "revid": "446353", "url": "https://it.wikipedia.org/wiki?curid=2644411", "title": "Brigata corazzata &quot;Vittorio Veneto&quot;", "text": "La Brigata corazzata \"Vittorio Veneto\" \u00e8 stata una Grande unit\u00e0 corazzata e poi meccanizzata dell'Esercito italiano.\nCostituzione.\nBrigata corazzata.\nLa Brigata fu costituita nell'ottobre del 1975 e posta a difesa della Soglia di Gorizia contro un'ipotetica invasione del Patto di Varsavia. Dislocata nel Friuli-Venezia Giulia aveva il suo comando a Trieste ed era inserita nella Divisione meccanizzata \"Folgore\", con la brigate meccanizzate \"Gorizia\" e \"Trieste\", appartenenti al 5\u00ba Corpo d'Armata di Vittorio Veneto. La brigata \"Vittorio Veneto\" aveva una forza complessiva di 3.381 uomini (214 ufficiali, 516 sottufficiali e 2.651 soldati di truppa) ed \u00e8 stata impegnata in operazioni civili, come il soccorso delle popolazioni terremotate in Friuli nel 1976.\nLa brigata \"Vittorio Veneto\" era schierata nell'altopiano carsico con compiti prevalentemente di presa di contatto con il nemico, azione di frenaggio e rallentamento: in pratica in caso di invasione del Patto di Varsavia avrebbe dovuto condurre una lotta ad oltranza fino all'estremo sacrificio in modo da rallentare la penetrazione nemica, permettendo cos\u00ec alle truppe schierate in Friuli di organizzarsi opportunamente. Dal 1986 un Battaglione della Brigata, il 33\u00ba Battaglione fanteria d'Arresto \"Ardenza\" stanziato a Fogliano Redipuglia, provvedeva nel pi\u00f9 assoluto segreto alla manutenzione e alla vigilanza delle postazioni fortificate permanenti che correvano presso la frontiera con l'ex Iugoslavia.\nBrigata meccanizzata.\nLa \"Vittorio Veneto\" fu resa autonoma nel 1986 in seguito alla ristrutturazione delle Forze armate italiane che prevedeva, tra l'altro, la soppressione delle divisioni.\nTrasformata in meccanizzata acquis\u00ec il 1\u00ba Battaglione fanteria motorizzato \"San Giusto\", il 33\u00ba Battaglione fanteria d'arresto \"Ardenza\", il 12\u00ba Gruppo Squadroni meccanizzato \"Cavalleggeri di Saluzzo\" e la Compagnia fanteria \"Vittorio Veneto\".\nFu soppressa il 31 luglio 1991.\nDivisione \"Vittorio Veneto\".\nIl nome della grande unit\u00e0 \u00e8 stato ereditato dall Divisione \"Vittorio Veneto\", costituitasi il 1\u00ba luglio 2019 nella Caserma \u201cPredieri\u201d di Firenze per ridenominazione della Divisione \"Friuli\" costituitasi il 15 luglio 2013 nella stessa sede a sua volta per ridenominazione della Divisione \"Mantova\"."}
{"id": "2644430", "revid": "226458", "url": "https://it.wikipedia.org/wiki?curid=2644430", "title": "Autocorrelazione spaziale", "text": "Secondo Anselin , l\u2019autocorrelazione spaziale pu\u00f2 essere definita come un cluster territoriale di valori simili dei parametri. Se i valori simili dei parametri - alti o bassi \u2013 sono localizzati spazialmente \u00e8 presente una autocorrelazione spaziale positiva dei dati. Al contrario, una prossimit\u00e0 spaziale di valori dissimili, cio\u00e8 non stabili nello spazio, indica una autocorrelazione spaziale negativa (o eterogeneit\u00e0 spaziale).\nPer verificare l'esistenza dei cluster spaziali si pu\u00f2 utilizzare l'Indice di Moran. o la G di Getis e Ord."}
{"id": "2644431", "revid": "1543377", "url": "https://it.wikipedia.org/wiki?curid=2644431", "title": "Pur\u00edsima", "text": "Pur\u00edsima \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Alonso de Heredia nel 1777, mentre l'istituzione del comune \u00e8 del 1934."}
{"id": "2644432", "revid": "287204", "url": "https://it.wikipedia.org/wiki?curid=2644432", "title": "Purisima", "text": ""}
{"id": "2644435", "revid": "338683", "url": "https://it.wikipedia.org/wiki?curid=2644435", "title": "Chiesa Pievanale di Canale d'Agordo", "text": ""}
{"id": "2644436", "revid": "287204", "url": "https://it.wikipedia.org/wiki?curid=2644436", "title": "Sahagun", "text": ""}
{"id": "2644437", "revid": "125859676", "url": "https://it.wikipedia.org/wiki?curid=2644437", "title": "Alexandra Stevenson", "text": "Biografia.\nAlexandra \u00e8 alta 185 centimetri, pesa 71 chilogrammi e gioca il rovescio a una mano; \u00e8 figlia dell'ex giocatore di basket Julius Erving. Ha preso il cognome della madre, una scrittrice e giornalista sportiva, essendo il frutto di una relazione extraconiugale di Erving. Solo nel 2008 ha conosciuto il padre, col quale \u00e8 riuscita ad allacciare un ottimo rapporto.\nCarriera.\nNella sua prima partecipazione a Wimbledon (1999), \u00e8 arrivata fino alla semifinale. Nel quarto turno, dopo aver salvato un matchpoint contro Lisa Raymond, ha vinto la partita 2-6 7-6 6-1. Nei quarti di finale ha battuto Jelena Doki\u0107 in tre set. In semifinale ha perso contro la futura vincitrice Lindsay Davenport in due set (fino a quel momento solo Chris Evert e Anna Kurnikova avevano raggiunto la semifinale nella loro prima apparizione a Wimbledon). "}
{"id": "2644439", "revid": "767487", "url": "https://it.wikipedia.org/wiki?curid=2644439", "title": "St. Thomas (Dakota del Nord)", "text": "St. Thomas \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 447 abitanti. La citt\u00e0 \u00e8 stata fondata nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di St. Thomas si estende su una superficie di 2,70\u00a0km\u00b2, tutti occupati da terre.\nPopolazione.\nSecondo il censimento del 2000, a St. Thomas vivevano 447 persone, ed erano presenti 123 gruppi familiari. La densit\u00e0 di popolazione era di 163 ab./km\u00b2. Nel territorio comunale si trovavano 201 unit\u00e0 edificate. Per quanto riguarda la composizione etnica degli abitanti, il 94,18% era bianco, il 4,25% apparteneva ad altre razze e l'1,57% a due o pi\u00f9. La popolazione di ogni razza ispanica corrispondeva al 19,02% degli abitanti.\nPer quanto riguarda la suddivisione della popolazione in fasce d'et\u00e0, il 29,8% era al di sotto dei 18, il 4,0% fra i 18 e i 24, il 26,8% fra i 25 e i 44, il 23,5% fra i 45 e i 64, mentre infine il 15,9% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 103,2 maschi."}
{"id": "2644440", "revid": "1543377", "url": "https://it.wikipedia.org/wiki?curid=2644440", "title": "Kunishige Kamamoto", "text": "Con 75 reti realizzate \u00e8 il miglior cannoniere di sempre della sua Nazionale. La FIFA assegna a Kamamoto 55 gol in 61 presenze, mentre la Federazione calcistica giapponese gliene assegna 75 in 76 gettoni.\nCarriera.\nSei volte capocannoniere della Japan Soccer League (1968, 1970, 1971, 1974, 1975 e 1976), ha legato la sua figura allo Yanmar Diesel. Vinse il bronzo alle Olimpiadi del 1968 in cui segn\u00f2 una doppietta nella finale per il terzo posto contro i padroni di casa del . Risult\u00f2 capocannoniere del torneo con 7 reti. In precedenza aveva partecipato anche alle Olimpiadi del 1964, disputate in Giappone, competizione in cui ha segnato una rete contro la . Ha partecipato inoltre ai Giochi asiatici del 1966, ai Giochi asiatici del 1970 ed ai Giochi asiatici del 1974.\nDa allenatore ha allenato sia lo Yanmar Diesel nei panni di \"player-manager\" sia i rivali cittadini del Gamba Osaka. Dal 1995 attivo anche in politica, \u00e8 vicepresidente della JFA dal 1998 e vicepresidente onorario dal 2008. \u00c8 il membro numero uno della \"Japan Football Hall of Fame\"."}
{"id": "2644442", "revid": "24099", "url": "https://it.wikipedia.org/wiki?curid=2644442", "title": "Chiesa di San Bartolomeo nella Badia a Ripoli", "text": ""}
{"id": "2644446", "revid": "83474714", "url": "https://it.wikipedia.org/wiki?curid=2644446", "title": "Ciriaca di Pianella", "text": "Agiografia.\nCiriaca era un'adolescente di dodici o tredici anni, figlia di nobili patrizi; visse al tempo degli imperatori Diocleziano e Galerio nel III secolo, periodo in cui nell'impero Romano veniva vietata severamente la nuova religione cristiana, perch\u00e9 professava la fede in un unico e vero Dio, contro tutte le divinit\u00e0 pagane e predicava la fratellanza e l'uguaglianza di tutti gli uomini. \nSanta Ciriaca, che la tradizione cristiana considera vergine e martire, venne sepolta nelle Catacombe di Priscilla.\nCulto.\nI suoi resti sono oggi custoditi nella chiesa di Sant'Antonio Abate di Pianella, collocato nella cappella laterale sinistra sotto un altare; ai due lati compaiono le statue degli altri due santi patroni della citt\u00e0 di Pianella: san Silvestro e san Pantaleone. Fino al 1946 l'urna \u00e8 rimasta sotto l'altare maggiore.\nDa Roma a Pianella.\nIl 15 marzo 1834 fr\u00e0 Giuseppangelo de Fazio di Pianella, cappuccino, vescovo missionario e visitatore apostolico, ottenne il permesso da papa Gregorio XVI di prelevare dalle catacombe il corpo di una martire per esporlo alla pubblica venerazione nella sua diletta citt\u00e0 di Pianella. La scelta non era facile tra i tanti santi martiri; allora il vescovo, come raccont\u00f2 direttamente ai suoi familiari, scendendo nella Catacomba di Priscilla andava ripetendo l'invocazione: \"Quale santo vuol venire con me?\". Emozionato si accost\u00f2 ad un loculo ove era riposta la martire Ciriaca ed avvert\u00ec come una chiamata, la sua tonaca era tirata da una parte e comprese che quello era un segno evidente per la sua scelta definitiva. Aperto il loculo, il corpo era avvolto in eleganti vesti di seta, vicino era stata posta un'ampolla tinta di sangue ed una lastra di marmo incisa con un cuore trafitto da una palma, con la seguente incisione: \"QUIRAC\u00c6 IN PACE\" (Ciriaca riposa in pace). Le eleganti vesti di seta denotano che Ciriaca apparteneva ad una famiglia patrizia, e l'ampolla tinta di sangue, la palma e il cuore trafitto sarebbero stati i segni evidenti del martirio subito dalla fanciulla romana.\nIl corpo della Santa fu trasportato fino a Cittaducale e da qui su una splendida carrozza, seguita da molti fedeli e devoti che recitavano preghiere, cantavano inni di gioia ed offrivano numerosi oggetti in oro. Il 2 aprile 1834 arriv\u00f2 a Pianella accolto dal tripudio della folla. Per diciotto giorni il corpo della Santa fu deposto nella casa paterna del vescovo de Fazio per essere rivestito di nuovi abiti di seta. Questa permanenza \u00e8 confermata dalla tradizione, giunta fino ai nostri giorni, di fare una sosta davanti alla sopraddetta casa durante la processione annuale di santa Ciriaca, dove abita la famiglia Ferrara, imparentata con i de Fazio, che \u00e8 solita chiamare una stanza della casa la \u00abCameretta di santa Ciriaca\u00bb, ove sono riposti i quadri della Santa e del vescovo de Fazio. Il 20 aprile 1834 il corpo venne esposto alla pubblica venerazione nella Chiesa Madre di Sant'Antonio Abate.\nLe decorazioni degli ornamenti furono cuciti con i capelli della sarta pianellese Mariateresa Lizza, sposata con Eugenio Sebastiani, fabbricante di tini; i capelli per il lavoro furono probabilmente dati anche da altri fedeli (la testimonianza \u00e8 della figlia di Mariateresa, Elisabetta, che si ricordava di un intervento sui paramenti successivo a quello del 1834).\nIndulgenze.\nPapa Gregorio XVI accord\u00f2 l'indulgenza di dodici anni, applicabile anche ai defunti, a tutti quelli che visitando il corpo della Vergine e Martire avrebbero pregato per la propagazione della fede.\nPapa Leone XIII accord\u00f2 l'indulgenza plenaria, applicabile anche ai defunti, a tutti quelli che avrebbero visitato il corpo della Vergine e Martire dai primi ai secondi vespri della sua festa.\nLe compagnie e le verginelle.\nLe compagnie sono gruppi di gente devoti a Santa Ciriaca, provenienti a piedi dalle campagne e dai paesi vicini e lontani pregando e cantando in dialetto accordato: \"Lu petucce de Santa Ciriche, ca ci ha nate na rose e nu gije, e pregate popile mie, Santa Ciriche la grazia ci fa...\" che significa \"Il piedino di Santa Ciriaca dove c'\u00e8 nata una rosa e un giglio, pregate o popolo mio, Santa Ciriaca la grazia ci fa...\". Le ragazze e le giovani di queste compagnie venivano vestite da Santa Ciriaca: abito bianco con in testa un velo e serto di fiorellini, un mazzolino di fiori bianchi in mano, ed erano chiamate \"Verginelle\" o \"Ciricolle\". Al canto melodioso, che si udiva da qualche chilometro di distanza dal paese, si univa il suono festoso delle campane e un sacerdote, vestito con paramenti liturgici, andava loro incontro per accompagnarle in chiesa alla venerazione della Santa. \u00c8 grande l'emozione che invade ogni pianellese quando viene esposta al pubblico la Santa Verginella con una piccola processione, allietata da canti, preghiere e fuochi pirotecnici."}
{"id": "2644448", "revid": "117187913", "url": "https://it.wikipedia.org/wiki?curid=2644448", "title": "Eccidio di Cadibona", "text": "L'eccidio di Cadibona fu l'omicidio di 39 prigionieri di guerra durante il viaggio di trasferimento dalle carceri di Alessandria a Savona.\nL'11 maggio 1945, trentanove prigionieri appartenenti alle disciolte formazioni della Repubblica Sociale Italiana vennero uccisi in una localit\u00e0 a breve distanza dall'abitato di Cadibona, lungo la strada statale che porta alla galleria di Altare.\nEssi appartenevano ad un gruppo di 52 persone, fra le quali 13 donne, detenute nelle carceri di Alessandria e poste in traduzione per Savona per essere giudicate dalla Corte di Assise Straordinaria. Erano scortate da cinque agenti di Pubblica Sicurezza ausiliari: tre sottufficiali e due guardie, tutti ex partigiani.\nL'azione penale contro i presunti responsabili dell'uccisione dei detenuti politici era promossa dalla Questura di Savona soltanto nel 1950. A conclusione della lunga istruttoria il giudice rinviava i cinque partigiani e l'allora commissario dell'Ufficio politico della Questura di Savona, al giudizio della Corte d'Assise. Gli imputati, durante l'interrogatorio, negavano d'aver preso parte materialmente all'eccidio. Questi asserivano che sarebbe stato compiuto da partigiani a loro sconosciuti, i quali avrebbero ricevuto l'ordine per telefono, ordine partito dall'ufficio politico della questura di Savona. Tra le vittime il ventenne Mario Molinari, tenente della Guardia Nazionale Repubblicana, figlio di Angelo Molinari fondatore dell'omonima azienda\nIniziatosi il dibattimento davanti alla Corte di Assise di Verona, questo veniva sospeso per impedimento (grave malattia) di uno degli imputati, e rinviato a nuovo ruolo. Intanto sopravveniva il Decreto del Presidente della Repubblica in data 11 luglio 1959 n. 460 il quale coll'art. 1 lett. a) concede amnistia per i reati politici ai sensi dell'art. 8 C.P. commessi dal 25 luglio 1943 al 18 giugno 1946, e gli atti venivano trasmessi al Tribunale ai sensi dell'art. 153 II cpv C.P. per l'eventuale provvedimento di estinzione.\nCon la sentenza del 14 ottobre 1959 tutti gli imputati vengono amnistiati."}
{"id": "2644454", "revid": "1543377", "url": "https://it.wikipedia.org/wiki?curid=2644454", "title": "Sahag\u00fan (Colombia)", "text": "Sahag\u00fan \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Antonio de la Torre y Miranda nel 1776."}
{"id": "2644457", "revid": "767487", "url": "https://it.wikipedia.org/wiki?curid=2644457", "title": "Walhalla (Dakota del Nord)", "text": "Walhalla \u00e8 un centro abitato (\"city\") degli Stati Uniti d'America, situato nella Contea di Pembina nello Stato del Dakota del Nord. Nel censimento del 2000 la popolazione era di 1.057 abitanti. La citt\u00e0 \u00e8 stata fondata nel 1871.\nGeografia fisica.\nSecondo i rilevamenti dell'United States Census Bureau, la localit\u00e0 di Walhalla si estende su una superficie di 2,80\u00a0km\u00b2, tutti occupati da terre.\nPopolazione.\nSecondo il censimento del 2000, a Walhalla vivevano 1.057 persone, ed erano presenti 271 gruppi familiari. La densit\u00e0 di popolazione era di 388 ab./km\u00b2. Nel territorio comunale si trovavano 556 unit\u00e0 edificate. Per quanto riguarda la composizione etnica degli abitanti, l'89,78% era bianco, il 5,96% era nativo, lo 0,09% apparteneva ad altre razze e il 4,16% a due o pi\u00f9. La popolazione di ogni razza ispanica corrispondeva allo 0,85% degli abitanti.\nPer quanto riguarda la suddivisione della popolazione in fasce d'et\u00e0, il 22,4% era al di sotto dei 18, il 7,2% fra i 18 e i 24, il 21,9% fra i 25 e i 44, il 24,9% fra i 45 e i 64, mentre infine il 23,7% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 91,8 maschi."}
{"id": "2644459", "revid": "2110845", "url": "https://it.wikipedia.org/wiki?curid=2644459", "title": "Pierre-Jean R\u00e9my", "text": "Fu eletto all'Acad\u00e9mie fran\u00e7aise il 16 giugno 1988 e and\u00f2 a occupare il seggio numero 40. Nel 1986 vinse il Grand Prix du roman de l'Acad\u00e9mie fran\u00e7aise per il romanzo \"Une ville immortelle\".\nBiografia.\nDopo essersi formato al Lyc\u00e9e Condorcet di Angoul\u00eame, R\u00e9my studi\u00f2 all'Institut d'\u00e9tudes politiques di Parigi, alla facolt\u00e0 di Giurisprudenza e a quella di sociologia della Sorbonne. Successivamente, fra il 1958 e il 1959, divent\u00f2 assistente di Herbert Marcuse alla Brandeis University, in Massachusetts, nell'ambito del programma Fulbright. Infine torn\u00f2 a Parigi per completare i suoi studi nel 1963 all'\u00c9cole nationale d'administration.\n\u00c8 scomparso nel 2010 all'et\u00e0 di 73 anni."}
{"id": "2644460", "revid": "27772767", "url": "https://it.wikipedia.org/wiki?curid=2644460", "title": "L'Italia letteraria", "text": ""}
{"id": "2644465", "revid": "767487", "url": "https://it.wikipedia.org/wiki?curid=2644465", "title": "Balta (Dakota del Nord)", "text": "Balta \u00e8 un centro abitato (\"city\") degli Stati Uniti d'America, situato nella Contea di Pierce nello Stato del Dakota del Nord. Nel censimento del 2000 la popolazione era di 73 abitanti. La citt\u00e0 \u00e8 stata fondata nel 1912.\nGeografia fisica.\nSecondo i rilevamenti dell'United States Census Bureau, la localit\u00e0 di Balta si estende su una superficie di 0,6 km\u00b2, tutti occupati da terre.\nPopolazione.\nSecondo il censimento del 2000, a Balta vivevano 73 persone, ed erano presenti 21 gruppi familiari. La densit\u00e0 di popolazione era di 127 ab./km\u00b2. Nel territorio comunale si trovavano 49 unit\u00e0 edificate. Per quanto riguarda la composizione etnica degli abitanti, l'89,78% era bianco, il 5,96% era nativo, lo 0,09% apparteneva ad altre razze e il 4,16% a due o pi\u00f9. La popolazione di ogni razza ispanica corrispondeva allo 0,85% degli abitanti.\nPer quanto riguarda la suddivisione della popolazione in fasce d'et\u00e0, il 17,8% era al di sotto dei 18, l'1,4% fra i 18 e i 24, il 31,5% fra i 25 e i 44, il 16,4% fra i 45 e i 64, mentre infine il 32,9% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 121,2 maschi."}
{"id": "2644467", "revid": "287204", "url": "https://it.wikipedia.org/wiki?curid=2644467", "title": "Pierre-Jean Remy", "text": ""}
{"id": "2644468", "revid": "27772831", "url": "https://it.wikipedia.org/wiki?curid=2644468", "title": "Fiera Letteraria", "text": ""}
{"id": "2644470", "revid": "1543377", "url": "https://it.wikipedia.org/wiki?curid=2644470", "title": "San Andr\u00e9s de Sotavento", "text": "San Andr\u00e9s de Sotavento \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Rodrigo M\u00e9ndez de Montalvo nel 1600."}
{"id": "2644471", "revid": "158286", "url": "https://it.wikipedia.org/wiki?curid=2644471", "title": "Pierre-Jean Angremy", "text": ""}
{"id": "2644482", "revid": "36426", "url": "https://it.wikipedia.org/wiki?curid=2644482", "title": "Villa Spadolini", "text": ""}
{"id": "2644484", "revid": "181699", "url": "https://it.wikipedia.org/wiki?curid=2644484", "title": "J\u00e4ger", "text": "J\u00e4ger (variante: Jaeger) pu\u00f2 riferirsi a:"}
{"id": "2644485", "revid": "104458", "url": "https://it.wikipedia.org/wiki?curid=2644485", "title": "Jaeger", "text": ""}
{"id": "2644490", "revid": "1543377", "url": "https://it.wikipedia.org/wiki?curid=2644490", "title": "San Antero", "text": "San Antero \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Diego de Cervella nel 1647, mentre l'istituzione del comune \u00e8 del 10 aprile 1929."}
{"id": "2644493", "revid": "298171", "url": "https://it.wikipedia.org/wiki?curid=2644493", "title": "E-mu Emulator II", "text": ""}
{"id": "2644494", "revid": "298171", "url": "https://it.wikipedia.org/wiki?curid=2644494", "title": "E-mu Emulator III", "text": ""}
{"id": "2644496", "revid": "486946", "url": "https://it.wikipedia.org/wiki?curid=2644496", "title": "Maria Antonia Scalera", "text": ""}
{"id": "2644497", "revid": "66387", "url": "https://it.wikipedia.org/wiki?curid=2644497", "title": "Bulk viscosity", "text": ""}
{"id": "2644498", "revid": "1649409", "url": "https://it.wikipedia.org/wiki?curid=2644498", "title": "Ghaleb Moussa Abdalla Bader", "text": "Biografia.\nGhaleb Moussa Abdalla Bader \u00e8 nato il 22 luglio 1951 a Khirbeh, governatorato di Balqa e patriarcato di Gerusalemme dei Latini, nella parte nord-occidentale del Regno Hascemita di Giordania.\nMinistero sacerdotale.\nIl 4 settembre 1963 \u00e8 entrato nel seminario minore di Beit Jala.\nHa ricevuto l'ordinazione sacerdotale il 13 giugno 1975, nella chiesa dell'Annunciazione di Maria nel sobborgo di Jabal-Weibdeh (Amman), per imposizione delle mani di Neemah Simaan, vescovo titolare di Termesso, ausiliare di Gerusalemme dei Latini e vicario patriarcale per la Giordania; si \u00e8 incardinato, ventitreenne, come presbitero del medesimo patriarcato. \nL'anno successivo \u00e8 divenuto vicario della parrocchia di Cristo Re ad Amman-Misdar e si \u00e8 iscritto alla Facolt\u00e0 di diritto di Damasco in Siria, ottenendo il dottorato tre anni dopo.\nNell'agosto del 1979 \u00e8 divenuto segretario particolare del patriarca di Gerusalemme dei Latini, l'italiano Giacomo Giuseppe Beltritti, e professore nel seminario di Beit Jala.\nDal 1981 al 1986 ha continuato i propri studi di diritto canonico e di filosofia a Roma ed ha partecipato alla traduzione in arabo del nuovo Codice di diritto canonico.\nNel 1988 \u00e8 divenuto presidente del tribunale ecclesiastico di Gerusalemme e, quattro anni dopo, di quello di Amman, dove \u00e8 stato pure parroco di Jabal-Weibdeh fino al 1998.\nDa quella data si \u00e8 occupato soltanto del tribunale ecclesiastico, mentre, tra il 1996 e il 2001 \u00e8 stato consultore del Pontificio consiglio per il dialogo interreligioso.\nMinistero episcopale.\nIl 24 maggio 2008 papa Benedetto XVI lo ha nominato, cinquantaseienne, arcivescovo metropolita di Algeri, divenendo il primo prelato arabo in quella sede; \u00e8 succeduto al settantottenne Henri Antoine Marie Teissier, dimissionario per raggiunti limiti d'et\u00e0 dopo vent'anni di governo pastorale. Ha ricevuto la consacrazione episcopale il 17 luglio successivo, nella chiesa del Sacro Cuore di Ges\u00f9 nel sobborgo di Tla al-Ali (Amman), per imposizione delle mani di Fouad Twal, patriarca di Gerusalemme dei Latini, assistito dai co-consacranti Michel Sabbah, patriarca emerito di Gerusalemme dei Latini, e mons. Teissier, suo predecessore. Come suo motto episcopale ha scelto \"Confirma fratres tuos\", che tradotto vuol dire \"Conferma i tuoi fratelli\" (Luca 22, 32).\nIl 29 giugno 2009, giorno della solennit\u00e0 dei Santi Pietro e Paolo, si \u00e8 recato presso la basilica di San Pietro in Vaticano, dove il pontefice gli ha imposto il pallio, simbolo di comunione tra la Santa Sede e il metropolita; il giorno seguente \u00e8 stato ricevuto in udienza assieme agli altri nuovi metropoliti.\nIl 12 ottobre 2014 ha partecipato a Sassari alla beatificazione di padre Francesco Zirano, morto martire ad Algeri nel 1603.\nIl 2 marzo 2015 si \u00e8 recato in Vaticano, assieme agli altri membri della Conferenza episcopale regionale del Nordafrica, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nIl 23 maggio successivo papa Francesco lo ha nominato, sessantatreenne, nunzio apostolico in Pakistan succedendo ad Edgar Pe\u00f1a Parra, trasferito alla nunziatura apostolica in Mozambico il 21 febbraio precedente; contestualmente gli \u00e8 stata assegnata la sede titolare Matara di Numidia con dignit\u00e0 di arcivescovo, a titolo personale.\nIl 23 gennaio 2017 \u00e8 stato ricevuto in udienza dal papa, che il 24 agosto successivo lo ha nominato, sessantaseienne, nunzio apostolico nella Repubblica Dominicana e delegato apostolico a Porto Rico; \u00e8 succeduto a Jude Thaddeus Okolo, trasferito alla nunziatura apostolica in Irlanda il 13 maggio precedente.\n\u00c8 stato nuovamente ricevuto in udienza il 22 giugno 2019 ed il 17 giugno 2021.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2644507", "revid": "767487", "url": "https://it.wikipedia.org/wiki?curid=2644507", "title": "Rugby (Dakota del Nord)", "text": "Rugby \u00e8 un centro abitato (\"city\") degli Stati Uniti d'America, capoluogo della Contea di Pierce nello Stato del Dakota del Nord. Nel censimento del 2000 la popolazione era di 2.939 abitanti. La citt\u00e0 \u00e8 stata fondata nel 1886.\nGeografia fisica.\nSecondo i rilevamenti dell'United States Census Bureau, la localit\u00e0 di Rugby si estende su una superficie di 5,00\u00a0km\u00b2, tutti occupati da terre. Il luogo \u00e8 noto per il fatto di essere la citt\u00e0 pi\u00f9 vicina al centro geografico del Nordamerica e, per commemorare ci\u00f2, \u00e8 stato innalzato un monumento con le bandiere di Canada, Stati Uniti e Messico.\nPopolazione.\nSecondo il censimento del 2000, a Rugby vivevano 2.939 persone, ed erano presenti 765 gruppi familiari. La densit\u00e0 di popolazione era di 586 ab./km\u00b2. Nel territorio comunale si trovavano 1.434 unit\u00e0 edificate. Per quanto riguarda la composizione etnica degli abitanti, il 98,04% era bianco, l'1,02% era nativo e lo 0,37% proveniva dall'Asia. Lo 0,03% apparteneva ad altre razze, mentre lo 0,48% a due o pi\u00f9. La popolazione di ogni razza ispanica corrispondeva allo 0,44% degli abitanti.\nPer quanto riguarda la suddivisione della popolazione in fasce d'et\u00e0, il 23,1% era al di sotto dei 18, il 5,4% fra i 18 e i 24, il 23,1% fra i 25 e i 44, il 20,2% fra i 45 e i 64, mentre infine il 28,1% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 86,8 maschi."}
{"id": "2644512", "revid": "125627739", "url": "https://it.wikipedia.org/wiki?curid=2644512", "title": "Gianvito Plasmati", "text": "Biografia.\nNato a Matera, inizia a giocare a calcio nella squadra locale Invicta Matera. Il 29 dicembre 2008 viene premiato dall'amministrazione comunale di Matera con un riconoscimento quale \"valido rappresentante sportivo di questa citt\u00e0.\"\nCarriera.\nInizi.\nDopo le prime esperienze nei campionati minori, inizia a giocare da titolare in Serie C2 nel Ragusa nel 2004-2005 e nell'Andria BAT nel campionato successivo. Nell'estate 2006 viene acquistato dal Catania, che lo cede in prestito al Crotone, dove fa il suo esordio in Serie B.\nRientrato a Catania, debutta in Serie A il 7 aprile 2007 in Catania- (0-2, giocata sul campo neutro di Lecce). Nell'ultima giornata di calciomercato dell'agosto seguente viene girato in compartecipazione al Foggia dove segna 2 gol in Serie C1; nel mercato invernale passa al Taranto, sempre in Serie C1, dove segna 7 reti in campionato e una rete nella finale play-off contro l'. Esordisce contro la (4-2), alla ventiduesima giornata di campionato e dopo la prima mezz'ora ha gi\u00e0 segnato una doppietta e i padroni di casa sono sul 4-0. Totalizza 8 gol in 17 incontri in una delle sue migliori stagioni realizzative in carriera, nonostante soffra anche qualche problema fisico durante il finale di stagione.\nCatania.\nTornato al Catania allenato da Walter Zenga, Plasmati realizza il suo primo gol in Serie A alla seconda giornata a Milano contro l' (2-1), e si ripete due settimane dopo contro la Juventus (1-1), realizzando entrambi i gol di testa. Da allora non segna pi\u00f9 nelle altre 13 partite disputate tra campionato e coppa.\nIl 16 novembre il secondo gol di Mascara dei tre su calcio di punizione nel 3-2 sul Torino \u00e8 propiziato da uno schema particolare in cui alcuni giocatori del Catania, tra cui lo stesso Plasmati, che si abbassa addirittura i pantaloncini, formano una seconda barriera alle spalle di quella granata per togliere visuale e distrarre il portiere avversario Matteo Sereni.\nIl prestito all'Atalanta.\nA causa dell'infortunio di Christian Vieri, il 2 febbraio 2009 si trasferisce nell'Atalanta in prestito oneroso di 300.000 euro con diritto di riscatto fissato a 1,5 milioni di euro per la met\u00e0, come alternativa a Sergio Floccari. Segna contro la Fiorentina il primo gol con la maglia dell'Atalanta, mentre alla penultima giornata di Serie A firma una doppietta nella partita pareggiata per 2-2 contro il Palermo, salendo cos\u00ec a quota 5 reti in campionato.\nRitorno a Catania.\nA fine stagione l'Atalanta non esercita l'opzione sul diritto di trasferimento del giocatore e cos\u00ec Plasmati ritorna a Catania. Nella vittoria contro la Juventus a Torino fornisce un assist al compagno di squadra Izco. Negli ottavi di finale di Coppa Italia segna una doppietta contro il consentendo al Catania il passaggio del turno ai quarti di finale. Con i rossazzurri disputa 13 gare di campionato senza segnare mai.\nNell'estate del 2010 viene messo fuori rosa a causa di una grossa disputa con la societ\u00e0: il giocatore sostiene di non aver accettato di rinnovare il proprio contratto e si ritiene, pertanto, svincolato a partire dal 30 giugno. La dirigenza, d'altro canto, possiede un rinnovo fino al 2011 su cui \u00e8 apposta la firma di Plasmati, il quale contesta l'autenticit\u00e0 del documento e presenta ricorso alla Commissione tesseramenti. Una perizia ordinata il 30 agosto 2010 dalla Corte di giustizia federale dichiara che la firma \u00e8 originale, dando ragione al Catania. Successivamente, il legale del calciatore ha sottoposto alla Corte una controperizia, ottenendo la riapertura del caso e la ripetizione dell'esame calligrafico. La sentenza, attesa intorno alla met\u00e0 di gennaio 2011, \u00e8 giunta solo a met\u00e0 marzo e ha respinto l'appello di Plasmati, confermando la validit\u00e0 del contratto fino al giugno successivo.\nNocerina, Varese e Vicenza.\nSvincolatosi dagli etnei, il 3 agosto 2011 firma un contratto biennale con la Nocerina, neopromossa in Serie B.\nEsordisce con i \"molossi\" il 20 agosto in Genoa-Nocerina (4-3), partita valida per il terzo turno di Coppa Italia, realizzando la rete del momentaneo 3-2. Segna il suo primo goal in campionato il 3 dicembre contro l'AlbinoLeffe. Si ripete due settimane dopo in Padova-Nocerina (2-2), mettendo a segno una doppietta. Nei giorni successivi soffre di qualche problema fisico, ritornando ad allenarsi verso met\u00e0 ottobre 2011.\nIl 31 gennaio 2012 passa in prestito con diritto di riscatto al . Esordisce con la nuova maglia il 10 marzo in Varese-Empoli (0-1), subentrando al 52' al posto di Kurtic. Realizza le sue prime reti con i lombardi il 24 marzo in Varese- (2-0), siglando una doppietta. Al termine della stagione non viene riscattato, facendo ritorno alla Nocerina.\nIl 31 agosto 2012 passa a titolo definitivo al Vicenza. Esordisce con i \"berici\" il 9 settembre in -Vicenza (1-1), giocando titolare e venendo sostituito al 33' della ripresa da Giacomelli. Segna la sua prima rete in campionato alla settima giornata contro il .\nL'approdo al Lanciano.\nIl 28 gennaio 2013 la Virtus Lanciano, sul proprio sito ufficiale, comunica l'ingaggio dell'attaccante a titolo definitivo. Fa il suo esordio contro l' il 4 febbraio e segna per la prima volta in rossonero a , il 16 febbraio. Il 16 marzo 2013 mette a segno la sua prima doppietta con la maglia abruzzese, nella partita pareggiata per 2-2 sul campo dell'Empoli.\nIl passaggio al Siena ed il grave infortunio.\nIl 22 gennaio 2014 viene acquistato a titolo definitivo dal Siena. Esordisce in maglia bianconera il 27 gennaio in occasione del pareggio esterno col Crotone. Il 1\u00ba febbraio, durante la sfida interna contro il Novara, si infortuna gravemente riportando la rottura del legamento crociato anteriore del ginocchio sinistro. A fine stagione in seguito al fallimento del club toscano (che riparte dalla Serie D) rimane svincolato.\nLeyton Orient e secondo ritorno al Catania.\nIl 19 ottobre 2014 firma un contratto fino al termine della stagione con il Leyton Orient, militante in League One. Fa il suo esordio il 28 ottobre nella sfida persa per 2-0 contro il Preston, segna il suo primo gol su rigore il 15 novembre nella sfida persa per 3-2 contro il Gillingham.\nIl 17 settembre 2015 firma un contratto annuale con il Catania, con cui disputa il campionato di Lega Pro. Segna la sua prima rete in Catania-Akragas, siglando al minuto 88 il gol del definitivo 1-1.\nMessina e Matera.\nNel gennaio del 2017 viene ingaggiato dal Messina con cui gioca solo due gare a causa di un infortunio. Dopo essere stato fermo tutta la stagione successiva, nel novembre 2018 viene ingaggiato dalla squadra della sua citt\u00e0, il Matera, con cui debutta segnando il gol vittoria contro la Viterbese. L'avventura con il club della sua citt\u00e0 natale si interrompe a febbraio 2019 causa l'esclusione del club dal campionato per inadempienze.\nCaratteristiche tecniche.\nGioca nel ruolo di centravanti attaccante con un fisico imponente, tipico per lui fare delle giocate spalle alla porta per aiutare la squadra, il suo punto forte.. Il colpo di testa poich\u00e9 in grado di sovrastare i difensori con la sua cattiveria agonistica tipica dei grandi campioni.\nStatistiche.\nPresenze e reti nei club.\n\"Statistiche aggiornate al 30 dicembre 2018.\""}
{"id": "2644513", "revid": "27773325", "url": "https://it.wikipedia.org/wiki?curid=2644513", "title": "Priteni", "text": ""}
{"id": "2644515", "revid": "834", "url": "https://it.wikipedia.org/wiki?curid=2644515", "title": "Thunderstone (gruppo musicale)", "text": ""}
{"id": "2644517", "revid": "122980534", "url": "https://it.wikipedia.org/wiki?curid=2644517", "title": "Hyundai Entourage", "text": "La Hyundai Entourage \u00e8 una monovolume di grandi dimensioni prodotta dalla casa automobilistica coreana Hyundai Motor Company dal 2007 al 2009. Nasce come erede del modello Trajet.\nIl contesto.\nL'Entourage non \u00e8 altro che una versione rimarchiata con il marchio Hyundai della seconda generazione di Kia Carnival a passo lungo; nasce come grande monovolume per le strade americane nonostante sia prodotto in Corea del Sud. Le uniche differenze rispetto al modello Kia si concentrano nel frontale dove sono state modificate la calandra e la forma dei fari con una piccola rientranza nella zona inferiore.\nIl design della carrozzeria resta invariato: il muso basso \u00e8 stato voluto per garantire una maggiore protezione nel caso dell'investimento dei pedoni mentre la fiancata non presenta le porte posteriori scorrevoli elettricamente; la coda invece dispone di un ampio portellone e un paraurti di piccole dimensioni in rilievo. Alcune cromature rendono il complesso elegante.\nInternamente invece la plancia espone delle rifiniture in finta radica nella zona centrale dove vengono raggruppati i principali comandi di audio e climatizzazione. La leva del cambio automatico si trova in posizione rialzata in modo da garantire un maggiore comfort nei passaggi di marcia sequenziali.\nSotto il punto di vista meccanico la Entourage sfrutta sospensioni a quattro ruote indipendenti con l'avantreno MacPherson e il retrotreno Multilink a cinque bracci. Il sistema anti bloccaggio (\"ABS\") risulta di serie insieme al controllo elettronico della stabilit\u00e0 e al controllo della trazione. L'impianto frenante sfrutta quattro dischi. L'abitacolo dispone di 7 posti disposti su tre file di sedili, i rivestimenti in pelle sono disponibili solo per le versioni punta. La dotazione di serie \u00e8 composta da airbag frontali, laterali e a tendina in grado di proteggere le teste dei passeggeri dalla prima alla terza fila. La carrozzeria \u00e8 lunga oltre 5,13 metri mentre il passo \u00e8 di 3,02 metri.\nNel 2009, in seguito allo scarso successo commerciale riscontrato, l'Entourage \u00e8 uscito di produzione; poich\u00e9 il mercato delle grandi monovolume negli ultimi anni ha subito un netto crollo delle vendite, la Hyundai ha dichiarato che non proporr\u00e0 nessuna erede di questo modello che ha totalizzato solo 17.000 esemplari venduti tra il 2007 e il 2009.\nMotorizzazione.\nIl propulsore che equipaggia la Hyundai Entorage \u00e8 un motore V6 alimentato a benzina da 3,8 litri facente parte della famiglia motoristica \"Lambda\". Si tratta della stessa unit\u00e0 che equipaggia la quarta serie di Hyundai Grandeur con potenza massima di 242 cavalli (181 kw) a 6.000 giri al minuto per una coppia motrice massima pari a 340 N\u00b7m a 3.500 giri/min. Il cambio \u00e8 un automatico a 5 rapporti con funzione sequenziale \"Sportmatic\" con \"Overdrive\"."}
{"id": "2644521", "revid": "1305772", "url": "https://it.wikipedia.org/wiki?curid=2644521", "title": "The Burning", "text": ""}
{"id": "2644524", "revid": "767487", "url": "https://it.wikipedia.org/wiki?curid=2644524", "title": "The Burning (film)", "text": "The Burning \u00e8 un film del 1981 diretto da Tony Maylam e sceneggiato da Peter Lawrence e Bob Weinstein. \u00c8 basato su un soggetto originale di Maylam, Harvey Weinstein e Brad Grey. Il film \u00e8 liberamente ispirato alla leggenda urbana dello stato di New York su Cropsey, una storia divenuta molto popolare nei campi estivi negli anni '60 e '70.\nRealizzato in piena epoca dei film slasher nati sull'onda di successo di \"Halloween - La notte delle streghe\" (1978) e \"Venerd\u00ec 13\" (1980), il film \u00e8 stato il primo ad essere prodotto dalla Miramax Films. Il produttore hollywoodiano Harvey Weinstein, che in seguito diresse film con grandi compagnie come la The Weinstein Co., ha prodotto il film. Il film segna anche il debutto cinematografico di Jason Alexander, Fisher Stevens e di Holly Hunter. Il leggendario make-up artist Tom Savini, famoso per i suoi lavori in \"Zombi\" (1978), \"Maniac\" (1980), e l'originale \"Venerd\u00ec 13\", ha creato gli effetti per \"The Burning\".\nTrama.\nNel 1976, a Camp Blackfoot, alcuni campeggiatori fanno uno scherzo al custode, \"Cropsy\". Durante la notte entrano nella sua cabina e mettono un teschio accanto al letto dell'uomo con delle candele nelle orbite. Quando Cropsy viene svegliato dai rumori prodotti dai campeggiatori contro la sua finestra, si spaventa talmente alla vista del teschio da far appiccare accidentalmente fuoco ai suoi vestiti e poi all'intera cabina. I ragazzi, sotto shock, osservano Cropsy, completamente avvolto dalle fiamme, correre nel bosco, inciampare e cadere nel fiume.\nCinque anni dopo, Cropsy esce dall'ospedale. Indossa un cappotto, occhiali da sole e un cappello per nascondere la sua deformit\u00e0. Pazzo di rabbia, uccide una prostituta prima strangolandola e poi accoltellandola ripetutamente al petto con un paio di forbici. L'uomo si reca poi in un campo estivo, Camp Stonewater, dove vorrebbe attaccare Tiger, una campeggiatrice, ma poi ci ripensa.\nLa mattina dopo, Sally esce dalla doccia ed \u00e8 sorpresa da Alfred, che poi fugge via. Le urla di Sally richiamano Karen, Michelle, Todd e Eddy, i quali catturano Alfred. Michelle chiede che Alfred sia lasciato libero. Dopo Todd ha un dialogo con Alfred, dal quale scopre che il giovane non ha amici e che voleva solamente fare uno scherzo a Sally. Glazer, il fidanzato di Sally, poi attacca Alfred, il quale \u00e8 difeso da Todd. Pi\u00f9 tardi Alfred viene spinto in acqua da Glazer e salvato dagli altri ragazzi. Alfred poi si scusa con Sally.\nQuella notte, Alfred vede Cropsy fuori dalla sua finestra, ma nessuno gli vuole credere. In sala mensa, Karen dice a Michelle che lei e Eddy hanno intenzione di fare sesso. Il giorno dopo vanno tutti a fare un giro in canoa lungo il fiume e si fermano su un'isoletta situata in mezzo al lago. Durante la notte, Karen e Eddy vanno al lago per far un bagno. Mentre stanno per fare sesso in acqua, Karen ci ripensa facendo infuriare Eddy. Uscita dall'acqua Karen trova i suoi vestiti sparsi per tutto il bosco. Mentre li raccoglie, Cropsy la afferra e le taglia la gola.\nLa mattina dopo, Michelle nota che Karen non \u00e8 rientrata. Lei e Todd si mettono a cercarla e trovano Eddy, che dice loro che Karen lo ha lasciato solo nel bosco. Poco dopo si scopre che qualcuno ha slegato le canoe che ora sono alla deriva sul lago che circonda il campo. Alcuni campeggiatori, tra cui Todd, Michelle, Alfred, Glazer, Dave, Eddy, Sally, Woodstock, Tiger, Barbara, Marnie, Sophie, Diane, Fish, Alan e Rhoda creano una zattera per andare a raccogliere le canoe. Eddy, Fish e Woodstock salgono a bordo della zattera insieme a Diane e Barbara e partono alla ricerca delle canoe. Il gruppo ne individua una e pagaia verso di essa. Appena la raggiungono, dalla canoa salta fuori Cropsy che inizia ad ucciderli tutti con le sue cesoie.\nMentre sta scendendo la notte Michelle comincia ad essere preoccupata per Karen. Nel frattempo Glazer sta avendo un rapporto sessuale con Sally, ma soffre di eiaculazione precoce e per questo \u00e8 arrabbiato. Poi Glazer va alla ricerca di qualcosa per accendere il fuoco e riprendere la loro intimit\u00e0. Appena il giovane si \u00e8 allontanato Cropsy appare davanti a Sally e la uccide. Glazer ruba i fiammiferi di Alfred, il quale si accorge della cosa e si mette a seguirlo. Glazer torna da Sally, ma \u00e8 pugnalato da Cropsy e inchiodato ad un albero con le cesoie. Alfred, che ha visto tutto, torna dagli altri, sveglia Todd e lo informa di tutto. Todd non gli crede fino a quando non trova i corpi; egli viene poi attaccato da Cropsy, che lo mette fuori combattimento e poi si mette ad inseguire Alfred.\nMentre Todd si riprende dal colpo, alcuni campeggiatori rivengono la zattera con a bordo i corpi di Eddy, Fish, Woodstock, Diane e Barbara. Todd informa Michelle di quanto accaduto e poi le dice di riportare i campeggiatori rimasti \u2013 Dave, Tiger, Marnie, Sophie, Alan e Rhoda - al campeggio. Todd si arma poi di un'ascia e va nel bosco alla ricerca di Alfred, il quale sta ancora fuggendo da Cropsy. Alfred viene poi catturato dall'assassino e trascinato in una miniera abbandonata. Todd raggiunge la miniera, al cui interno scopre il corpo di Karen. Cropsy, armato di una fiamma ossidrica, inizia a cercare Todd per ucciderlo. Quando vede il volto orribilmente sfigurato di Cropsy, Todd ricorda di essere stato uno dei ragazzi responsabili dello scherzo che lo ha reso sfigurato.\nMentre sta sfuggendo a Cropsy, Todd trova Alfred inchiodato al muro con le cesoie conficcate nel braccio ma non pu\u00f2 liberarlo perch\u00e9 sorpreso da Cropsy con il quale intraprende una lotta. Nel frattempo, all'esterno, Michelle viaggia in barca alla ricerca di Todd ed Alfred. Alfred riesce a liberarsi e trafigge Cropsy con le cesoie, apparentemente uccidendolo. Finalmente giunge la polizia in elicottero. Mentre stanno per uscire dalla miniera, Todd ed Alfred sono nuovamente attaccati da Cropsy. Todd lo colpisce in faccia con l'ascia conficcandolo contro una trave di legno ed Alfred gli d\u00e0 fuoco con la fiamma ossidrica. I due poi escono finalmente dalla miniera mentre il corpo di Cropsy viene lentamente consumato dalle fiamme.\nIl film si conclude con un gruppo di adolescenti che raccontano la storia di Cropsy intorno ad un fuoco.\nPre-produzione.\nConcetto e creazione.\nNel 1980 Harvey Weinstein era disperato in quanto voleva tentare di sfondare nel mondo del cinema. Weinstein e il suo socio di produzione Michael Cohl riconobbero il successo di film horror a basso costo come \"Halloween - La notte delle streghe\" (1978) e \"Non aprite quella porta\" (1974) e cominciarono a pensare a storie dell'orrore. Avendo ascoltato la leggenda su Cropsey quando si trovava ad un campeggio nello stato di New York, Weinstein propose l'idea a Cohl, che rimase affascinato dalla cosa.\nIl progetto \u00e8 iniziato prima dell'uscita del famoso film \"Venerd\u00ec 13\" di Sean S. Cunningham. Nel 1979 Harvey Weinstein cre\u00f2 un copione di cinque pagine dal titolo \"The Cropsy Maniac\" e lo registr\u00f2 nel mese di aprile del 1980, un mese prima che il film di Cunningham uscisse nei cinema. Casualmente, nello stesso tempo il regista Joseph Ellison stava realizzando un film anch'esso intitolato \u201cThe Burning\u201d, ma poi modific\u00f2 il titolo in \"\" per evitare confusione con il film di Weinstein. La produzione inoltre not\u00f2 alcune somiglianze con un altro film slasher in pre-produzione all'epoca, un film che sarebbe diventato noto come \"Madman\" (1982). Nell'estate del 1980, durante un casting per \"Madman\", una delle attrici disse che il suo ragazzo stava recitando in \"The Burning\". Ci\u00f2 costrinse a modificare interamente il film \"Madman\", che era stato anch'esso ispirato dalla leggenda di Cropsy. Questo cambiamento ha causato un ritardo delle riprese fino al tardo ottobre 1980. La troppa presenza di film simili \u00e8 stato uno degli sfortunati effetti collaterali del boom slasher dei primi anni '80.\nIl regista britannico Tony Maylam, noto per aver realizzato negli anni '70 documentari sulla musica rock, venne assunto come regista nell'estate 1980.\nLa sceneggiatura, scritta da Peter Lawrence e Bob Weinstein, venne realizzata in sole sei settimane. Motivazione della fretta fu il fatto che il film doveva esser girato prima della fine dell'estate 1980. Fu Maylam a suggerire l'idea che l'arma di Cropsy fosse un paio di cesoie da giardinaggio. Inizialmente il film aveva un finale diverso: lo scontro finale con Cropsy sarebbe dovuto svolgersi in una rimessa per barche ed Alfred veniva ucciso da Cropsy. Altra differenza con il lavoro finito \u00e8 il fatto che nello script originale era presente un personaggio di nome Alan che era l'interessa amoroso di Tiger. Anche la versione inizialmente concepita terminava con una scena intorno al fuoco, ma l'ultima frase del film era diversa: \u201c\"...E ogni anno egli cerca vendetta per le cose terribili che quei ragazzi gli hanno fatto ... ogni anno lui uccide!\"\u201d\nLa societ\u00e0 di produzione del film fu chiamata Miramax, dai nomi di Mira e Max, i genitori di Harvey e Bob Weinstein. Il budget per il film era una cifra compresa tra 500.000 dollari e 1,5 milioni di dollari, anche se quest'ultima cifra \u00e8 pi\u00f9 spesso citata. Cohl ha ammesso il fatto che, poich\u00e9 la maggior parte delle persone coinvolte nella produzione del film era esordiente nel mondo del cinema, questo ha causato alcuni problemi, e il film \u00e8 andato oltre il budget.\nCasting.\nIl casting ha avuto luogo a New York nella primavera del 1980. Brian Matthews e Leah Ayres furono i primi attori assunti per il film. Ayres aveva gi\u00e0 una carriera di successo sul piccolo schermo. Maylam insistette affinch\u00e9 Matthews si tingesse i suoi capelli di castano perch\u00e9 non pensava potesse apparire come macho con i capelli biondi. Larry Joshua venne scelto per interpretare uno dei ragazzi del campo anche se era molto pi\u00f9 anziano di Matthews e Ayres. Alcuni membri del cast, tra cui Holly Hunter, Jason Alexander e Fisher Stevens, erano al loro primo ruolo cinematografico.\nI Weinstein e Maylam affidarono il trucco a Tom Savini, che essi incontrarono a Pittsburgh. Savini aveva lavorato in film come \"Zombi\" (1978), \"Venerd\u00ec 13\" (1980), \"Maniac\" (1980) e \"Gli occhi dello sconosciuto\" (1981). Savini rifiut\u00f2 di lavorare al film \"L'assassino ti siede accanto\" (1981) perch\u00e9 non riusciva a capire con che logica Jason era diventato da vittima a carnefice. Savini ebbe modo di dire di amare la sceneggiatura di \"The Burning\".\nProduzione.\nRiprese.\n\"The Burning\" venne girato nell'estate del 1980 a Buffalo e North Tonawanda. Gran parte delle riprese hanno avuto luogo dentro e intorno a campi estivi realmente esistenti per dare quel look autentico pur mantenendo bassi i costi. I membri del cast hanno indossato vestiti di loro propriet\u00e0 durante le riprese. Molti membri del cast provenivano dall'area di New York ed erano a conoscenza della leggenda di Cropsy.\nLe gambe di Cropsy che prendono fuoco ad inizio film sono in realt\u00e0 le gambe di Savini. Lo stunt che impersona Cropsy nella scena in cui prende fuoco \u00e8 il diciassettenne Reid Rondell, tragicamente scomparso durante le riprese della serie televisiva \"Airwolf\" pochi anni dopo.\nSavini ebbe solo tre o quattro giorni per creare il make-up di Cropsy. Nella sua autobiografia \"Grande Illusions\", Savini dice di essersi ispirato per il look di Cropsy su un mendicante ustionato che aveva visto da bambino a Pittsburg.\nSavini riprende alcuni effetti usati in \"Venerd\u00ec 13\" per \"The Burning\". La scena dove una vittima ha la gola squarciata da Cropsy \u00e8 molto simile ad una scena dell'altro film. Anche nella scena della morte di Cropsy, con l'ascia che gli spacca la faccia, \u00e8 stato usato un effetto uguale a quello usato in \"Venerd\u00ec 13\".\nMaylam ricorda che Carolyn Houlihan, che era stata Miss USA nel 1979, trov\u00f2 estremamente difficile girare le scene di nudo. Invece Carrick Glenn, che ha recitato anch'essa in una scena di nudo, era molto rilassata all'idea.\nMaylam sostiene di aver interpretato Cropsy per circa il 90% del film, in quanto nessun altro riusciva a tenere le forbici in mano nel modo in cui lui voleva.\nPost-produzione.\nIl film \u00e8 stato montato da Jack Sholder, che di l\u00ec a poco diriger\u00e0 il primo film della compagnia New Line Cinema, lo slasher \"Nel buio da soli\" (1982), interpretato da Jack Palance, Martin Landau e Donald Pleasence. Sholder ha inoltre diretto il film \"Nightmare 2 - La rivincita\" (1985), il sequel di \"Nightmare - Dal profondo della notte\" (1984).\nDistribuzione.\nNel febbraio 1981 la Filmways Pictures acquis\u00ec i diritti di distribuzione del film dalla Mirimax. Secondo la rivista \"Variety\", la Filmways si trovava in difficolt\u00e0 finanziarie e sperava di riuscire a fare qualche soldo sfruttando il boom dei film slasher. La Filmways era inizialmente intenzionata a rinominare il film \u201c\"Tales Around the Campfire\"\u201d, ma alla fine il titolo originale venne mantenuto. Il film venne successivamente distribuito in Gran Bretagna, Germania, Francia, Spagna e Giappone.\nBox-Office.\nUscito nei cinema statunitensi nel maggio 1981, \"The Burning\" incass\u00f2 nella sola citt\u00e0 di Buffalo, Florida la cifra di 33.000 dollari. Tuttavia l'interesse verso il film pass\u00f2 presto e dopo appena una settimana gli spettatori che si recavano a vederlo erano di molto calati.\nRimase nella lista dei 50 film con i maggiori introiti per sole quattro settimane con un introito totale di soli 270.508 $.\nLa presenza sul mercato di numerosi altri film slasher come \"Compleanno di sangue\" (1981), \"Final Exam\" (1981), \"Un'ombra nel buio\" (1981), \"Graduation Day\" (1981) e \"L'assassino ti siede accanto\" fece s\u00ec che un gran numero di spettatori si recasse a vederli al posto di \"The Burning\".\nCensura.\nA causa delle scene violente e cruente presenti nel film, \"The Burning\" fu pesantemente censurato. Negli Stati Uniti la versione integrale del film si \u00e8 vista solamente al momento della sua uscita in DVD avvenuta nel 2007.\nColonna sonora.\nLa colonna sonora del film venne rilasciati su LP nel 1981 in Europa e poco dopo negli Stati Uniti e in Giappone. Esso include la musica del film e gli arrangiamenti della rock band di Wakeman, conosciuta come The Wakeman Variations. Alan Brewer, direttore musicale del film, fece anche da co-produttore per l'album insieme a Rick Wakeman."}
{"id": "2644526", "revid": "1564499", "url": "https://it.wikipedia.org/wiki?curid=2644526", "title": "La cittadella scarlatta", "text": "La cittadella scarlatta o La rocca scarlatta (\"The Scarlet Citadel\") \u00e8 un racconto fantasy del 1933 di Robert Ervin Howard, il secondo del ciclo di Conan il barbaro dopo La fenice sulla lama. \nTrama.\nLa vicenda si svolge nel periodo durante il quale Conan \u00e8 sovrano di Aquilonia, dopo aver strangolato il precedente re, Numedide, sul trono. Tratto con l'inganno a staccarsi dalla patria, con solo cinquemila uomini, Conan si ritrova nel regno di Koth, dove re Strabone e re Amalrus lo sorprendono, tendendo un'imboscata a lui ed al suo esercito. In seguito solo Conan rester\u00e0 vivo, ma invece di venir ucciso dai due sovrani e dai loro uomini l'oscuro mago Tsotha-lanti, vero sovrano del Koth, lo cattura portandolo nella sua torre scarlatta. Qui il re di Aquilonia si rifiuta di cedere il regno a Strabone, e perci\u00f2 Tsotha lo rinchiude nelle segrete del castello, un luogo oscuro attraversato da buie gallerie.\nMentre il mago, Strabone e Amalrus si dirigono verso Shamar, citt\u00e0 aquiloniana di confine, con l'intento di invaderla, Conan riesce a liberarsi dalle catene grazie ad un mazzo di chiavi sottratte ad una guardia, che era venuta per ucciderlo. Ma non vi \u00e8 modo per scappare dai sotterranei, poich\u00e9 uno strano meccanismo apre l'unica porta. Costretto a vagare per gli innumerevoli corridoi viscidi del luogo, il cimmero scopre presto che quel posto \u00e8 in realt\u00e0 colmo di mostri, allevati l\u00ec da Tsotha-lanti in persona. Dopo un lungo girovagare alla cieca, tra spettri invisibili ed esseri gelatinosi, senza contare un immenso serpente, Conan trova un uomo immobilizzato da una pianta demoniaca. Una volta liberato l'uomo rivela di essere Pelias, mago nemico di Tsotha, che era stato rinchiuso l\u00e0 dal rivale dieci anni prima. Grazie ai poteri del mago i due fuggono dalle segrete e Conan apprende che l'assedio a Shamar \u00e8 cominciato e che la notizia, falsa, della sua morte ha attraversato Aquilonia.\nOra sul trono siede Arpello di Pellia, e il barbaro teme di non poter mai giungere nel suo regno in tempo per salvarlo. Ma Pelias, evocata dai cieli una creatura alata simile ad una aquila, fa in modo che il re raggiunga Tarantia, la capitale di Aquilonia. Dopo poche ore Conan, una volta ucciso Arpello, raduna un esercito rapidamente e raggiunge Shamar, dove Strabone e Amalrus tentano un'invasione. La guerra si risolve con la vittoria di Conan. Anche Pelias il mago giunge sul campo di battaglia, dove, tramutato in aquila, sconfigge Tsotha-lanti una volta per tutte.\nCuriosit\u00e0.\nLa cittadella scarlatta \u00e8 il secondo racconto del ciclo di Conan il barbaro, ma il primo scritto effettivamente con Conan protagonista dato che il primo, La fenice sulla lama \u00e8 una riscrittura di un racconto che aveva inizialmente per protagonista Kull di Valusia."}
{"id": "2644528", "revid": "767487", "url": "https://it.wikipedia.org/wiki?curid=2644528", "title": "Sotto i ponti di New York", "text": "Sotto i ponti di New York (\"Winterset\") \u00e8 un film del 1936 diretto da Alfred Santell, tratto dall'omonimo dramma teatrale di Maxwell Anderson, vagamente ispirato al caso Sacco e Vanzetti andato in scena dal 1935 al Martin Beck Theatre per il Broadway theatre con Burgess Meredith, Margo (attrice) ed Eduardo Ciannelli arrivando a 195 recite.\n\u00c8 stato presentato in concorso alla 5\u00aa Mostra internazionale d'arte cinematografica di Venezia.\nTrama.\nUn giovane, rimasto orfano, cerca disperatamente le ragioni che hanno fatto condannare, ingiustamente a morte, il genitore. Dopo molte e difficoltose ricerche riesce a trovare la casa dove si trova uno dei componenti della banda, autori del crimine.\nMentre costui inizia a raccontargli la vera storia dei fatti, sopraggiunge il capo della banda, che tenta di farlo tacere, nel drammatico finale il giovane si salva mentre i colpevoli saranno puniti e il padre riabilitato.\nProduzione.\nIl film, basato sul lavoro teatrale \"Winterset\" di Maxwell Anderson e prodotto dalla RKO Radio Pictures, venne girato dal 23 luglio a fine settembre 1936.\nDistribuzione.\nIl copyright del film, richiesto dalla RKO Radio Pictures, Inc., fu registrato il 3 dicembre 1936 con il numero LP6751.\nManifesti e locandine.\nLa realizzazione dei manifesti per l'Italia fu affidata al pittore cartellonista Sergio Gargiulo, di Roma."}
{"id": "2644529", "revid": "117844560", "url": "https://it.wikipedia.org/wiki?curid=2644529", "title": "Winterset", "text": ""}
{"id": "2644533", "revid": "287204", "url": "https://it.wikipedia.org/wiki?curid=2644533", "title": "Campionati mondiali di pattinaggio artistico a rotelle 1999", "text": "La XLIV edizione dei Campionati mondiali di pattinaggio artistico a rotelle (\"World Artistic Roller Skating Championships \"), ufficialmente organizzati con tale denominazione dalla Federation International de Roller Sports (\"Federazione internazionale di sport a rotelle\"), si tenne dal 25 ottobre al 6 novembre del 1999 a Gold Coast in Australia."}
{"id": "2644537", "revid": "119582091", "url": "https://it.wikipedia.org/wiki?curid=2644537", "title": "Yasmina Khadra", "text": "Membro dell'esercito fu testimone diretto della sanguinosa guerra civile che devast\u00f2 l'Algeria per oltre un decennio, fu costretto per motivi di censura a usare lo pseudonimo femminile di Yasmina Khadra.\nHa esordito come scrittore nel 1998 con il romanzo \"Morituri\", seguito poco dopo da \"Doppio bianco\", che lo hanno fatto conoscere prima in Francia, dove si \u00e8 autoesiliato, e poi in tutto il mondo. Il genere utilizzato \u00e8 di stampo poliziesco, ma il suo \u00e8 solo un pretesto per penetrare nei meandri della societ\u00e0 algerina, sempre in bilico tra un fondamentalismo feroce e una classe politica altrettanto spietata, dimentica da tempo dei valori della rivoluzione indipendentista che l'ha generata."}
{"id": "2644538", "revid": "729019", "url": "https://it.wikipedia.org/wiki?curid=2644538", "title": "Sant Roc (metropolitana di Barcellona)", "text": "Sant Roc \u00e8 una stazione della linea 2 della metropolitana di Barcellona e della linee T5 del Trambes\u00f2s, situata sotto e lungo l'Avinguda del Marqu\u00e8s de Mont-roig nel quartiere di Sant Roc di Badalona.\nLa stazione della metropolitana fu inaugurata nel 1985 assieme all'estensione della L4 fino a La Pau. Nel 2002, la stazione pass\u00f2 a servire la L2.\nL'8 settembre 2007 con l'espansione del Trambes\u00f2s venne inaugurata la stazione del Tram lungo l'Avinguda del Marqu\u00e8s de Mont-roig. Nel periodo compreso tra il 15 luglio 2008 e il 2012 la stazione fu servita anche dalla linea T6."}
{"id": "2644546", "revid": "891358", "url": "https://it.wikipedia.org/wiki?curid=2644546", "title": "L\u00e1szl\u00f3 Kiss (calciatore)", "text": ""}
{"id": "2644548", "revid": "56620", "url": "https://it.wikipedia.org/wiki?curid=2644548", "title": "Universit\u00e0 di Breslau", "text": ""}
{"id": "2644551", "revid": "1543377", "url": "https://it.wikipedia.org/wiki?curid=2644551", "title": "Lucien Laurent", "text": "\u00c8 stato il primo giocatore in assoluto a realizzare un gol nei Mondiali.\nBiografia.\nEra un operaio della Peugeot. Nel 1930 ottiene un permesso di due mesi dalla Peugeot per disputare il Mondiale in Uruguay.\nCarriera.\nClub.\nTra il 1921 e il 1930 Laurent gioc\u00f2 per la squadra semiprofessionistica del Cercle Athl\u00e9tique de Paris, prima di passare al Sochaux, allora squadra della Peugeot, azienda per la quale lavorava. Nel 1932 si trasfer\u00ec al Club Fran\u00e7ais per poi tornare l'anno seguente al CA Paris. Successivamente gioc\u00f2 sempre per una stagione nel Mulhouse, nuovamente nel Sochaux e nel Rennes e dal 1937 al 1939 nello Strasburgo.\nDurante la seconda guerra mondiale Laurent fu chiamato dall'esercito francese, fu fatto prigioniero dai tedeschi e fu portato in Sassonia. Trascorse 3 anni e mezzo come prigioniero fino al 1943, quando fu rilasciato e gli fu dato l'incarico di giocatore-allenatore al Besan\u00e7on, dove chiuse la carriera agonistica nel 1946.\nNazionale.\nLaurent esord\u00ec nella Nazionale francese il 23 febbraio 1930 in amichevole a Oporto contro il Portogallo.\nCon la Nazionale partecip\u00f2 ai Mondiali del 1930 in Uruguay e del 1934 in Italia.\nIn Uruguay Laurent segn\u00f2 la prima rete di sempre in un Mondiale con un tiro al volo al 19\u00ba minuto della partita contro il Messico il 13 luglio 1930. La Francia vinse quella partita per 4-1, ma fu eliminata dal torneo dopo aver perso le altre due partite del girone contro Argentina e Cile. Nella prima Laurent fu titolare ma fu costretto ad uscire nei primi minuti di gioco per un infortunio subito in uno scontro con Luis Monti, che lo costrinse a saltare anche la gara successiva. Nel 1934, invece, non disput\u00f2 alcuna partita per infortunio.\nIn totale Laurent gioc\u00f2 10 partite con la Francia segnando 2 gol.\nDopo il ritiro.\nDopo il ritiro apr\u00ec una birreria a Besan\u00e7on, dove lavor\u00f2 fino al 1972, anno in cui and\u00f2 in pensione."}
{"id": "2644558", "revid": "56620", "url": "https://it.wikipedia.org/wiki?curid=2644558", "title": "Universit\u00e0 di Leipzig", "text": ""}
{"id": "2644561", "revid": "767487", "url": "https://it.wikipedia.org/wiki?curid=2644561", "title": "81 Produce", "text": " \u00e8 una societ\u00e0 di doppiaggio del Giappone. La direttrice generale della societ\u00e0 \u00e8 Rihoko Yoshida, storica doppiatrice in pensione dal 1997."}
{"id": "2644564", "revid": "830939", "url": "https://it.wikipedia.org/wiki?curid=2644564", "title": "Toussaint Rose", "text": "Segretario di Corte del Cardinale Mazarino e di Luigi XIV, all'Acad\u00e9mie fran\u00e7aise occup\u00f2 il seggio numero 2."}
{"id": "2644565", "revid": "1718925", "url": "https://it.wikipedia.org/wiki?curid=2644565", "title": "Cenovis", "text": "Il Cenovis (dal latino \"cenare\", mangiare, e \"vis\", forza) \u00e8 una crema spalmabile svizzera, ricca in vitamina B1, interamente a base vegetale (estratti di carote e cipolle). Si basa soprattutto sul lievito di birra che ne rende il sapore analogo a quello di creme simili, come la Vegemite australiana e la Marmite inglese.\nCreato nel 1931 a Rheinfelden, nel cantone d'Argovia, la sua origine risale tuttavia al decennio precedente, quando un birraio tedesco mise a punto un procedimento utile a eliminare, avvalendosi di intensi lavaggi, l'essenza amara dei lieviti di birra. Un gruppo di birrai, insieme a qualche industriale svizzero, si interess\u00f2 a questo lievito privato della componente amara del gusto e considerarono di utilizzarlo per diverse preparazioni alimentari. Ne riscattarono cos\u00ec il marchio e il procedimento, aggiungendo poi del sale e degli estratti di verdure ai nuovi lieviti; da allora la sua ricetta \u00e8 rimasta inalterata, ma i dettagli della sua fabbricazione restano segreti."}
{"id": "2644567", "revid": "131358", "url": "https://it.wikipedia.org/wiki?curid=2644567", "title": "Jos\u00e9 G\u00e1lvez FBC", "text": ""}
{"id": "2644570", "revid": "339392", "url": "https://it.wikipedia.org/wiki?curid=2644570", "title": "Sfere d'idratazione", "text": ""}
{"id": "2644578", "revid": "124734613", "url": "https://it.wikipedia.org/wiki?curid=2644578", "title": "KappaO", "text": "La KappaO \u00e8 stata una casa discografica italiana.\nStoria.\nLa casa discografica KappaO \u00e8 stata un'etichetta napoletana attiva negli anni '60-'70, con una propria sede nel quartiere napoletano di \"Mezzocanonne\" e sala d'incisione nei Quartieri Spagnoli. Insieme alla Fans (attiva dal 1965 al 1973) e alla Bella Records (attiva dal 1972 al 1980), essa faceva parte dello storico gruppo della Phonotype Record, casa discografica fondata nel 1901 (inizialmente con il nome di \"Eterfon\" al quale fu sostituito quello attuale nel 1951) a Napoli dall'imprenditore Raffaele Esposito e che pu\u00f2 definirsi la prima casa discografica di fondazione italiana e tra le prime al mondo ad avere un proprio stabilimento per la produzione in proprio di dischi. A Raffaele successe, negli anni '60, il commendator Americo Esposito, padre dei fondatori e attuali proprietari della KappaO: i fratelli Fernando, Roberto ed Enzo Esposito.\nLa KappaO \u00e8 stata molto attiva negli anni dell'esplosione della musica leggera italiana. Essa aveva un suo concetto tutto particolare di \"social price\" dei dischi che produceva: vendeva, infatti, i 45 giri a prezzi molto contenuti, pubblicando soprattutto cover di brani famosi, destinandoli all'immensa distribuzione dei juke-box. In questo modo, infatti, riusciva a perseguire una propria politica aziendale con due finalit\u00e0 precipue: riusciva a vendere, cio\u00e8, le proprie produzioni discografiche ad un pubblico molto vasto e costituito soprattutto di giovani e, nel contempo, rappresentava un ottimo trampolino di lancio per le giovani voci emergenti.\nTra i nomi pi\u00f9 importanti che sono stati lanciati dalla KappaO ricordiamo, soprattutto, un esordiente Gianni Nazzaro, che ha inciso per questa etichetta dal 1965 al 1968 con il nome d'arte di \"Buddy\" ed era addetto alle cover di cantanti gi\u00e0 noti tra cui, in modo particolare, Adriano Celentano, Bobby Solo, Giorgio Gaber e Gianni Morandi; e una giovanissima Nancy Cuomo (che ancora si chiamava Maria Cuomo) che, dal 1964 al 1966, oltre ad incidere brani propri (insieme al suo gruppo de \"I Paladini\", giovani musicisti, tutti, come lei, originari di Piedimonte Matese) era, invece, addetta a prestare la sua voce ai brani celebri delle gi\u00e0 note colleghe Gigliola Cinquetti, Dalida e Rita Pavone.\nAltri nomi della KappaO sono stati: Tony Astarita, il cantante napoletano Nino Fiore (che, proprio per la KappaO, partecip\u00f2 due volte ad Un disco per l'estate: nel 1966 con il brano \"Suonn'e pescatore\" e nel 1971 con \"Chitarra 'mpruvvis\u00e0ta\"), il Complesso di Tony &amp; Tony, la cantante Colette (Anna D'Avanzo), il fisarmonicista Pel\u00e9 e tanti altri interpreti minori della musica leggera nazionale.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo. L'elenco dei dischi pubblicati \u00e8 parziale: per i 45 giri, sono note almeno 4 serie di catalogo: la serie \"CA\" (dedicata prevalentemente ai brani in dialetto napoletano), la serie \"K\", la serie \"ES\" (la pi\u00f9 numerosa, costituita maggiormente da cover di brani famosi, cantate da giovani artisti emergenti) e la serie \"E\" (dedicata ai complessi e alla musica folk); per i 33 giri, le serie di catalogo conosciute (fino al 1971) sono la \"SCT\" e la \"MOE\"."}
{"id": "2644581", "revid": "767487", "url": "https://it.wikipedia.org/wiki?curid=2644581", "title": "Brume", "text": "Brume (\"Ceiling Zero\") \u00e8 un film del 1936 diretto da Howard Hawks, tratto da un dramma teatrale di Frank Wead.\nSi tratta del \u00abmeno interessante dei quattro film di ambiente aviatorio diretti da Hawks\u00bb, di cui si possono segnalare in positivo l'ottima interpretazione della coppia James Cagney-Pat O'Brien e alcune notevoli riprese aeree.\nHa avuto un remake nel 1941, \"Il diavolo con le ali\" (\"International Squadron\"), con Ronald Reagan."}
{"id": "2644582", "revid": "241195", "url": "https://it.wikipedia.org/wiki?curid=2644582", "title": "Sterano", "text": ""}
{"id": "2644583", "revid": "1543377", "url": "https://it.wikipedia.org/wiki?curid=2644583", "title": "Campionato asiatico a squadre di scacchi", "text": "Il campionato asiatico a squadre di scacchi \u00e8 un torneo scacchistico per squadre nazionali organizzato dall'Asian Chess Federation, alla quale possono partecipare tutte le federazioni comprese nelle zone asiatiche della FIDE (che comprendono anche l'Oceania); \u00e8 valido come qualificazione al campionato del mondo a squadre.\nStoria.\nIl torneo fu ideato dalla Federazione della Malaysia, che nel 1974 organizz\u00f2 la prima edizione, che vide partecipare solo squadre dell'area e oceaniche. Dal 1977 al 1995 il campionato fu disputato ogni due anni (con l'eccezione del 1985, edizione che venne giocata l'anno successivo): la partecipazione aument\u00f2 includendo anche le altre squadre asiatiche, e nel 1979 e nel 1981, al posto dell'unico girone all'italiana, furono introdotti gruppi preliminari e finali. Nel 1986 si pass\u00f2 al sistema svizzero, che da allora venne sempre usato con l'eccezione del 2005, in cui, a causa dei soli sei partecipanti, il campionato fu disputato con un doppio girone all'italiana. Nel 1995 si pass\u00f2 ad una periodicit\u00e0 quadriennale, abbandonata di nuovo nel 2003; successivamente la periodicit\u00e0 non \u00e8 stata del tutto regolare.\nNel 1995 \u00e8 stata aggiunto anche il torneo femminile.\nIl torneo \u00e8 sempre stato giocato sulle quattro scacchiere, ad eccezione del 1995, quando si disput\u00f2 su tre scacchiere."}
{"id": "2644584", "revid": "287204", "url": "https://it.wikipedia.org/wiki?curid=2644584", "title": "De Jager", "text": "De Jager (o de Jager) pu\u00f2 riferirsi a:"}
{"id": "2644585", "revid": "111224812", "url": "https://it.wikipedia.org/wiki?curid=2644585", "title": "Villa La Sfacciata", "text": "Villa La Sfacciata si trova all'interno del comune di Scandicci in via Volterrana 82, sulla collina di Giogoli, vicino alla Certosa di Firenze. Deve il suo nome alla posizione dominante che la rende ben visibile, con l'inconfondibile torretta, da notevole distanza. Vi si gode dopotutto una vista a 360\u00b0 che spazia sulla citt\u00e0 di Firenze e sui monti che la circondano.\nStoria.\nNel catasto del 1427 la propriet\u00e0 di un \"palagio\" turrito su questo sito era della famiglia Vespucci, nel ramo di cadetto di Giovanni di Simone (non quello del celebre Amerigo), anche se la realizzazione della villa vera e propria risale al XVI secolo, quando inglob\u00f2 le preesistenze delle quali restano oggi scarse tracce. \u00c8 ricordato come, alle notizie delle scoperte del navigatore, nei possedimenti di tutta la famiglia ci furono numerosi festeggiamenti: la stessa Repubblica di Firenze invi\u00f2 alle case dei Vespucci alcune lumiere (\"fanali\") a proprie spese e per conto ufficiale, che potevano essere esposte agli angoli dei palazzi solo per decreto pubblico e che rimasero accese per tre notti. \nNel 1550 Ippolita di Piero Vespucci si spos\u00f2 con Bongianni Antinori, portando la Sfacciata in dote. Nel 1627 i nuovi proprietari fecero costruire una cappella rettangolare al limite del giardino murato, con ingresso sulla pubblica strada sormontato da uno stemma bipartito Antinori-Medici. Nello stesso periodo venne anche costruita la nuova limonaia e si procedette a una ristrutturazione e abbellimento generale della villa, culminato con l'affrescatura del grande salone al piano terra, con quadrature architettoniche tra cui figurano alcuni medaglioni con i ritratti degli antenati che avevano ricoperto importanti cariche pubbliche a Firenze. \nGuido Carocci, ne \"I dintorni di Firenze\", registr\u00f2 come la Sfacciata era a quel tempo nota anche come Poggio o Palazzo Galletto, senza per\u00f2 riuscire a stabilire le origini di questi appellativi. A met\u00e0 del XIX secolo la villa pass\u00f2 ai Capponi di San Frediano, poi, con il nuovo secolo, ai Facdouelle. Appartenne quindi al tenore Amedeo Bassi e, dal 1938, ai Martelli. \nLa torre and\u00f2 distrutta durante la seconda guerra mondiale, ma venne ricostruita accentuandone le caratteristiche quattrocentesche dall'architetto Nello Baroni.\nNel 1998 la villa e i terreni attigui vennero acquistati met\u00e0 da Paolo Targetti e met\u00e0 dalla societ\u00e0 Targetti Sankey, che la concede alla Fondazione La Sfacciata Lighting Academy, quale sede della collezione Targetti Light Art, diretta da Amnon Barzel. La Fondazione si occupa di promuovere la ricerca illuminotecnica, la diffusione della cultura della luce e commissiona opere d'arte ad artisti contemporanei realizzate con l'uso di luci artificiali.\nArchitettura.\nUn cancello su via Volterrana immette in un viale ghiaioso rettilineo, affiancato da olivi e giaggioli, che conduce alla villa vera e propria, circondata su tre lati da un'ampia terrazza panoramica tenuta a prato, punteggiata da qualche pino e circondata da un basso muretto continuo. \nLa villa ha una forma a \"L\" e si sviluppa su due piani pi\u00f9 mezzanino, con una torre che si innalza in angolo all'intersezione dei bracci. \nL'esterno dell'edificio presenta una serie di finestre rettangolari chiuse da inferriate, con davanzali e architravi rette da mensole in pietra a foglia d'acanto. Il portale d'ingresso, con stemma Vespucci, \u00e8 preceduto da una doppia scalinata con balaustra in pietra serena."}
{"id": "2644590", "revid": "729019", "url": "https://it.wikipedia.org/wiki?curid=2644590", "title": "Gorg (metropolitana di Barcellona)", "text": "Gorg \u00e8 una stazione della linea 2 della metropolitana di Barcellona e della linea T5 del Trambes\u00f2s, situata a Badalona, di cui costituisce capolinea.\nLa stazione della metropolitana fu inaugurata nel 1985 assieme all'espansione della L4 fino alla stazione di La Pau. Nel 2002 la stazione pass\u00f2 a far parte della L2.\nL'8 settembre 2007 fu inaugurata la stazione del Tram per la linea T5 e tra il 15 giugno 2008 e il 2012 fu usata anche per la linea T6.\nIl 18 aprile 2010 \u00e8 avvenuta l'inaugurazione della stazione della nuova Linea 10."}
{"id": "2644591", "revid": "1974457", "url": "https://it.wikipedia.org/wiki?curid=2644591", "title": "Principio di reciprocit\u00e0 (elettromagnetismo)", "text": "Il principio di reciprocit\u00e0 nelle antenne, \u00e8 una conseguenza delle equazioni di Maxwell ed \u00e8 usato per dimostrare che esiste una relazione di tipo generale tra i parametri che caratterizzano il comportamento direzionale dell'antenna in trasmissione (TX) ed in ricezione (RX).\nSi ha che:\ndove"}
{"id": "2644592", "revid": "408657", "url": "https://it.wikipedia.org/wiki?curid=2644592", "title": "Deduttivo", "text": ""}
{"id": "2644593", "revid": "287204", "url": "https://it.wikipedia.org/wiki?curid=2644593", "title": "Architettura software", "text": ""}
{"id": "2644594", "revid": "287204", "url": "https://it.wikipedia.org/wiki?curid=2644594", "title": "Architettura hardware", "text": ""}
{"id": "2644598", "revid": "211664", "url": "https://it.wikipedia.org/wiki?curid=2644598", "title": "Arfa", "text": ""}
{"id": "2644601", "revid": "729019", "url": "https://it.wikipedia.org/wiki?curid=2644601", "title": "Pedro Sporleder", "text": "Biografia.\nL'intera carriera di Pedro Sporleder \u00e8 legata al Curupayt\u00ed, club in cui milit\u00f2 fino al 2007.\nIn Nazionale argentina Sporleder esord\u00ec durante un \"tour\" di fine anno del 1990, a Lansdowne Road contro l'; nel corso dello stesso \"tour\" scese in campo anche a Twickenham contro l' e a Murrayfield contro la .\nIl suo quarto e quinto incontro internazionale furono altres\u00ec due \"test match\" contro la a Buenos Aires nel luglio 1991, e poche settimane dopo, contro il , Sporleder vinse il primo dei suoi sette campionati Sudamericani; a seguire fu convocato per la in Inghilterra, la prima delle quattro cui prese parte.\nPresente anche in Sudafrica per la , rischi\u00f2 di saltare l'edizione 1999 per motivi disciplinari: il 1\u00ba agosto precedente, infatti, durante un incontro con lo Champagnat, nel campionato provinciale dell'URBA, lui e il suo compagno di squadra Mario Ledesma si resero responsabili di offese all'arbitro, cosa che cost\u00f2 ai due rispettivamente 16 e 24 settimane di squalifica, che avrebbero significato anche inibizione dall'attivit\u00e0 internazionale; dal momento che la sospensione dall'attivit\u00e0 sarebbe durata ben oltre il termine della , ci si adoper\u00f2 a livello politico e federale per evitare ai due rugbisti quantomeno il bando internazionale, e della vicenda si occup\u00f2 anche l'allora presidente argentino Carlos Menem il quale chiese all'URBA se i regolamenti permettessero di ridurre o differire la squalifica inflitta loro.\nInfine si giunse a una soluzione di compromesso: a seguito della presentazione di una lettera di scuse da parte di Sporleder e Ledesma per il comportamento da essi tenuto nei confronti del direttore di gara, la federazione provinciale di Buenos Aires e quella nazionale giunsero a un accordo: quest'ultima decise che la squalifica inflitta dalla prima rimaneva valida, ma sarebbe stata sospesa a partire dal 26 settembre 1999, ultima giornata del campionato provinciale di Buenos Aires, e il residuo sarebbe stato scontato a partire dall'inizio della stagione successiva, s\u00ec da rendere disponibili i due giocatori per la federazione nazionale che cos\u00ec poterono essere convocati per la Coppa; in tale edizione della competizione, comunque, Sporleder fu schierato solo in una delle cinque partite in cui l' fu impegnata.\nL'ultima apparizione internazionale di Sporleder fu nell'ottobre 2003 a Sydney contro la , nel corso della , la sua quarta consecutiva; furono 78 le presenze con i \"Pumas\", di cui 77 \"test match\" e un'esibizione contro una selezione del Resto del Mondo a Buenos Aires; \u00e8 terzo in tale classifica tra i giocatori argentini dopo Lisandro Arbizu (87) e Rolando Mart\u00edn (86).\nAl suo attivo anche la presenza nel prestigioso club britannico a inviti dei Barbarians.\nSporleder ha svolto attivit\u00e0 rugbistica solo a livello dilettantistico: di professione \u00e8 stato dapprima dirigente nel ramo assicurativo, poi nel \"private banking\"; ha lavorato anche nel ramo immobiliare e turistico e, pi\u00f9 recentemente, si \u00e8 dedicato a quello alimentare e della ristorazione: \u00e8 infatti vicepresidente del gruppo Bechamel Catering; \u00e8 attivo anche nel sociale, da vice-tesoriere di un'associazione argentina di sostegno ai malati affetti da miastenia.\nDal 2008 Sporleder \u00e8 coinvolto, insieme ad altre personalit\u00e0 del mondo sportivo e non, in un'indagine penale e tributaria da parte della magistratura federale argentina: secondo i giudici, infatti, egli sarebbe uno dei diversi soggetti che tra il 2004 e il 2007 avrebbero acquistato una o pi\u00f9 autovetture da personale vario di ambasciate straniere, che grazie al proprio passaporto diplomatico avrebbe importato veicoli nel Paese (sotto forma di dotazioni di servizio) aggirando le norme fiscali e sulla prima immatricolazione; altri sportivi famosi coinvolti nell'indagine sono i calciatori Aldo Duscher e Juan Sebasti\u00e1n Ver\u00f3n, e l'indagine \u00e8 tesa a scoprire l'eventuale esistenza di una rete di vendita clandestina; gli inquirenti comunque hanno preso in considerazione la circostanza che gli acquisti suddetti possano essere stati fatti in buona fede."}
{"id": "2644607", "revid": "400694", "url": "https://it.wikipedia.org/wiki?curid=2644607", "title": "Codice Bruce", "text": "Il Codice Bruce o Codex Brucianus \u00e8 un codice manoscritto papiraceo conservato al British Museum e contenente alcuni testi gnostici in lingua copta.\nDescrizione.\nIl codice prende il nome da James Bruce, che lo acquist\u00f2 nel 1796 a Tebe, in alto Egitto, e fu acquistato nel 1842 dal British Museum. \u00c8 conservato dal 1848 alla Biblioteca Bodleiana (manoscritto \"Bruce 96\"). \u00c8 composto da sessantacinque fogli di papiro, molti dei quali danneggiati, ottenuti piegando il papiro in quattro e rilegandolo. Il carattere \u00e8 un onciale vergato in modo chiaro.\nContiene i due \"Libri di Jeu\" e tre frammenti: un testo senza titolo, un inno anch'esso anonimo e il testo \"Passaggio dell'anima attraverso gli arconti di centro\"."}
{"id": "2644609", "revid": "767487", "url": "https://it.wikipedia.org/wiki?curid=2644609", "title": "Louis de Sacy", "text": "A partire dal 1701 fu il terzo a occupare il seggio numero 2 dell'Acad\u00e9mie fran\u00e7aise."}
{"id": "2644611", "revid": "767487", "url": "https://it.wikipedia.org/wiki?curid=2644611", "title": "San Bernardo del Viento", "text": "San Bernardo del Viento \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Antonio de La Torre y Miranda nel 1776, mentre l'istituzione del comune \u00e8 del 1931."}
{"id": "2644613", "revid": "112120139", "url": "https://it.wikipedia.org/wiki?curid=2644613", "title": "Andreas Deja", "text": "\u00c8 stato supervisore all'animazione di personaggi come Roger Rabbit in \"Chi ha incastrato Roger Rabbit\", Gaston ne \"La bella e la bestia\", Scar ne \"Il re leone\" ed Ercole in \"Hercules\". Nel 2006 ha ricevuto il Winsor McCay Award.\nBiografia.\nDeja si trasfer\u00ec con la famiglia a Dinslaken nel 1958. A undici anni vide il Classico Disney \"Il libro della giungla\", e decise di diventare un animatore. Dopo essersi diplomato al Theodor-Heuss Gymnasium, studi\u00f2 graphic design presso la Folkwang Universit\u00e4t di Essen.\nFu assunto dalla Walt Disney Productions nel 1980 dopo una corrispondenza con Eric Larson. Il primo film a cui lavor\u00f2 fu \"Taron e la pentola magica\", e a quel tempo divideva un cubicolo con Tim Burton.\nNel corso della sua carriera presso la Disney, Deja \u00e8 stato il supervisore all'animazione di numerosi personaggi celebri, sia buoni che cattivi. Tra gli altri si ricordano Roger Rabbit in \"Chi ha incastrato Roger Rabbit\", Re Tritone ne \"La sirenetta\", Gaston ne \"La bella e la bestia\", Scar ne \"Il re leone\", Ercole in \"Hercules\", Lilo Pelekai in \"Lilo &amp; Stitch\" e la regina Narissa in \"Come d'incanto\". Tra il 1990 e il 1999 \u00e8 stato inoltre il responsabile dell'animazione di Topolino nelle produzioni dello studio.\nAgli Annie Awards del 2006 fu insignito del Winsor McCay Award per il suo contributo all'arte dell'animazione. Nel 2011, dopo aver lavorato al film \"Winnie the Pooh - Nuove avventure nel Bosco dei 100 Acri\" come supervisore all'animazione di Tigro, ha lasciato la Disney e ha fondato il blog Deja View dove mostra la sua collezione di lavori degli animatori Disney che l'hanno preceduto. Nel 2015 ha ricevuto il premio Disney Legends, mentre nel 2016 ha pubblicato un libro sui Nine Old Men. Attualmente sta lavorando alla featurette \"Mushka\"."}
{"id": "2644616", "revid": "486946", "url": "https://it.wikipedia.org/wiki?curid=2644616", "title": "Nitrea", "text": ""}
{"id": "2644621", "revid": "339392", "url": "https://it.wikipedia.org/wiki?curid=2644621", "title": "Occidentale (provincia)", "text": ""}
{"id": "2644623", "revid": "1429175", "url": "https://it.wikipedia.org/wiki?curid=2644623", "title": "Percalle", "text": "Il percalle \u00e8 un tipo di tessuto ad armatura tela, di medio peso, molto fine e compatto, di mano liscia. Realizzato con filati molto sottili di cotone pettinato o di poliestere, a volte in mischia tra loro; deve la caratteristica di finezza e compattezza all'alto numero di fili per centimetro (riduzione tra 70 e 80). Viene utilizzato per la confezione di abbigliamento e biancheria femminile come camicette e sottovesti, ma principalmente per lenzuola e biancheria da letto."}
{"id": "2644624", "revid": "767487", "url": "https://it.wikipedia.org/wiki?curid=2644624", "title": "San Carlos (C\u00f3rdoba)", "text": "San Carlos \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Juan de Torrezal Dias Pimienta nel 1751, mentre l'istituzione del comune \u00e8 del 1923."}
{"id": "2644630", "revid": "767487", "url": "https://it.wikipedia.org/wiki?curid=2644630", "title": "Angelo Bellavia", "text": "Biografia.\nNato in Eritrea, ma agrigentino d'adozione. Era genero del politico socialista Filippo Lentini. Al termine della carriera di calciatore, soffr\u00ec di crisi depressive che lo portarono a un primo tentativo di suicidio nell'agosto 1989 e a un secondo fatale il 17 gennaio 1991. Gli investigatori smentirono subito versioni differenti sulle cause della morte. Gli venne intitolato un campo sportivo ad Agrigento per l'attivit\u00e0 giovanile.\nCarriera.\nConta 6 presenze in Serie A con la maglia del . L'esordio in massima serie risale alla trasferta sul campo del Cagliari del 5 aprile 1970: Bellavia subentr\u00f2 a Giovanni Ferretti al 63', quando la squadra sarda aveva gi\u00e0 acquisito il vantaggio per 2-0 che avrebbe mantenuto per il resto della partita. Bellavia si trov\u00f2 a sostituire il portiere titolare anche nella gara successiva, mentre gioc\u00f2 dall'inizio le 2 seguenti, le ultime del campionato 1969-1970, chiuso dai rosanero con la retrocessione.\nRitenuto un portiere di talento e di \"grandi doti potenziali\", fu scritto dal Corriere dello Sport che nell'estate del 1971 era possibile un suo passaggio alla o alla Juventus. Le altre 2 apparizioni in Serie A, entrambe dal 1', si registrarono nella quartultima e terzultima giornata del torneo 1972-1973, e coincisero con altrettante sconfitte, contro Atalanta ed , da parte della squadra siciliana, che sub\u00ec una nuova retrocessione fra i cadetti.\nNel 1976 passa al , con cui colleziona 102 presenze in tre stagioni. Nell'ultima ottiene la promozione in serie C1 e solo una settimana dopo vince la Coppa Italia Semiprofessionisti, la prima per una squadra siciliana. Nel 1980-1981 con l' vince il campionato di serie D e si ripete due anni dopo con il Canicatt\u00ec."}
{"id": "2644633", "revid": "599013", "url": "https://it.wikipedia.org/wiki?curid=2644633", "title": "San Pelayo", "text": ""}
{"id": "2644636", "revid": "1305772", "url": "https://it.wikipedia.org/wiki?curid=2644636", "title": "Brothers", "text": ""}
{"id": "2644637", "revid": "76069", "url": "https://it.wikipedia.org/wiki?curid=2644637", "title": "Isabel (provincia)", "text": ""}
{"id": "2644638", "revid": "76069", "url": "https://it.wikipedia.org/wiki?curid=2644638", "title": "Choiseul (provincia)", "text": ""}
{"id": "2644641", "revid": "599013", "url": "https://it.wikipedia.org/wiki?curid=2644641", "title": "Chiesa di Santa Maria Assunta (Sant'Eusanio del Sangro)", "text": "La chiesa di Santa Maria Assunta si trova a Sant'Eusanio del Sangro, in provincia di Chieti, nella centrale piazza Cesare De Titta.\nStoria.\nLa chiesa venne edificata agli inizi del XX secolo, su progetto dell'ingegnere lancianese Nicola Villani, con il supporto della partecipazione popolare nella costruzione.\nSul sito dove venne realizzato il luogo di culto preesisteva la cappella Finamore, collegata all'antico municipio e orientata di traverso rispetto all'odierna chiesa. La vecchia chiesa \u00e8 ancora riconoscibile nella piazza, risalirebbe al XVII secolo, quando come ricorda Corrado Marciani, era di propriet\u00e0 dei Filippini, da cui il culto in paese per San Filippo Neri. Presso la facciata della vecchia chiesa insiste la lapide ai Caduti della Grande guerra. \nLa facciata, la prima parte ad essere edificata, \u00e8 opera degli scultori Nicola De Virgiliis e Giuseppe di Pennapiedimonte.\nI lavori si protrassero fino alla fine degli anni Quaranta dello scorso secolo, quando vennero terminate l'abside e la torre campanaria.\nDescrizione.\nLa facciata \u00e8 rivestita con lastre di pietra bianca, tipiche dell'architettura neogotica ed \u00e8 suddivisa orizzontalmente su due livelli, verticalmente su tre.\nIl livello inferiore \u00e8 suddiviso in tre sezioni da quattro pilastri esagonali a trequarti. Nel settore centrale vi \u00e8 il portale a sesto acuto, con una notevole strombatura. Nei settori laterali vi sono invece delle bifore che riportano i lineamenti del portale. A suddividere i due livelli vi \u00e8 una cornice marcapiano arricchita con arcatelle cieche, ognuna delle quali sottende una decorazione trilobata. Un motivo simile ad arcatelle \u00e8 riportato anche lungo i muri perimetrali e l'abside.\nI pilastri del livello inferiore proseguono nel settore superiore, scanalati su ogni lato, dando l'effetto del pilastro polilobato e concludendo con una piccola copertura a piramide. Nel settore centrale vi \u00e8 un rosone strombato, mentre in quelli laterali vi \u00e8 una coppia di bifore, simili e in corrispondenza di quella del livello sottostante. Il cornicione che conclude il livello superiore \u00e8 ornato da arcatelle cieche e presenta un profilo ondulato, che nella parte centrale ha forma di una cuspide inflessa, sopra il quale \u00e8 situata la torre campanaria con orologio a gradoni.\nNei muri laterali vi sono delle semplici finestre a vetrata, da cui filtra la luce per l'interno dell'edificio. Nella parte bassa delle campate vi sono nicchie a sesto acuto e volte a crociera costolonate, sorrette da pilastri polilobati. Gli elementi aggettanti che arricchiscono l'interno e il profilo liscio delle murature sono in forte contrasto cromatico, a causa di una recente tinteggiatura."}
{"id": "2644647", "revid": "916580", "url": "https://it.wikipedia.org/wiki?curid=2644647", "title": "J\u00e4ger (cognome)", "text": "J\u00e4ger (varianti: Jaeger, J\u00e6ger) \u00e8 un cognome di origine tedesca (significato letterale: \"cacciatore\") che pu\u00f2 riferirsi a:"}
{"id": "2644648", "revid": "1543377", "url": "https://it.wikipedia.org/wiki?curid=2644648", "title": "San Pelayo (Colombia)", "text": "San Pelayo \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Antonio De la Torre y Miranda nel 1772, mentre l'istituzione del comune \u00e8 del 1923."}
{"id": "2644651", "revid": "287204", "url": "https://it.wikipedia.org/wiki?curid=2644651", "title": "Partecipanti alla Vuelta a Espa\u00f1a 2008", "text": "Elenco dei partecipanti alla Vuelta a Espa\u00f1a 2008.\nAlla competizione presero parte 19 squadre. Ognuna di esse era composta da 9 corridori, per un totale di 171 ciclisti.\nCiclisti per nazione.\nLe nazionalit\u00e0 rappresentate nella manifestazione sono 23; in tabella il numero dei ciclisti suddivisi per la propria nazione di appartenenza:"}
{"id": "2644653", "revid": "1048993", "url": "https://it.wikipedia.org/wiki?curid=2644653", "title": "J\u016br\u014dta Kosugi", "text": " A causa della sua voce profonda, spesso interpreta personaggi forti ed imponenti."}
{"id": "2644660", "revid": "1271241", "url": "https://it.wikipedia.org/wiki?curid=2644660", "title": "Porsche 961", "text": "La Porsche 961 \u00e8 la versione da competizione su pista della Porsche 959. Venne progettata nel 1986 e gareggi\u00f2 quell'anno debuttando alla 24 Ore di Le Mans.\nContesto.\nIl progetto della Porsche 961 trae le sue origini dal prototipo denominato \"Gruppe B\", presentato dalla Porsche nel 1983 poi denominato Porsche 959, una vettura pensata inizialmente per competere nei rally, prodotta in oltre 200 esemplari stradali, per ottenere l'omologazione FIA. \nDopo aver vinto con la 959 il raid Parigi-Dakar nel 1986, la casa automobilistica tedesca decise di dimostrare la validit\u00e0 del progetto iscrivendone una versione, opportunamente rivista, anche alla 24 Ore di Le Mans. Per tentare l'impresa Helmut Bott, a capo del progetto, opt\u00f2 per un'omologazione della 961 (sigla di progetto) nella classe sperimentale IMSA-GTX, relativamente permissiva.\nIn oltre, l'iscrizione in tale categoria, permise alla Porsche di mantenere la trazione integrale, particolarmente evoluta, propria della 959 stradale, da cui la 961 derivava. Pertanto, tale vettura fu la prima dotata di trazione integrale a cui fu permesso di partecipare alla 24 Ore di Le Mans.\nRealizzata in tempi piuttosto brevi, la prima versione della vettura fu iscritta alla 24 Ore di Le Mans del 1986 in un'atipica livrea bianca, con le sole scritte degli sponsor Dunlop e Shell, oltre alle decalcomanie Porsche. \nNon era stato possibile reperire altri marchi disposti a comparire sulla carrozzeria della 961 nel volgere di cos\u00ec poco tempo.\nA Le Mans, essendo la Porsche 961 omologata in classe IMSA-GTX, nulla avrebbe potuto contro le pi\u00f9 esasperate e veloci vetture Gruppo C.\nTuttavia, nel corso della prima apparizione pubblica della 961, risalente ai test ufficiali in vista della 24 Ore di Le Mans tenutisi nel maggio 1986, nelle prove ottenne tempi addirittura migliori di diverse Gruppo C, segnando il 10\u00ba tempo assoluto.\nTecnica.\nL'omologazione in classe IMSA-GTX, ovvero una classe sperimentale, permise alla Porsche di poter impiegare una serie di accorgimenti tecnici tali da rendere la 961 una delle vetture tecnicamente pi\u00f9 interessanti sullo schieramento di partenza a Le Mans.\nRisultati sportivi.\nIl debutto in gara avviene alla 24 Ore di Le Mans 1986, in qualifica ottiene il 26\u00ba tempo, ma in gara la sua regolarit\u00e0 gli permise di terminare la corsa in settima posizione assoluta (prima di classe IMSA GTX), dietro a sport prototipi del calibro di Porsche 956 e 962.\nLa Porsche sperando di vendere degli esemplari di questa vettura iscrisse una 961 alla 3 Ore di Daytona, corsa di fine stagione del campionato IMSA, ma correndo sulle curve paraboliche del circuito i suoi pneumatici si danneggiavano compromettendone le prestazioni, tanto che concluse la gara al 24\u00ba posto. A causa del suo prezzo relativamente elevato, Porsche non riusc\u00ec a vendere nemmeno un esemplare.\nLa 961 ricompare alla 24 Ore di Le Mans 1987, ma un incidente dopo 17 ore di gara, dovuto ad un errore di cambiata con conseguente grippaggio del motore, pone fine alla carriera agonistica di questa vettura."}
{"id": "2644661", "revid": "767487", "url": "https://it.wikipedia.org/wiki?curid=2644661", "title": "Tierralta", "text": "Tierralta \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Santiago Canabal e Enrique Mart\u00ednez Zurita nel 1909, mentre l'istituzione del comune \u00e8 del 1931."}
{"id": "2644662", "revid": "422900", "url": "https://it.wikipedia.org/wiki?curid=2644662", "title": "Jurouta Kosugi", "text": ""}
{"id": "2644663", "revid": "422900", "url": "https://it.wikipedia.org/wiki?curid=2644663", "title": "Kosugi Juurouta", "text": ""}
{"id": "2644666", "revid": "287204", "url": "https://it.wikipedia.org/wiki?curid=2644666", "title": "Jurota Kosugi", "text": ""}
{"id": "2644667", "revid": "422900", "url": "https://it.wikipedia.org/wiki?curid=2644667", "title": "Kosugi Jurotai", "text": ""}
{"id": "2644668", "revid": "422900", "url": "https://it.wikipedia.org/wiki?curid=2644668", "title": "Juurouta Kosugi", "text": ""}
{"id": "2644670", "revid": "1305772", "url": "https://it.wikipedia.org/wiki?curid=2644670", "title": "Indicazione", "text": ""}
{"id": "2644679", "revid": "1543377", "url": "https://it.wikipedia.org/wiki?curid=2644679", "title": "Valencia (Colombia)", "text": "Valencia \u00e8 un comune della Colombia facente parte del dipartimento di C\u00f3rdoba.\nIl centro abitato venne fondato da Catalino Gulfo, Ambrosio Ibarra, Leovigildo Caro, Daniel Berrio e Juan Felipe Hernandes nel 1917, mentre l'istituzione del comune \u00e8 del 1931."}
{"id": "2644680", "revid": "767487", "url": "https://it.wikipedia.org/wiki?curid=2644680", "title": "D\u00e1vid Mohl", "text": ""}
{"id": "2644684", "revid": "768068", "url": "https://it.wikipedia.org/wiki?curid=2644684", "title": "Iside (regina)", "text": "&lt;-st-t:H8-B7-&gt;\n\"Iset\" (Iside)\nBiografia.\nLa regina Iside fu madre del faraone Thutmose III, uno dei pi\u00f9 importanti della storia egizia, unico figlio di Thutmose II. Il nome della regina compare, debitamente onorato, su una statua a Karnak risalente a Thutmose III e sulle bende della mummia del medesimo sovrano, morto l'11 maggio 1425 a.C. Nonostante in queste tarde testimonianze ella sia chiamata \"Grande Sposa Reale\", tale alto titolo appartenne, durante il regno di Thutmose II, ad Hatshepsut: la regina Iside ne fu insignita solo quando suo figlio divenne faraone. Ci\u00f2 avvenne tardivamente: Thutmose II mor\u00ec nel 1479 a.C. e da allora la influentissima Hatshepsut divenne reggente per il nipote/figliastro Thutmose III, allora bambino. Hatshepsut regn\u00f2 a pieno diritto come faraone (unico caso nella storia egizia), relegando Thutmose III al ruolo di co-reggente, fino al 1458 a.C., quando mor\u00ec. Allora la regina Iside pot\u00e9 fregiarsi del titolo di \"Madre del dio\"; non \u00e8 chiaro invece se Iside venisse appellata \"Grande Sposa Reale\" (di Thutmose II) gi\u00e0 quando Thutmose III era co-reggente.\nThutmose III fece rappresentare la propria madre in pi\u00f9 punti della propria tomba (la KV34) nella Valle dei Re: su un pilastro, il re compare con varie donne della casa reale. La regina madre Iside \u00e8 in una posizione di grande onore, da sola alle spalle dell'augusto figlio mentre questi guida una barca sacra. Nel registro inferiore, si vede Thutmose III che viene simbolicamente allattato da un albero sacro con la sembianze della madre (alle sue spalle, le consorti Satiah e Merira-Hatshepsut, Nebtu e la principessa reale Nefertari."}
{"id": "2644685", "revid": "188402", "url": "https://it.wikipedia.org/wiki?curid=2644685", "title": "Serantini", "text": ""}
{"id": "2644687", "revid": "599013", "url": "https://it.wikipedia.org/wiki?curid=2644687", "title": "Ricaurte", "text": ""}
{"id": "2644688", "revid": "1494169", "url": "https://it.wikipedia.org/wiki?curid=2644688", "title": "Alb\u00e1n", "text": ""}
{"id": "2644689", "revid": "108616648", "url": "https://it.wikipedia.org/wiki?curid=2644689", "title": "London Jazz Festival", "text": "Il London Jazz Festival in associazione con BBC Radio 3 \u00e8 una manifestazione musicale dedicata alla musica Jazz che si tiene a Londra ogni mese di novembre.\nStoria.\nNegli anni settanta viene aggiunta al gi\u00e0 esistente Camden Festival di Londra una settimana dedicata al Jazz.\nPresto denominata 'Camden Jazz Weeks' la manifestazione si espande sempre di pi\u00f9 ed i concerti cominciano a tenersi anche in altre sedi quali Roundhouse, Shaw Theatre, Logan Hall, Bloomsbury Theatre e London Forum.\nNei primi anni novanta, nonostante la scomparsa del Camden Festival, il distretto londinese continua ad organizzare la settimana del Jazz, ma \u00e8 solamente con l'avvento a livello organizzativo del London Arts Board che il festival si espande in tutta la citt\u00e0 di Londra.\nAttualmente le locazioni del festival sono numerose ed includono grosse sale da concerto come il Barbican Centre a la Royal Festival Hall cos\u00ec come piccoli Jazz Club quali il Ronnie Scott's ed il Vortex Jazz Club"}
{"id": "2644690", "revid": "1993636", "url": "https://it.wikipedia.org/wiki?curid=2644690", "title": "T\u00fcrk Dil Kurumu", "text": "Il T\u00fcrk Dil Kurumu o Organizzazione linguistica turca, \u00e8 un'organizzazione governativa della Turchia. Essa si occupa di regolare, sviluppare e studiare la lingua turca.\nStoria.\nL'Organizzazione linguistica turca venne fondata il 12 luglio 1932 da Mustafa Kemal Atat\u00fcrk, il fondatore della repubblica, con il nome di \"T\u00fcrk Dili Tetkik Cemiyeti\".\nFra gli altri fondatori figurano Samih R\u0131fat, Ru\u015fen E\u015fref, Cel\u00e2l Sahir e Yakup Kadri, tutti professori di letteratura o deputati del governo turco. Il primo presidente dell'organizzazione fu Samih R\u0131fat. Il compito dell'allora \"T\u00fcrk Dili Tetkik Cemiyeti\" era quello di \"Dimostrare la bellezza e l'importanza della lingua turca, di aumentare il valore letterario di quest'ultima\".\nAll'epoca Atat\u00fcrk studi\u00f2 le ricerche turche e straniere sulla lingua turca, oltretutto orient\u00f2 gli intellettuali dell'epoca a fare ulteriori studi su di essa. L'organizzazione si occup\u00f2 fino al 1935 di eliminare e sostituire le parole con radici straniere, al fine di migliorare la lingua turca.\nAtat\u00fcrk, poco prima di morire, espresse la volont\u00e0 di lasciare tutto il suo bene al T\u00fcrk Dil Kurumu e a un'altra organizzazione che si occupava di ricercare la storia turca.\nPremi.\nL'Organizzazione linguistica turca si occupa ogni 26 settembre di assegnare alcuni premi, in diversi campi. L'assegnazione di questi premi avviene durante la festa della letteratura.\nQui sotto l'elenco di alcuni premi assegnati:"}
{"id": "2644698", "revid": "297059", "url": "https://it.wikipedia.org/wiki?curid=2644698", "title": "Vail, Colorado", "text": ""}
{"id": "2644700", "revid": "1498232", "url": "https://it.wikipedia.org/wiki?curid=2644700", "title": "Liburna (traghetto)", "text": "La nave Liburna (che richiama nel nome l'antica \"liburna\" romana, spesso impiegata per trasporti o comunicazioni veloci e probabilmente all'origine del toponimo Livorno) \u00e8 un traghetto appartenente alla compagnia di navigazione regionale toscana Toremar utilizzato per i collegamenti fra l'isola di Capraia e Livorno.\nStoria operativa.\nVarata nel maggio 1988 alla Fincantieri di Livorno e consegnata alla compagnia nel dicembre dello stesso anno, la nave \u00e8 entrata in servizio sulla linea Livorno-Gorgona-Capraia nel gennaio del 1989 con una capacit\u00e0 di 554 passeggeri e 78 autovetture. \u00c8 rimasta costantemente su questa linea, con l'eccezione di alcuni brevi periodi, nell'ottobre 2006 e nella primavera del 2009, in cui ha sostituito due traghetti della Saremar in manutenzione: prima la Isola di Caprera sulla tratta La Maddalena-Palau e poi l'Ichnusa sulla tratta Santa Teresa Gallura-Bonifacio. Nel 2012, dopo l'acquisizione della compagnia Toremar da parte di Moby Lines, \u00e8 stata soppressa la fermata a Gorgona e dunque da quell'anno la nave collega Livorno soltanto a Capraia senza pi\u00f9 effettuare lo scalo a Gorgona.\nIncidenti.\nIl 24 agosto 2009, appena partita da Livorno, la nave \u00e8 stata colpita da un incendio di lieve entit\u00e0 nella sala macchine; non ci sono state vittime n\u00e9 feriti, ma il traghetto \u00e8 stato costretto a rientrare in porto. Riparati i danni, il \"Liburna\" ha ripreso il servizio la sera stessa.\nIl 1\u00ba ottobre 2009, nonostante fosse gi\u00e0 stato fermo in bacino per una riparazione e fosse rientrato in servizio solo quattro giorni prima, il traghetto \"Liburna\" non \u00e8 potuto ripartire dal porto di Livorno per un'avaria all'asse dell'elica, lasciando di fatto isolata Capraia e bloccandovi turisti, residenti e pendolari."}
{"id": "2644701", "revid": "4175", "url": "https://it.wikipedia.org/wiki?curid=2644701", "title": "Burbank, California", "text": ""}
{"id": "2644702", "revid": "228587", "url": "https://it.wikipedia.org/wiki?curid=2644702", "title": "Kurt Zaro", "text": ""}
{"id": "2644709", "revid": "729019", "url": "https://it.wikipedia.org/wiki?curid=2644709", "title": "Aeroporto Internazionale di Birmingham-Shuttlesworth", "text": "L'Aeroporto Internazionale di Birmingham-Shuttlesworth \u00e8 un aeroporto situato a 8\u00a0km a nord est di Birmingham in Alabama, negli Stati Uniti d'America."}
{"id": "2644710", "revid": "339392", "url": "https://it.wikipedia.org/wiki?curid=2644710", "title": "Birmingham International Airport (Alabama)", "text": ""}
{"id": "2644712", "revid": "1543377", "url": "https://it.wikipedia.org/wiki?curid=2644712", "title": "E bukura e dheut", "text": "E Bukura e Dheut, ovvero la Bella della Terra \u00e8 una ninfa presente nella mitologia albanese. Le sue sorelle sono E Bukura e Detit (\"La bella del mare\") e E Bukura e Qiellit (\"La bella del cielo\"). Essa possiede alcuni attributi della Persefone greca (il regno infero, le creature mostruose che difendono il suo palazzo, affini a Cerbero e all'Idra), ma se ne distanzia molto per altre caratteristiche assenti nel mito antico, e per le diverse origini.\nEssa \u00e8, come lascia intuire il nome, la bellezza personificata, ed \u00e8 rappresentata con una lunga chioma bionda; talvolta \u00e8 tuttavia raffigurata nera di pelle, forse per motivi simbolici legati alla sua dimora; si tratta di uno spirito buono o (pi\u00f9 spesso) malvagio, dotato di poteri magici dervivanti dalla propria veste, che vive in un palazzo nelle profondit\u00e0 infere della terra (cfr. l'Ade dei Greci), difeso da un cane a tre teste o dalla kulshetra, un drago dotato di sette teste. In molte favole vengono narrati i tentativi di diversi eroi di impadronirsi di una ciocca dei suoi capelli, spesso con risultati inutili, o anche tragici. L'eroe che riesce nell'impresa dovr\u00e0 poi scampare alle astute manovre con cui lei tenter\u00e0 di recuperare il maltolto ma, se l'eroe riuscir\u00e0 a compiere tutte le fatiche richiestegli, la Bella diventer\u00e0 la sua sposa fedele.\nL'espressione viene usata anche con valore antonomastico nel folclore albanese per indicare una donna di bellezza straordinaria, e ancora oggi questo uso sopravvive come comune vezzeggiativo."}
{"id": "2644713", "revid": "729019", "url": "https://it.wikipedia.org/wiki?curid=2644713", "title": "Aeroporto Internazionale di Huntsville-Carl T. Jones", "text": "L'aeroporto internazionale di Huntsville \u00e8 un aeroporto situato a 14\u00a0km a sud ovest dal centro di Huntsville in Alabama, negli Stati Uniti d'America."}
{"id": "2644715", "revid": "599013", "url": "https://it.wikipedia.org/wiki?curid=2644715", "title": "Dino Zarlatti", "text": ""}
{"id": "2644719", "revid": "339392", "url": "https://it.wikipedia.org/wiki?curid=2644719", "title": "Huntsville International Airport", "text": ""}
{"id": "2644722", "revid": "775372", "url": "https://it.wikipedia.org/wiki?curid=2644722", "title": "Associazione italiana educatori dei sordi", "text": "L'Associazione italiana educatori dei sordi (AIES), trae origine dalle numerose iniziative in favore dei sordi sorte in Italia fra la fine le 1700 e la prima met\u00e0 del 1800.\nStoria.\nLa storia inizia nello Stato Pontificio, a Roma, nel 1784 ad opera del Padre Tommaso Silvestri; prosegue con varie altre iniziative in pi\u00f9 parti d'Italia con insigni educatori e fondatori anche di congregazioni religiose, tra cui Ottavio Assarotti, Tommaso Pendola, Antonio Provolo, Gualandi, Fabriani, Annibale Maria Di Francia, Filippo Smaldone, Prinotti, Tarra, Gislandi, Pellegrini.\nConvegni storici.\nVerso il 1950 si avvert\u00ec la necessit\u00e0 di un coordinamento fra le varie iniziative e per questo nel 1954 si celebr\u00f2 a Siena il 1\u00ba Convegno promosso da un comitato, che nel 1980 si \u00e8 trasformato, con atto notarile di diritto privato, in \"Associazione italiana educatori dei sordi\", che opera ancora oggi. A seguito sono stati celebrati ulteriori 54 convegni, tutti documentati dai relativi atti.\nOggi l'AIES fa parte anche a livello nazionale della FIACES (Federazione italiana delle associazioni e dei centri educativi per sordi) e a livello europeo della FEAPDA (European Federation of Associations of Teachers of the Deaf)."}
{"id": "2644723", "revid": "228587", "url": "https://it.wikipedia.org/wiki?curid=2644723", "title": "IO.SYS", "text": "IO.SYS \u00e8 un importante file di sistema dei sistemi operativi MS-DOS e Windows 9x. Contiene le informazioni sui driver delle periferiche e il programma di inizializzazione di DOS.\nDurante la sequenza di avvio del PC, il primo settore del disco di boot (MBR) viene caricato in memoria ed eseguito. Se esso \u00e8 il settore di avvio DOS, allora vengono i primi tre settori di IO.SYS nella memoria e viene trasferito il controllo ad esso. IO.SYS, poi, esegue i seguenti passi:\nNella prima versione italiana di Windows 95 OSR2.5, questo file conteneva un grave bug: il file HIMEM.SYS, occupando 45 kilobyte di memoria base in pi\u00f9 del previsto, impediva che il file IO.SYS si eseguisse correttamente, bloccando l'avvio di alcuni programmi, e in alcuni casi dello stesso sistema operativo."}
{"id": "2644724", "revid": "2091899", "url": "https://it.wikipedia.org/wiki?curid=2644724", "title": "CONFIG.SYS", "text": "CONFIG.SYS \u00e8 il file di configurazione primario avvio dei sistemi operativi MS-DOS e OS/2.\n\u00c8 un file di testo che contiene le informazioni sulle periferiche installate oltre che istruzioni di configurazione e di installazione del sistema.\nUtilizzo.\nI comandi in questo file configurano il DOS per l'interazione con periferiche e applicazioni del sistema. Dopo l'elaborazione del file CONFIG.SYS, DOS carica ed esegue l'interprete da linea di comando specificato nella riga shell= del file CONFIG.SYS. La shell di comando, a sua volta \u00e8 responsabile per l'elaborazione del file AUTOEXEC.BAT.\nIl file CONFIG.SYS \u00e8 composto per la maggior parte da comandi name=value che definiscono alcuni parametri configurabili come allocazione di memoria, oppure caricano file in memoria.\nIn DOS, CONFIG.SYS \u00e8 situato nella cartella principale del disco dal quale il sistema operativo \u00e8 avviato.\nEntrambi i file CONFIG.SYS e AUTOEXEC.BAT possono essere trovati nella cartella principale di Windows 95 e Windows 98, poich\u00e9 entrambi questi sistemi operativi sono basati sul DOS. Tipicamente questi files sono lasciati vuoti, non essendo strettamente richiesti per l'avvio del sistema.\nWindows Me non analizza nemmeno il file CONFIG.SYS durante il processo di avvio , caricando invece queste impostazioni dal Registro di Windows "}
{"id": "2644725", "revid": "22475", "url": "https://it.wikipedia.org/wiki?curid=2644725", "title": "AUTOEXEC.BAT", "text": "AUTOEXEC.BAT \u00e8 un file di avvio del sistema operativo MS-DOS; \u00e8 un file batch collocato nella root directory della partizione logica attiva del disco fisso primario. Il suo nome pu\u00f2 essere tradotto come \"esecuzione automatica\". Le sue funzioni sono quelle di eseguire dei comandi all'avvio del sistema operativo.\nFunzioni.\nAUTOEXEC.BAT \u00e8 un file che viene utilizzato da tutte le versioni di MS-DOS, da Windows 95 e Windows 98. Le successive versioni di windows hanno anche i file SYSTEM.INI ed AUTOEXEC.BAT, ma solo per la retro-compatibilit\u00e0 con le applicazioni a 16 bit. Infatti, nella prima riga di essi c'\u00e8 scritto \"; for 16 bit-app support\".\nMS-DOS utilizza AUTOEXEC.BAT quando il sistema \u00e8 avviato dopo aver processato il file config.sys.\nAUTOEXEC.BAT \u00e8 usato dai sistemi operativi citati in precedenza per valorizzare le variabili di ambiente per tastiere, mouse, schede audio, stampanti e directory temporanee.\nAUTOEXEC.BAT \u00e8 anche usato per inizializzare strumenti di basso livello come lettori CD, motori degli antivirus e sistemi software di disk caching, come per esempio SMARTDRIVE.EXE\nEsempi.\nMS-DOS.\nNelle prime versioni di MS-DOS, codice_1 era estremamente semplice. I comandi date e time si rendevano necessari per i primi PC e XT che non disponevano di una batteria a tampone per il tempo di clock.\necho off\ncls\ndate\ntime\nver\nNelle versioni non US era necessario specificare che tipo di layout di tastiera doveva essere caricato, come ad esempio il \"KEYBIT\" per quella italiana. Con il passare del tempo le righe aumentarono, per permettere il caricamento dei numerosi dispositivi di terze parti presenti sul mercato. Qui sotto possiamo vedere un esempio di codice_1 nella DOS 5.x:\n@echo off\nprompt $P$G\nPATH=C:\\DOS;C:\\WINDOWS\nset TEMP=C:\\TEMP\nset BLASTER=A220 I7 D1 T2\nlh smartdrv.exe\nlh doskey\nlh mouse.com /Y\nwin\nQuesta configurazione imposta le variabili di ambiente pi\u00f9 comuni, carica il software di disk cache SmartDrive (riga 6), imposta le directory pi\u00f9 utilizzate nella default path, inizializza mouse, tastiera e scheda audio per poi avviare Windows nell'ultima riga."}
{"id": "2644729", "revid": "110157", "url": "https://it.wikipedia.org/wiki?curid=2644729", "title": "Agua de Dios", "text": "Agua de Dios \u00e8 un comune della Colombia facente parte del dipartimento di Cundinamarca.\nIl centro abitato venne fondato da un gruppo di 60 lebbrosi scacciati da Tocaima nel 1870, mentre l'istituzione del comune \u00e8 del 27 novembre 1881."}
{"id": "2644731", "revid": "21583", "url": "https://it.wikipedia.org/wiki?curid=2644731", "title": "Mutnofret", "text": "&lt;-#:X1-G15-nfr-f:r:t-&gt;\nMut nfr.t\n\"Mutnofret\" (\"Mut \u00e8 bella\")\nVita.\nSulla base dei suoi titoli di \"figlia del Re\" e \"sorella del Re\" \u00e8 possibile stabilire che fosse figlia di Ahmose e sorella di Amenofi I. Probabilmente ebbe altri figli da Thutmose I: Amenmose, Wadjmose e Ramose. La \"Grande Sposa Reale\" di Thutmose I, Ahmose, era quasi sicuramente sorella di Mutnofret.\nFu raffigurata nel tempio di Deir el-Bahri costruito da suo nipote Thutmosi III; una stele trovata nel Ramesseum reca una dedica da Thutmose II, ci\u00f2 suggerisce che Mutnofret fosse ancora viva durante il regno di suo figlio (ca. 1483 - 1480 a.C.)."}
{"id": "2644732", "revid": "466539", "url": "https://it.wikipedia.org/wiki?curid=2644732", "title": "Kent Johansson (hockeista su ghiaccio)", "text": "Carriera.\nGiocatore.\nClub.\nJohansson ha iniziato la sua carriera nel 1973 con Huddinge IK nella Division 1 del campionato svedese. Dal 1975, il club diventa uno dei top team della divisione e ogni anno partecipano al playoff per passare nell'Elitserien, per questo Johansson decide di restare e portare la squadra nella massima divisione rifiutando per molti anni le offerte di altri club. Nel 1982 lascia il neopromosso Hammarby IF in Elitserien ed a 26 anni firma con il Djurg\u00e5rdens IF; con il quale vince il campionato svedese nella stagione 1982-83. Nel 1983 decide di provare un'esperienza all'estero e firma con la squadra svizzera dell'HC Lugano con il quale disputa sei stagioni, vincendo tre volte Nationalliga A (1986, 1987 e 1988). Nel 1989 decide di tornare in Svezia e firma con il Djurg\u00e5rden, nello stesso anno vince il suo secondo titolo di campione di Svezia. L'anno seguente decide di tornare al suo club d'orinine il Huddinge dove resta per gli ultimi 4 anni della sua carriera da giocatore. durante questo periodo disputa i playoff di promozione nella massima serie svedese; nel 1993 vanno vicino alla promozione nell'Elitserien.\nNazionale.\nJohansson ha partecipato con la Nazionale svedese a due Campionati del Mondo nel 1983 e nel 1985.\nAllenatore.\nJohansson ha iniziato la sua carriera di allenatore nel 1994 con la squadra dell'Huddinge IK; passando da giocatore ad allenatore della squadra. Tra il 1995 e il 2002 ha allenato S\u00f6dert\u00e4lje SK, HC Bolzano, IK Nyk\u00f6pings Hockey NH90 e Djurg\u00e5rdens IK. Dopo queste esperienze viene ingaggiato dalla squadra di Elitserien del Timr\u00e5 IK Dove resta dal 2002 al 2007. Nella stagione 2007-08 firma con la HV71 deve resta fino al termine della stagione 2008-09. In questo periodo riesce a vincere il campionato svedese nella stagione 2007-08; riuscendo cos\u00ec a vincere il campionato sia da giocatore che da allenatore. All'inizio della stagione 2009-10 firma un contratto che lo lega alla Squadra svizzera dell'HC Lugano. Il contratto che lo lega al Lugano si interrompe per\u00f2 agli inizi di gennaio 2010 per mancanza di risultati e di gioco collettivo a detta della dirigenza bianconera."}
{"id": "2644734", "revid": "767487", "url": "https://it.wikipedia.org/wiki?curid=2644734", "title": "Abrego", "text": "Abrego \u00e8 un comune della Colombia facente parte del dipartimento di Norte de Santander.\nIl primo insediamento nell'area, chiamato \"Llano de los Orejones\", risale al 1530, mentre l'abitato attuale venne fondato nel 1810. La denominazione attuale venne assunta nel 1930."}
{"id": "2644736", "revid": "709565", "url": "https://it.wikipedia.org/wiki?curid=2644736", "title": "Pidite", "text": "Nella mitologia greca, Pidite \u00e8 un guerriero asiatico ricordato da Omero al libro VI dell\"Iliade\".\nIl mito.\nOrigini e morte.\nPidite proveniva da una localit\u00e0 minore della Troade, Percote, dominata da Asio, figlio di Irtaco e di Arisbe (la moglie ripudiata di Priamo). Faceva parte di un vasto contingente militare che Asio aveva schierato nella guerra di Troia a favore degli assediati. Nell'aperta mischia descritta da Omero nel libro VI dell\"Iliade\", Pidite venne ferito a morte da Odisseo con un colpo di lancia."}
{"id": "2644737", "revid": "292162", "url": "https://it.wikipedia.org/wiki?curid=2644737", "title": "Giovanni Domenico Freschi", "text": ""}
{"id": "2644738", "revid": "247933", "url": "https://it.wikipedia.org/wiki?curid=2644738", "title": "\u00c1brego", "text": ""}
{"id": "2644739", "revid": "2116798", "url": "https://it.wikipedia.org/wiki?curid=2644739", "title": "Premio Arte Laguna", "text": "Il Premio Arte Laguna \u00e8 un concorso internazionale di arte contemporanea e design che si svolge a Venezia, dedicato a varie discipline.\nStoria.\nIl concorso \u00e8 stato organizzato per la prima volta nel 2006 dall'associazione culturale MoCA (Modern Contemporary Art) su idea dello studio Arte Laguna, con sede a Venezia. La giuria del concorso \u00e8 composta da direttori di musei e fondazioni, curatori indipendenti e critici d'arte. Ogni anno, i finalisti delle diverse sezioni espongono le loro opere presso la sede dell'Arsenale di Venezia. \nNel corso delle prime edizioni, le sezioni in concorso erano pittura e arte fotografica; in seguito sono state aggiunte anche le categorie dedicate a scultura e installazione, video arte, performance, arte virtuale e digitale (dal 2011), Land art (dal 2015), grafica digitale (dal 2016), arte urbana (dal 2017), design (dal 2018).\nPer l'edizione del 2010 il premio \u00e8 stato insignito della Medaglia di Rappresentanza del Presidente della Repubblica Italiana Giorgio Napolitano quale \"suo premio di rappresentanza\"\nPremi.\nPremi istituzionali.\nIl concorso prevede una serie di premi istituzionali per le varie sezioni:\nPremi speciali.\nI premi speciali prevedono la realizzazione di mostre personali presso gallerie internazionali (premi \"Artist in Gallery\") o la residenza per diversi periodi presso sedi internazionali, con la realizzazione di opere inedite e mostre in loco (premi \"Artist in residence\"). Nel corso delle varie edizioni, sono stati inoltre previsti altri premi speciali non ricorrenti.\nAltri premi.\nI premi \"Business for art\" sono dedicati a progetti artistici legati a produzioni di oggetti industriali o artigianali.\nEdizioni.\nEdizione 2020-2021"}
{"id": "2644745", "revid": "729019", "url": "https://it.wikipedia.org/wiki?curid=2644745", "title": "Aeroporto Internazionale di Anchorage-Ted Stevens", "text": "L'aeroporto internazionale di Anchorage (nome ufficiale: Ted Stevens Anchorage International Airport) \u00e8 un aeroporto situato a 7\u00a0km a sud ovest da Anchorage in Alaska, negli Stati Uniti d'America.\nStoria.\nCostruito nel 1951 con il nome di Anchorage International Airport, nel 2000 \u00e8 stato ribattezzato \"Ted Stevens Anchorage International Airport\" in onore del senatore Ted Stevens."}
{"id": "2644746", "revid": "2037899", "url": "https://it.wikipedia.org/wiki?curid=2644746", "title": "Jos\u00e9 Antonio Aguirre", "text": "Jos\u00e9 Antonio Aguirre fu un militante del PNV e primo lehendakari del Governo basco, nel quale assunse anche la carica di Consigliere della difesa durante la guerra civile spagnola. Durante il suo mandato, il governo basco combatt\u00e9 a fianco della Seconda Repubblica Spagnola e cre\u00f2 un esercito basco (Euzko Gudarostea).\nInfanzia e formazione.\nGiocatore dell'Athletic Bilbao dal 1921 al 1926, si laure\u00f2 in giurisprudenza presso l'Universit\u00e0 di Deusto.\nAlla morte del padre, si fece carico della fabbrica familiare di cioccolato e, a 27 anni, appena instaurata la seconda repubblica spagnola, venne eletto sindaco della citt\u00e0 di Getxo.\nStatuto di autonomia e guerra civile.\nAguirre intervenne decisivamente al fine di scrivere uno statuto che sancisse l'autonomia basca, redigendolo tra il 1931 ed il 1932, nel quale si includeva anche la Navarra nel territorio basco.\nIl 5 novembre 1933, due settimane prima delle elezioni generali del 19 novembre, indisse un referendum nelle province di \u00c1lava, Guip\u00fazcoa e Vizcaya, nel quale si richiedeva l'approvazione del nuovo testo dello statuto, in cui si abbandonava definitivamente l'inclusione della Navarra.\nIl testo fu approvato con larghissima maggioranza ( voti a favore, contrari), anche se in \u00c1lava i voti favorevoli non raggiunsero il 50% degli aventi diritto.\nTuttavia lo scioglimento delle \"Cortes\" prima delle elezioni generali, i ritardi del governo e la posizione contraria del Partito Carlista all'incorporazione dell'\u00c1lava contribuirono a bloccare lo statuto fino all'inizio della Guerra Civile.\nIl governo di Euskadi.\nIl 7 ottobre seguente, in una votazione a cui parteciparono i rappresentanti delle province basche, in cui essi rappresentavano tanti voto quanti ne avevano ottenuti nelle precedenti elezioni municipali, Jos\u00e9 Antonio Aguirre fu eletto \"lehendakari\".\nDopo una cerimonia religiosa nella basilica di Bego\u00f1a, nella quale giur\u00f2 fedelt\u00e0 alla fede cattolica, alla sua patria basca ed al partito, si rec\u00f2 a Guernica dove, a fianco dell'albero di Gernika (Gernikako Arbola), fece il giuramento in euskera:\nForm\u00f2 un governo di concertazione, non senza tensioni, nel quale furono presenti nazionalisti, socialisti, comunisti ed altri settori repubblicani, che esercit\u00f2 i suoi poteri in Vizcaya fino alla caduta di Bilbao.\nContestualmente venne formato anche un esercito basco, formato da battaglioni dalle differenti ideologie, come nel caso della formazione del governo stesso. Aguirre fu fedele alla Seconda Repubblica spagnola, sapendo che il futuro di Euskadi era dipendente da una vittoria repubblicana.\nMale armato e poco addestrato, l'esercito basco, riusc\u00ec a mobilitare soldati. Una delle carenze pi\u00f9 gravi, fu la mancanza di artiglieria pesante e dell'aviazione. Famose sono le richieste disperate di Aguirre ai suoi alleati Indalecio Prieto e Manuel Aza\u00f1a, al fine di ottenere attrezzature adatte.\nNel giugno del 1937 i franchisti vinsero la Battaglia di Bilbao, sfondando la \"cintura di ferro\" posta a protezione della citt\u00e0 di Bilbao, anche grazie al tradimento di Alejandro Goicoechea, ingegnere che aveva progettato la fortificazione. Aguirre trasfer\u00ec il suo governo a Trucios, poi a Santander, ed a marzo in Catalogna, dove si organizz\u00f2 per proseguire la lotta con i suoi uomini.\nNel frattempo, il dirigente nazionalista basco Juan de Ajuriaguerra stipul\u00f2 a Santo\u00f1a (citt\u00e0 della Cantabria) una resa con gli italiani (Patto di Santo\u00f1a). Francisco Franco tuttavia non accett\u00f2 questo accordo, mettendo i suoi uomini alla ricerca di Aguirre, a sua volta favorevole alla continuazione del conflitto.\nL'esilio.\nAguirre, primo lehendakari della storia, fugg\u00ec in Francia alla fine della guerra.\nPerseguitato per anni da agenti di Franco, dovette scappare prima in Francia da cui, fino al 1941, diresse il Governo basco dall'esilio di Parigi. Quando la Francia venne occupata dai nazisti, alleati di Franco, pot\u00e9 riparere a Berlino sotto false generalit\u00e0 grazie a documenti fornitigli dal bretone Yann Fou\u00e9r\u00e9.\nSotto la protezione di un ambasciatore panamense, raggiunse la Svezia e, evitando l'\"intelligence\" delle SS tedesche, arriv\u00f2 a Rio de Janeiro in Brasile a bordo della nave Vasaholm il 27 agosto 1941, unitamente a moglie e figli.\nDopo un solo mese il rischio di essere scoperto lo port\u00f2 a scrivere a Ram\u00f3n Mar\u00eda de Aldasoro, che guid\u00f2 la delegazione Euzkadi a Buenos Aires, al fine di poter raggiungere l'Argentina.\nTuttavia il piano non riusc\u00ec, a causa delle simpatie che le autorit\u00e0 argentine nutrivano nei confronti del \"Nuovo Ordine\" europeo.\nQuindi Aguirre fece richiesta di asilo politico in Uruguay: qui il presidente Alfredo Baldomir non solo accondiscese alla proposta, ma gli tribut\u00f2 tutti gli onori corrispondenti alla sua carica.\nSuccessivamente giunse a New York, dove rimase fino al 1946 facendo il professore alla Columbia University.\nDopo la seconda guerra mondiale.\nLe sue generalit\u00e0 vennero ripristinate al termine del conflitto, quando ottenne il visto per New York. Qui, grazie alla protezione di baschi residenti negli Stati Uniti, ottenne un posto come docente alla Columbia University.\nRitorn\u00f2 quindi in Francia, dove Aguirre si adoper\u00f2 per la creazione della \"Lega internazionale degli Amici dei baschi\", che raggiunse aderenti, tra cui figure religiose (come i cardinali Verdier e Griffin), politici, intellettuali, artisti e scrittori.\nPartecip\u00f2 al Congresso de L'Aia, dove i leader dell'Unione europea discussero l'idea di un'Europa unita e federata, promuovendo la sua idea di un'unione dei popoli d'Europa.\nNel frattempo il governo in esilio promosse scioperi di massa che scossero il Paese basco nel 1947 e 1951. A margine di questi avvenimenti si verificarono sollevazioni popolari anche nei territori francesi dell'Euskadi, situazione che indusse il governo francese a confiscare gli uffici del governo basco presso l'avenue Marceau a Parigi, e la consegna degli stessi ai rappresentanti della dittatura franchista. Nel 1954 il ministro degli Interni, Fran\u00e7ois Mitterrand, viet\u00f2 l'emissione di \"Radio Euskadi\".\nInfine l'ingresso della Spagna franchista nelle Nazioni Unite nel 1955 fu un duro colpo per il governo in esilio.\nAguirre \u00e8 morto a Parigi il 22 marzo 1960 a causa di un attacco cardiaco, all'et\u00e0 di 56 anni. Il suo corpo venne inviato dalla capitale francese a Saint-Jean-de-Luz nel Paese Basco francese dove trascorse una notte nella casa Monz\u00f3n. Fu sepolto il 28 marzo nella chiesa parrocchiale della stessa cittadina."}
{"id": "2644750", "revid": "486946", "url": "https://it.wikipedia.org/wiki?curid=2644750", "title": "Ted Stevens Anchorage International Airport", "text": ""}
{"id": "2644751", "revid": "767487", "url": "https://it.wikipedia.org/wiki?curid=2644751", "title": "Arboledas", "text": "Arboledas \u00e8 un comune della Colombia facente parte del dipartimento di Norte de Santander.\nL'abitato venne fondato da Francisco Fernandez de C\u00e1ceres nel 1756, mentre l'istituzione del comune \u00e8 del 1835."}
{"id": "2644753", "revid": "110157", "url": "https://it.wikipedia.org/wiki?curid=2644753", "title": "Bochalema", "text": "Bochalema \u00e8 un comune della Colombia facente parte del dipartimento di Norte de Santander.\nL'abitato venne fondato da Juan Jos\u00e9 Villamizar nel 1759."}
{"id": "2644760", "revid": "729019", "url": "https://it.wikipedia.org/wiki?curid=2644760", "title": "Aeroporto regionale dell'Arkansas nord occidentale", "text": "L'aeroporto regionale del nord-ovest Arkansas \u00e8 un aeroporto situato ad Highfill, in Arkansas, negli Stati Uniti d'America."}
{"id": "2644761", "revid": "27776252", "url": "https://it.wikipedia.org/wiki?curid=2644761", "title": "Io.sys", "text": ""}
{"id": "2644764", "revid": "767487", "url": "https://it.wikipedia.org/wiki?curid=2644764", "title": "Bucarasica", "text": "Bucarasica \u00e8 un comune della Colombia facente parte del dipartimento di Norte de Santander.\nL'abitato venne fondato da Jos\u00e9 Mar\u00eda Restrepo nel 1870, mentre l'istituzione del comune \u00e8 del 30 giugno 1938."}
{"id": "2644765", "revid": "486946", "url": "https://it.wikipedia.org/wiki?curid=2644765", "title": "Northwest Arkansas Regional Airport", "text": ""}
{"id": "2644769", "revid": "1318658", "url": "https://it.wikipedia.org/wiki?curid=2644769", "title": "New York Knicks 1952-1953", "text": "La stagione 1952-53 dei New York Knicks fu la 7\u00aa nella NBA per la franchigia.\nI New York Knicks vinsero la \"Eastern Division\" con un record di 47-23. Nei play-off vinsero nella semifinale di division con i Baltimore Bullets (2-0), la finale di division con i Boston Celtics (3-1), perdendo poi la finale NBA con i Minneapolis Lakers (4-1)."}
{"id": "2644772", "revid": "1543377", "url": "https://it.wikipedia.org/wiki?curid=2644772", "title": "C\u00e1chira", "text": "C\u00e1chira \u00e8 un comune della Colombia facente parte del dipartimento di Norte de Santander."}
{"id": "2644774", "revid": "2053970", "url": "https://it.wikipedia.org/wiki?curid=2644774", "title": "Luisella Milani", "text": "Carriera.\nClub.\nCentrale, inizia la carriera pallavolistica nella Pallavolo Picco Lecco, con la quale arriva fino alla serie A2. Nel 1989 approda alla quotata societ\u00e0 di Geas Sesto San Giovanni (MI), dove disputa il suo primo campionato di serie A1. L'anno seguente indossa la divisa del San Lazzaro di Savena (BO), dove rimane per tre anni. Sono anche gli anni della nazionale, che porteranno la Milani alla conquista della medaglia d'oro ai Giochi del Mediterraneo del 1991.\nDopo una parentesi a Bari, nel campionato di A2, torna ai vertici della pallavolo italiana con la Foppapedretti Bergamo. Con la Foppapedretti vince due scudetti (1995-1996 e 1996-1997), due Coppa Italia (1995-1996 e 1996-1997), una Supercoppa Italiana (1995-1996) e una Coppa Campioni (1996-1997).\nNel 2009 \u00e8 tornata a calcare i campi di gioco, disputando il campionato di serie C1 con la Picco Lecco, squadra dalla quale \u00e8 iniziata la sua carriera, ottenendo la promozione in B2 e conquistando la medaglia d'oro alle finali scudetto regionali Serie C (23/05/2010 - Mariano Comense).\nNazionale.\nHa vestito la maglia della Nazionale in 45 occasioni a partire dall'11 giugno 1990, quando debutt\u00f2 a Conselice nell'amichevole persa per 2-3 contro il Brasile.. Con la maglia della Nazionale Italiana conquista la Medaglia d'oro ai Giochi del Mediterraneo del 1991. Nel 2009 vince la Medaglia d'Oro ai Campionati Europei Masters (over 35).\nCarriera Allenatrice.\nNel 2009 Luisella Milani ha iniziato la carriera da allenatrice.\nHa ottenuto la qualifica di Allenatore 1\u00ba grado - 2\u00ba Livello Giovanile, ed ha ripreso da dove aveva cominciato: ha seguito l'Under 13 Femminile della Picco Lecco, portandola nel 2012 di a vincere il titolo provinciale, e nel 2013 a raggiungere il secondo posto nella finale regionale Lombardia.\nNel 2014 ottiene la qualifica di Smart Coach\nDal 2014 entra nel consiglio direttivo della A.S.D. Picco Lecco e diventa direttrice tecnica del settore giovanile, settore che viene riconosciuto dal 2007 col marchio di qualit\u00e0 Fipav per la sua attivit\u00e0.\nNel 2015 entra a far parte dello staff tecnico della Volley Academy Man\u00f9 Benelli\nNel 2020 \u00e8 una delle socie fondatrici e Top Trainer della Volley Evolution, societ\u00e0 organizzatrice di clinic e scuole specializzate sui ruoli della pallavolo"}
{"id": "2644776", "revid": "287204", "url": "https://it.wikipedia.org/wiki?curid=2644776", "title": "New York Knicks 1953-1954", "text": "La stagione 1953-54 dei New York Knicks fu l'8\u00aa nella NBA per la franchigia.\nI New York Knicks vinsero la \"Eastern Division\" con un record di 44-28. Nel primo turno di play-off, disputato con Syracuse Nationals e Boston Celtics in un girone all'italiana, persero tutte e quattro le partite, non qualificandosi per il turno successivo."}
{"id": "2644777", "revid": "1543377", "url": "https://it.wikipedia.org/wiki?curid=2644777", "title": "C\u00e1cota", "text": "C\u00e1cota \u00e8 un comune della Colombia facente parte del dipartimento di Norte de Santander.\nL'abitato venne fondato da Ortun Velasco nel 1760."}
{"id": "2644778", "revid": "2166030", "url": "https://it.wikipedia.org/wiki?curid=2644778", "title": "Luigi di Savoia, conte di Ginevra", "text": "Biografia.\nInfanzia.\nEra il figlio maschio secondogenito di Ludovico, duca di Savoia e di Anna di Lusignano.\nPrimo matrimonio.\nIl 14 dicembre 1447, a Stirling Castle, spos\u00f2 la principessa Annabella di Scozia, figlia di Giacomo I di Scozia. La coppia non ebbe figli, i due si separarono e il matrimonio fu annullato nel 1458.\nSecondo matrimonio.\nSposando successivamente (1459) la cugina Carlotta di Lusignano (1444 \u2013 1487), figlia di Giovanni II di Cipro e di Elena Paleologa, realizz\u00f2 il sogno del padre di regnare su Cipro. Dal matrimonio nacque un figlio, Ugo (o Enrico) morto poco dopo il parto (luglio 1464). Tuttavia nel settembre del 1460 fu cacciato da Giacomo di Lusignano, figlio illegittimo di Giovanni II di Cipro e della sua amante Marietta di Patrasso.\nUltimi anni e morte.\nDopo alcuni vani tentativi di riconquistare Cipro, e mancandogli gli aiuti necessari da parte del fratello, il duca Amedeo IX di Savoia, Ludovico si ritir\u00f2 nel monastero di Ripaglia, fino alla fine dei suoi giorni.\nMor\u00ec nell'agosto 1482 a Ripaglia.\nDiscendenza.\nLuigi di Savoia e Carlotta di Cipro ebbero un figlio:"}
{"id": "2644779", "revid": "228587", "url": "https://it.wikipedia.org/wiki?curid=2644779", "title": "Someone like You (raccolta)", "text": "Someone like You \u00e8 una raccolta di racconti scritta da Roald Dahl, pubblicata originariamente nel 1953 da Alfred A. Knopf. Il libro vinse il premio Edgar Award nel 1954.\nI racconti sono quindici:"}
{"id": "2644782", "revid": "287204", "url": "https://it.wikipedia.org/wiki?curid=2644782", "title": "New York Knicks 1954-1955", "text": "La stagione 1954-55 dei New York Knicks fu la 9\u00aa nella NBA per la franchigia.\nI New York Knicks arrivarono secondi nella \"Eastern Division\" con un record di 38-44. Nei play-off persero la semifinale di division con i Boston Celtics (2-1)."}
{"id": "2644783", "revid": "767487", "url": "https://it.wikipedia.org/wiki?curid=2644783", "title": "Chin\u00e1cota", "text": "Chin\u00e1cota \u00e8 un comune della Colombia facente parte del dipartimento di Norte de Santander.\nL'abitato venne fondato da Pedro de Ursua nel 1535."}
{"id": "2644784", "revid": "729019", "url": "https://it.wikipedia.org/wiki?curid=2644784", "title": "Aeroporto Internazionale di Tucson", "text": "L'aeroporto internazionale di Tucson \u00e8 un aeroporto situato a 10\u00a0km a sud di Tucson in Arizona, negli Stati Uniti d'America."}
{"id": "2644785", "revid": "339392", "url": "https://it.wikipedia.org/wiki?curid=2644785", "title": "Tucson International Airport", "text": ""}
{"id": "2644786", "revid": "297059", "url": "https://it.wikipedia.org/wiki?curid=2644786", "title": "Scottsdale, Arizona", "text": ""}
{"id": "2644790", "revid": "287204", "url": "https://it.wikipedia.org/wiki?curid=2644790", "title": "New York Knicks 1955-1956", "text": "La stagione 1955-56 dei New York Knicks fu la 10\u00aa nella NBA per la franchigia.\nI New York Knicks arrivarono terzi nella \"Eastern Division\" con un record di 35-37. Nei play-off persero il \"tie-breaker\" contro i Syracuse Nationals."}
{"id": "2644794", "revid": "27776617", "url": "https://it.wikipedia.org/wiki?curid=2644794", "title": "Voto religioso", "text": ""}
{"id": "2644795", "revid": "1305772", "url": "https://it.wikipedia.org/wiki?curid=2644795", "title": "I sette peccati capitali", "text": ""}
{"id": "2644796", "revid": "287204", "url": "https://it.wikipedia.org/wiki?curid=2644796", "title": "New York Knicks 1956-1957", "text": "La stagione 1956-57 dei New York Knicks fu l'11\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 36-36, non qualificandosi per i play-off."}
{"id": "2644799", "revid": "27776656", "url": "https://it.wikipedia.org/wiki?curid=2644799", "title": "Filosofia Teoretica", "text": ""}
{"id": "2644800", "revid": "1793900", "url": "https://it.wikipedia.org/wiki?curid=2644800", "title": "Of Plymouth Plantation", "text": "Of Plymouth Plantation \u00e8 un diario redatto da William Bradford, primo governatore della Colonia di Plymouth.\nEsso racconta la storia della colonia dal 1608 fino al 1647, narrando i piccoli successi ed i sogni perduti dei Padri Pellegrini. Il testo \u00e8 strutturato attraverso una descrizione dei primi anni della colonia, per poi raccontare, con stile documentaristico, i successivi sedici anni. \u00c8 uno dei documenti di maggior valore storico di quel periodo di storia americana."}
{"id": "2644801", "revid": "287204", "url": "https://it.wikipedia.org/wiki?curid=2644801", "title": "New York Knicks 1957-1958", "text": "La stagione 1957-58 dei New York Knicks fu la 12\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 35-37, non qualificandosi per i play-off."}
{"id": "2644802", "revid": "110157", "url": "https://it.wikipedia.org/wiki?curid=2644802", "title": "Museo Gutenberg", "text": "Il Museo Gutenberg di Magonza, detto anche museo del mondo della stampa, \u00e8 una delle pi\u00f9 importanti istituzioni culturali della citt\u00e0. Ha sede nel complesso del Palazzo \"Zum R\u00f6mischen Kaiser\".\nStoria.\nIl museo fu originariamente fondato nel 1900, in occasione del 500\u00ba anniversario della nascita di Johannes Gutenberg. Il bibliotecario Aloys Ruppel ebbe un ruolo fondamentale per lo sviluppo della biblioteca, individuando la possibilit\u00e0 di realizzare una raccolta specializzata nella storia della stampa. L'edificio \"Zum R\u00f6mischen Kaiser\" venne eretto tra la seconda met\u00e0 del Seicento da Edmund Rokoch, e ospitava in origine salotti di rappresentanza.\nOriginariamente situato in due stanze del Palazzo del Principe Elettore (Magonza), che ospita anche la biblioteca comunale, il museo si trasfer\u00ec nel 1912 nel nuovo edificio della Biblioteca comunale di Magonza. Nel 1925 fu concepita una separazione spaziale tra il museo e la biblioteca comunale.\nL'edificio nuovo su cinque piani che ospita il museo Gutenberg fu costruito nel 1962 e fu notevolmente ampliato nel 2000 durante le celebrazioni che nominarono l'inventore della stampa a caratteri mobili \u201c\"Uomo del millennio\"\u201d; la nascita della raccolta risale per\u00f2 al 1900, durante il principato di Assia-Darmstadt.\nNel 1978 si verific\u00f2 un'importante acquisizione, che ebbe per oggetto la \"Bibbia a 42 linee\", la famosa Bibbia di Gutenberg, primo libro a stampa prodotto in Europa, oggi protetta in un caveau. Il museo Gutenberg si segnala per la qualit\u00e0 degli apparati didattici e per la bellezza degli oggetti esposti, tra cui diversi torchi per la stampa, di varie epoche e fogge e le macchine per la litografia."}
{"id": "2644803", "revid": "287204", "url": "https://it.wikipedia.org/wiki?curid=2644803", "title": "New York Knicks 1958-1959", "text": "La stagione 1958-59 dei New York Knicks fu la 13\u00aa nella NBA per la franchigia.\nI New York Knicks arrivarono secondi nella \"Eastern Division\" con un record di 40-32. Nei play-off persero la semifinale di division con i Syracuse Nationals (2-0)."}
{"id": "2644811", "revid": "1776051", "url": "https://it.wikipedia.org/wiki?curid=2644811", "title": "Coming from the Sky", "text": "Coming from the Sky \u00e8 il primo album in studio del gruppo musicale power metal francese Heavenly.\nNel disco \u00e8 presente Kai Hansen come ospite."}
{"id": "2644815", "revid": "154639", "url": "https://it.wikipedia.org/wiki?curid=2644815", "title": "Maria (madre di Ges\u00f9)", "text": "Maria (in ebraico: \u05de\u05e8\u05d9\u05dd, \"Myrhi\u00e0m\"; aramaico: \"Mary\u0101m\"; greco: \u039c\u03b1\u03c1\u03b9\u03ac\u03bc \"Mariam\", \u039c\u03b1\u03c1\u03af\u03b1/\u039c\u03b1\u03c1\u03af\u03b7 Mar \"Mar\u00eda\"; arabo: \u0645\u0631\u064a\u0645, \"Maryam\"), detta anche Maria di Nazareth, \u00e8 la madre di Ges\u00f9.\nDenominazione e titoli.\nVenerata come \"Santissima Madre di Dio\" dai cattolici e dagli ortodossi (che la onorano del titolo di \u0398\u03b5\u03bf\u03c4\u03cc\u03ba\u03bf\u03c2, \"Theot\u00f3kos\"), la sua santit\u00e0 \u00e8 comunque riconosciuta dalla Comunione anglicana e anche da confessioni protestanti come quella luterana. Soprattutto in Italia \u00e8 usato anche il titolo di \"Madonna\".\nFacendo riferimento anche al passo evangelico sotto evidenziato, \"Maria, la Madre di Ges\u00f9 Cristo\" \u00e8 un modo ortodosso ed esaustivo di riferirsi a Maria:\nIn sintesi: Maria, da \"Madre di Dio\" (Theot\u00f3kos) a \"Madre di Ges\u00f9 Cristo\".\nPer completezza, l'uso del nome di sola \"Madre di Cristo\", noto come tesi nestoriana, fu dichiarato eretico dal Concilio di Efeso (431 d.C.). Sono ben noti casi di Unzione di Dio per i Re di Israele, come Davide e Salomone, puri esseri umani, senza la natura divina di Ges\u00f9 Cristo.\nMaria, madre di Ges\u00f9 Cristo, suo unico figlio, \u00e8 detta \"Vergine\" in diversi passi biblici: , e , e poi .\nAltrove, si afferma anche che Maria, madre di Ges\u00f9 Cristo, \"era collegata alla nobile discendenza di Davide, Re di Israele\": , e Vangelo di ; e per tramite di Elisabetta (madre del Battista), parente di Maria in , dove a sua volta Elisabetta era discendente del sommo sacerdote Aronne in . A tutto questo, si aggiunge la genealogia di Ges\u00f9 dal ramo paterno e materno.\nAlla Vergine Maria \u00e8 dedicata una s\u016bra nel Corano, anche per l'Islam essa \u00e8 madre vergine di Ges\u00f9 e discendente di Re Davide.\nPer l'Islam, Allah \u00e8 Uno (e non Trino) e totalmente trascendente, non si incarna in nessun essere umano: Ges\u00f9 non \u00e8 Dio, \u00e8 il secondo uomo e profeta pi\u00f9 importante della Rivelazione, dopo Maometto.\nNella Chiesa cattolica e ortodossa.\nNei Vangeli sinottici.\nDei tre vangeli sinottici quello che parla pi\u00f9 diffusamente di Maria \u00e8 il Vangelo di Luca. Vi si racconta che Maria viveva a Nazaret, in Galilea, e che, promessa sposa di Giuseppe, ricevette dall'arcangelo Gabriele l'annuncio che avrebbe concepito il Figlio di Dio, senza conoscere uomo (). Ella accett\u00f2 e, per la sua completa accettazione e fedelt\u00e0 alla missione affidatale da Dio, \u00e8 considerata dai cristiani il modello per tutti i credenti.\nSecondo i costumi del tempo, il suo fidanzamento con Giuseppe \u00e8 probabilmente avvenuto in giovanissima et\u00e0.\nLo stesso Vangelo secondo Luca racconta la sua pronta partenza per una citt\u00e0 della regione montuosa di Giuda, per aiutare una parente di nome Elisabetta, anziana, incinta di sei mesi. Da Elisabetta \u00e8 chiamata \"la madre del mio Signore\". Maria risponde proclamando il \"Magnificat\": \nTrovandosi a Betlemme, in Giudea, con suo marito Giuseppe per il censimento indetto (), tramite il console Quirino, dall'imperatore Augusto, partor\u00ec (in un riparo che era forse una stalla) suo figlio, al quale impose il nome di Ges\u00f9, come le aveva prescritto l'arcangelo Gabriele. Il vangelo racconta il canto degli angeli e la visita dei pastori (), e poi dei sapienti orientali detti i Magi. Secondo Matteo, che fa risiedere la famiglia fin da principio a Betlemme (), seguono la persecuzione di Erode, la fuga in Egitto, la strage degli Innocenti e il ritorno a Nazaret.\nQuando Ges\u00f9 comp\u00ec 12 anni, Maria e Giuseppe lo condussero a celebrare la Pasqua nel Tempio di Gerusalemme. Tornando a Nazaret, i genitori non trovarono pi\u00f9 Ges\u00f9 nella carovana e, preoccupati, tornarono indietro a cercarlo. Lo ritrovarono al terzo giorno nel Tempio, dove Ges\u00f9 stava insegnando fra i dottori della Legge. Maria \u00e8 testimone, anche senza capirne in fondo il significato, della prima volta che Ges\u00f9 manifesta la coscienza di essere figlio del Padre ().\nI Vangeli ce la presentano in vari momenti vicino a Ges\u00f9 nel periodo del suo ministero pubblico.\nNel Vangelo secondo Giovanni.\nNel Vangelo secondo Giovanni \u00e8 chiamata sempre \u00ab\"la Madre di Ges\u00f9\"\u00bb. I biblisti cattolici ritengono che in tale vangelo Maria sia il simbolo dell'Israele fedele, che aspetta da Ges\u00f9 il dono del vino dell'alleanza nuova (Nozze di Cana). Inoltre, essa \u00e8 colei che ha fatto compiere al Figlio il primo miracolo della sua vita pubblica, ed \u00e8 perci\u00f2 presentata come la \"mediatrice\" di tutte le grazie presso Ges\u00f9 Cristo. Sul Calvario, durante l'agonia in croce, Ges\u00f9 l'affida all'apostolo Giovanni e a Maria affida lo stesso apostolo: \u00abDonna, ecco il tuo figlio\u00bb. Poi disse al discepolo: \u00abEcco la tua Madre!\u00bb. E da quel momento il discepolo l'accolse nella sua casa (). Secondo la tradizione cattolica questo sarebbe l'atto che la costituisce Madre dei credenti. Secondo alcuni studiosi, inoltre, l'affidamento di Maria a Giovanni negherebbe implicitamente la tesi circa altri presunti figli di Maria e Giuseppe: non si comprenderebbe infatti il motivo per il quale Ges\u00f9 affida Maria a Giovanni apostolo ed evangelista se fossero stati presenti altri figli di Maria.\nSecondo la tradizione e gli Atti degli Apostoli, Giovanni viaggi\u00f2 molto, nonostante l'et\u00e0 avanzata, spingendosi fino in Anatolia.\nA Efeso, dove scrisse il Vangelo, si trova un santuario costruito sulla Casa di Maria, meta secolare di pellegrinaggi dei fedeli cristiani e musulmani.\nNegli Atti degli Apostoli.\nNegli Atti degli Apostoli \u00e8 presentata in preghiera insieme con gli apostoli e i discepoli in attesa della venuta dello Spirito Santo \nSecondo la visione cattolica, Maria fu la persona pi\u00f9 importante a cui gli stessi apostoli e discepoli fecero riferimento, dopo la discesa dello Spirito Santo su di essi il giorno della Pentecoste, momento che sancisce la nascita della Chiesa.\nLa citazione fa vedere chiaramente che negli Atti degli Apostoli con le parole \"\"fratelli di Ges\u00f9\" non si intendevano i fratelli di sangue in Cristo (altri figli di Maria Vergine), ma i \"fratelli in spirito\" di Emmanuele (Dio-con-noi, Isaia 7:14), chiunque dei primi cristiani condivideva tutti i propri averi con la restante comunit\u00e0: la frazione del pane, la preghiera, i suoi danari e le sue propriet\u00e0.\nNei vangeli apocrifi.\nSecondo quanto scritto nel Protovangelo di Giacomo i genitori di Maria si chiamavano Anna e Gioacchino e concepirono Maria in tarda et\u00e0, \"senza menzione dell'ausilio della grazia divina\", dopo una vita sterile.\nNelle antiche societ\u00e0 patriarcali, come quella ebraica, la sterilit\u00e0 era fonte di vergogna fuori dall'ambito della propria dimora, in quanto la procreazione dei figli era ritenuta il principale fine divino e naturale, e dovere della famiglia durante il matrimonio.\nNel \"Vangelo canonico\", qualcosa di simile accade anche a Zaccaria ed Elisabetta, genitori di Giovanni il Battista, ma con queste differenze molto importanti:\nSecondo la tradizione, Anna, Gioacchino e Maria abitarono a Gerusalemme, nei pressi dell'attuale \"Porta dei Leoni\", nella parte nord orientale della citt\u00e0 vecchia, laddove ci sono i resti della piscina di Betzaeta. Oggi in questa zona sorge una chiesa costruita dai crociati nel XII secolo e dedicata a sant'Anna.\nMaria, che impar\u00f2 a camminare a sei mesi, rimase nel tempio dall'et\u00e0 di tre anni fino al periodo della pubert\u00e0. A 14 anni il sommo sacerdote, per trovare uno sposo a Maria, ordin\u00f2 che tutti i celibi della casa di Davide si presentassero al tempio con le loro verghe: il proprietario della verga che fosse fiorita e dalla quale fosse uscita una colomba sarebbe stato lo sposo di Maria. \nSecondo il vangelo apocrifo di Bartolomeo una prima annunciazione fu data a Maria nel tempio stesso di Gerusalemme.\nDio disse a Maria:\nLa vera e propria annunciazione secondo alcuni avvenne alla fontana, altri invece dicono che avvenne a casa sua.\nL'annunciazione dell'arcangelo Gabriele a Maria \u00e8 collocata secondo la tradizione il 25 marzo, per rispettare il tempo di nove mesi esatti dalla nascita di Ges\u00f9 fissata il 25 dicembre.\nIl \"Vangelo secondo\" Filippo trova assurdo che Maria abbia concepito suo figlio per opera dello Spirito Santo (in ebraico \"ruah\", \"spirito\"\", \u00e8 femminile).\nSolo Ges\u00f9 Cristo \u00e8 l'(Unigenito) Figlio di Dio Salvatore, e Dio nello stesso tempo. Ges\u00f9 Cristo, vero Dio e vero Uomo, \"in quanto Dio non poteva in alcun modo nascere dall'unione carnale di due essere umani\", quanto il servitore non pu\u00f2 essere pi\u00f9 grande del suo padrone (Gv 15:18-21), e l'effetto (l'Uomo creato da Dio a Sua immagine e somiglianza) non pu\u00f2 essere pi\u00f9 grande della sua Causa.\nNel primo millennio cristiano.\nLa figura di Maria nel primo millennio del cristianesimo \u00e8 stata oggetto di alcune definizioni dogmatiche, comuni quindi alle Chiese orientali e occidentali, ad esempio:\nNella teologia cattolica.\nI cattolici si rivolgono a lei con molti titoli. In Italia, ma non nella liturgia, viene normalmente chiamata \"Madonna\" (dal latino \"mea domina\", \"mia signora\"). Altri sono: \"Maria Vergine\", \"Maria Immacolata\", \"Maria Assunta\", che fanno riferimento alle definizioni dogmatiche, mentre moltissimi altri titoli fanno riferimento a luoghi o eventi di particolare devozione, come \"Maria Ausiliatrice\", \"Maria Consolata\", Madonna di Lourdes, di Fatima o di Loreto, Madonna della Neve o delle Galline, Madonna delle Grazie, Madonna del Carmine, Madonna Addolorata, Madonna di Sirino.\nFra le preghiere che le vengono rivolte la pi\u00f9 comune \u00e8 l'Ave Maria, nella quale nella prima parte si ripetono il saluto dell'angelo al momento dell'annunciazione e quello di Elisabetta all'inizio della visitazione (secondo il Vangelo di Luca, I, 28 e I, 42); la seconda parte \u00e8 un'invocazione di origine pi\u00f9 tarda, nata in ambito ecclesiastico.\nIl magistero cattolico, negli ultimi due secoli, ha chiarito e definito come dogmi due antiche credenze che la riguardano:\nNella letteratura cattolica.\nLa teologia cattolica (mariologia) ha sviluppato, nel corso dei secoli, le definizioni, le concezioni, i dogmi e dunque le corrette forme di venerazione della Vergine, basandosi per\u00f2 non su speculazioni astratte (cio\u00e8 gnostico-intellettuali), bens\u00ec su alcune tradizioni storico-religiose del cristianesimo, come testi di santi e padri della Chiesa. Tutto ci\u00f2 \u00e8 oggetto di studio e di riflessione della mariologia cattolica.\nFra i santi della Chiesa latina che hanno scritto a proposito di Maria vi sono: il beato Duns Scoto, San Bernardo di Chiaravalle, San Bonaventura da Bagnoregio, San Luigi Maria Grignion de Montfort, Sant'Alfonso Maria de' Liguori, Maria di Agreda. Essa \u00e8 presentata come la \u00abMadre della misericordia\u00bb, la \u00abSperanza dei disperati\u00bb, la \u00abRegina dei miseri\u00bb, la \u00abMediatrice di tutte le grazie\u00bb, il \u00ab\"Refugium peccatorum\"\u00bb vivente. San Bernardo afferma che e continua, dicendo che la maest\u00e0 mariana non dev'essere fonte di timore o di vergogna nel pregarla (a causa dei propri peccati), al contrario: Essa, giacch\u00e9 che fu eletta \"ab aeterno\" da Dio per portare il Redentore agli uomini, e dal momento in cui accett\u00f2 Ges\u00f9, per opera dello Spirito Santo, \u00e8 divenuta anche Madre di tutti gli uomini, dei giusti e dei peccatori che si rivolgono a Lei, e l'amore di Dio per Maria \u00e8 tanto immenso, infinito e illimitato che Sant'Alfonso Maria de' Liguori le si rivolge in tal modo: \nA tal proposito, si ricordi anche la visione di Maria contenuta nella \"Divina Commedia\", dove Dante riporta la straordinaria preghiera del \"doctor marianus\" Bernardo di Chiaravalle (musicata, tra gli altri, da Giuseppe Verdi nei \"Quattro Pezzi Sacri\") affinch\u00e9 Dante stesso possa ottenere, per grazia, la visione della Trinit\u00e0 divina:\nNei versi danteschi \u00e8 concentrata tutta la tradizione teologica mariana, da cui il poeta infatti riprese Maria come la persona in cui si risolvono i paradossi terreni irrisolvibili (\u00ab\"Vergine Madre,/figlia del tuo figlio\"\u00bb), la creatura umilissima eletta da Dio nell'eternit\u00e0 per la salvezza degli uomini, colei che \u00e8 amata assolutamente, infinitamente e incondizionatamente dal Padre e dal Figlio, la \u00ab\"Mater Dei\"\u00bb \"nella\" e \"della\" storia, distributrice di carit\u00e0 per i beati e di speranza per gli uomini, la necessaria mediatrice dell'ottenimento di ogni grazia, colei per la quale Dio giunse al punto di prender su di s\u00e9 la carne dell'uomo, la persona in cui si ricongiungono la perfezione ideale di una dea e la concretezza fisico-storica di una creatura.\nNel protestantesimo.\nNel protestantesimo le opinioni riguardo a Maria assumono differenti sfumature, tuttavia concordano nel ritenere eccessiva l'enfasi che viene data alla sua figura nella Chiesa cattolica e, disapprovando il culto dei santi, ritengono che il culto di \"iperdul\u00eca\" tributato a Maria sia inconciliabile con la dottrina di Ges\u00f9 quale unico Mediatore tra Dio e l'uomo (cfr. 1Tim 2:5).\nI riformatori del XVI secolo in generale mantennero i dogmi del primo millennio secondo la formulazione dell'epoca. Lutero ad esempio ha mantenuto la celebrazione delle maggiori festivit\u00e0 in onore di Maria rintracciabili nel vangelo secondo il calendario liturgico tradizionale, come l'annunciazione, la visitazione e la purificazione di Maria. Venne abbandonata invece la credenza dell'assunzione, tradizionalmente celebrata nella Chiesa cattolica, mentre l'immacolata concezione era all'epoca un'opinione non definita e non costituiva quindi motivo di conflitto con i cattolici.\nLe chiese protestanti in genere e quelle a indirizzo fondamentalista e i testimoni di Geova, attenendosi strettamente a una lettura letteralista del testo evangelico, ritengono che Maria concep\u00ec virginalmente Ges\u00f9, ma che in seguito ebbe altri figli da Giuseppe basandosi sul fatto che nei vangeli si parla di fratelli di Ges\u00f9; rifiutano pertanto i titoli e l'onore che la tradizione cattolica ed ecclesiastica ha dato a Maria.\nIn seguito, da scrittori dell'Illuminismo e della teologia liberale, sono state fatte oggetto di critica diverse formulazioni tradizionali, tra cui la verginit\u00e0 perpetua, sostenendo che Maria avrebbe avuto anche altri figli dopo Ges\u00f9. Molti teologi protestanti di indirizzo liberale ritengono che l'intera parte iniziale del vangelo di Luca, in cui si parla in termini miracolosi della nascita verginale del Cristo, sarebbe scritta in un linguaggio mitologico e di conseguenza la figura di Maria sarebbe stata rielaborata nel corso dei secoli secondo questo genere letterario.\nLa recente valorizzazione delle figure femminili nella Bibbia sta comunque portando molti teologi protestanti a una riscoperta della figura di Maria, anche per l'esigenza di una maggiore adesione alle scritture. Di Maria, in particolare, viene posta in rilievo la presenza in tutti i passaggi chiave del Nuovo Testamento (nascita e morte di Ges\u00f9, discesa dello Spirito Santo durante la Pentecoste). Il processo di rivalutazione \u00e8 facilitato anche dal graduale attenuarsi del bisogno, forte soprattutto nei secoli passati, di evidenziare le differenze rispetto alle pratiche del cattolicesimo, e in particolare dalla \"mariolatria\".\nNell'Islam.\nIl Corano venera Maria come la donna pi\u00f9 eccellente mai esistita, persino pi\u00f9 della madre di M\u016bs\u0101, \u0100siya, della prima moglie di Maometto, Khad\u012bja, e dell'unica figlia sopravvissuta del profeta Mu\u1e25ammad, F\u0101\u1e6dima.\nCredono anche nel suo concepimento virginale, testimoniato nella S\u016bra XIX del Corano, senza per\u00f2 considerarla \"Madre di Dio\", perch\u00e9 \u02bf\u012as\u0101 (Ges\u00f9) \u00e8 per l'Islam solo un profeta, sia pure il maggiore mandato da Allah agli uomini prima di Mu\u1e25ammad, che \u00e8 chiamato \"sigillo dei profeti\".\nNel Corano la figura di Maria (\"Maryam\") viene ricordata pi\u00f9 volte, oltre che nella S\u016bra III, dedicata alla sua famiglia (\"\u0100l \u02bfImr\u0101n\"), anche nella S\u016bra XIX a lei intitolata. \u00c8 nominata pi\u00f9 nel Corano che nell'intero Nuovo Testamento ed \u00e8 anche l'unica donna citata con nome proprio. I musulmani la chiamano anche \"Sayyida\", che vuol dire \"Signora, Padrona\" e che corrisponde pressappoco al termine cristiano \"Madonna\".\nControversie teologiche.\nL'affermazione sulla verginit\u00e0 perpetua di Maria ha suscitato e suscita varie prese di posizione a causa di un dogma che nella stessa chiesa cristiana dest\u00f2 profonde controversie, anche per il fatto che nei vangeli sono citati i fratelli di Ges\u00f9. A questo riguardo sono state proposte diverse interpretazioni; con \"fratelli di Ges\u00f9\" ci si riferirebbe, ad esempio:\nSul concepimento verginale di Maria, una testimonianza risiede proprio nella Bibbia, in , dove l'evangelista scrive di Giuseppe \"senza che egli la conoscesse, ella diede alla luce un figlio ed egli lo chiam\u00f2 Ges\u00f9\". Di certo il verbo \"conoscere\" nei succitati versi non assume il significato consueto di apprendere nozioni o di avere rapporti di familiarit\u00e0 e amicizia con qualcuno, in quanto in entrambi i versi abbiamo come conseguenza o come impedimento un concepimento o un parto. Da Matteo 1,25 possiamo quindi dedurre che Giuseppe e Maria prima della nascita di Ges\u00f9 non ebbero rapporti carnali.\nVi \u00e8 da considerare dal quale si evince indubbiamente il voto di Maria alla verginit\u00e0:\nQuest'ultima affermazione ha da sempre suscitato dibattito tra i teologi e gli esegeti. Fu Agostino di Ippona a spiegare questa frase come un voto di verginit\u00e0 di Maria, che avrebbe poi contratto il fidanzamento \"per avere un protettore della sua verginit\u00e0\". Tuttavia questa spiegazione non trova concordanza con la realt\u00e0 storica del giudaismo e \"una risposta convincente non \u00e8 stata trovata dall'esegesi moderna\".\nCulto mariano.\nIl culto di Maria madre di Ges\u00f9 ha origini remote, probabilmente risalenti alla chiesa primitiva. Un'antica tradizione cristiana narra che, laddove sorge la Basilica dell'Annunciazione a Nazaret, un tempo sorgeva la \"casa di Maria\". Nei primi secoli alcuni movimenti, come quello dei colliridiani, giunsero anche ad adorare Maria come una divinit\u00e0.\nRicerche archeologiche condotte alla fine degli anni sessanta dall'italiano Camillo Bellarmino Bagatti documentano che l'attuale Basilica dell'Annunciazione \u00e8 stata edificata su una pi\u00f9 antica basilica bizantina del V secolo, che a sua volta \u00e8 stata costruita su una chiesa del III secolo. Sotto quest'ultima \u00e8 stata scoperta una costruzione rurale sulla cui parete sono stati ritrovati graffiti in lingua greca risalenti al II secolo, nei quali \u00e8 scritto: \"Luogo sacro a Maria\" e \"Kaire Maria\" (Greco: \"XE MAPIA\"; ital.: \"Ave Maria\", \"nda\").\nLa Chiesa latina, come anche le chiese orientali, ha sviluppato il culto per Maria sia nella liturgia sia nella devozione privata. Oltre a ci\u00f2, Maria \u00e8 vista anche come modello di imitazione.\nDal punto di vista teologico, la sua opera di \"mediazione tra Dio e l'umanit\u00e0\" si spiega con l'investitura che ricevette da Ges\u00f9 sulla croce, quando nell\"Ecce Homo\" Ges\u00f9 Cristo la affid\u00f2 ai piedi della Croce a San Giovanni Apostolo, il discepolo pi\u00f9 amato, e per suo tramite quale grazia dell'intero genere umano. \"Ges\u00f9 Cristo \u00e8 il sacrificio sostitutivo perfetto offerto una volta per tutte\" (Ebrei 7:27)\u00a0, e il \u00abprimo mediatore tra Dio e il genere umano\u00bb (1 Timoteo 2:5), cui, in ordine, seguono questi altri mediatori: \n2\u00b0) Maria, Santa Madre Immacolata Vergine Assunta Corredentrice (iperdulia);\n3\u00b0) San Giuseppe Suo Sposo (protodulia);\n4\u00b0) San Michele Arcangelo, primo principe dell'angelica celeste milizia;\n5\u00b0) dulia di tutti gli altri santi.\nSoprattutto dopo l'ascensione di Ges\u00f9, Maria rimase il punto di riferimento per la comunit\u00e0 dei credenti appena sorta: \"ogni giorno gli apostoli con Lei si riunivano per ore in preghiera (Atti 2:42)\", assidui nella frazione del pane, preservando l'unit\u00e0 di fronte alle nuove sfide e alle potenziali discordie che caratterizzarono la primissima era cristiana. Il culto verso la Beata Vergine and\u00f2 poi aumentando fino a quando si arriv\u00f2 a una notevole diffusione dopo il Concilio di Efeso (431), che la riconobbe ufficialmente come \"Madre di Dio\".\nLa veggente di Fatima, Lucia, ha affermato che \u00abda quando la Vergine SS. ha dato grande efficacia al S. Rosario, non c'\u00e8 problema n\u00e9 materiale, n\u00e9 spirituale, nazionale o internazionale, che non si possa risolvere con il S. Rosario e con i nostri sacrifici\u00bb. E ancora: \u00abLo scadimento del mondo \u00e8 senza dubbio frutto della decadenza dello spirito di preghiera. \u00c8 stato in previsione di questo disorientamento che la Madonna ha raccomandato con tanta insistenza la recita del Rosario\u00bb. In questo senso, la preghiera diviene per un cristiano pi\u00f9 importante di un Sacramento.\nNellesortazione apostolica \"Marialis Cultus\" di papa Paolo VI del 1974 al culto di Maria vengono date le seguenti indicazioni: esso deve attingere il pi\u00f9 possibile alle Sacre Scritture, va collocato nel ciclo annuale delle liturgie ecclesiastiche, ha un orientamento ecumenico (volto cio\u00e8 a promuovere l'unit\u00e0 dei cristiani), e guarda a Maria come a un modello di vergine, di madre e di sposa. \nSull'importanza del Rosario \u00e8 tornato papa Giovanni Paolo II, che defin\u00ec Paolo VI suo mentore e maestro, con la lettera apostolica \"Rosarium Virginis Mariae\" del 2002 per aggiungere ai quindici tradizionali misteri della gioia, del dolore e della gloria, cinque \u00abmisteri della luce\u00bb riguardanti la vita pubblica di Ges\u00f9 (Battesimo, Nozze di Cana, Predicazione del Regno, Trasfigurazione, Istituzione dell'eucaristia). Giovanni Paolo II nel 1986 ha anche fatto pubblicare un nuovo messale comprendente messe specifiche da dedicare alla Santa Vergine.\nA completamento, la riforma del Vaticano II elimin\u00f2 la preghiera mariana e le Preci Leonine dal fine Messa, ridusse l'importanza e diffusione della devozione agli Arcangeli, e la raccomandazione della \"generale funzione esorcistica del Santo Rosario\". Basti rileggere Genesi: 3,15: \u201cIo porr\u00f2 inimicizia tra te e la donna, tra la tua stirpe e la sua stirpe:\u00a0questa ti schiaccer\u00e0 la testa, e tu le insidierai il calcagno\u201d (traduzione\u00a0CEI\u00a02008). Il Rosario \u00e8 anche \"una preghiera contro\", contro Satana, i suoi angeli apostati, i suoi ministri e servitori, e ogni male dell'anima e del corpo.\nPer la Chiesa cattolica, il dogma di Maria \"Santissima Madre di Dio\" trova valido riscontro anche nel passo del vangelo secondo Luca 1:43, in cui Elisabetta si rivolge a Maria in questi termini: \"A che debbo che la madre del mio Signore venga a me? Ecco, appena la voce del tuo saluto \u00e8 giunta ai miei orecchi, il bambino ha esultato di gioia nel mio grembo. E beata colei che ha creduto nell'adempimento delle parole del Signore\". Propriamente, la fede nella Santissima Madre di Dio non \u00e8 un dogma mariano, ma rientra nello stesso mistero (e dogma) cristologico e trinitario: chiunque crede nella Trinit\u00e0 e crede che Ges\u00f9 Cristo \u00e8 vero Dio e vero Uomo accetta subito di conseguenza che Maria, madre di Ges\u00f9 Cristo, possa chiamarsi anche Madre di Dio. In numerosi altri passi dei Vangeli e degli Atti degli Apostoli si afferma la divinit\u00e0 di Ges\u00f9 Cristo.\nFeste mariane cattoliche.\nDurante l'anno liturgico della Chiesa cattolica sono varie le feste e memorie che ricordano Maria: alcune sono universali, e sono previste come obbligatorie o facoltative per tutta la Chiesa; ma abbondano le celebrazioni locali, le cui date sono legate alle celebrazioni universali oppure alle tradizioni di particolari santuari.\nCelebrazioni iscritte nel Calendario romano generale).\nCelebrazioni minori o locali:\nIconografia mariana.\nLa rappresentazione di Maria, sola o con il figlio Ges\u00f9, \u00e8 un'icona centrale sia per la Chiesa Cattolica che per quella Ortodossa. La \"Madonna col Bambino\" \u00e8 lo schema iconografico sicuramente prevalente: si distinguono in particolare molti sotto-tipi tradizionali, a volte noti con il nome del luogo di una copia particolarmente rinomata, come la \"Blachernitissa\", attraverso un aggettivo che descrive una caratteristica fisica o la postura, come la \"Madonna Nera\" e la \"Madonna leggente\", oppure attraverso l'accostamento ad oggetto, come la \"Madonna della Catena\".\nTra le pi\u00f9 ricorrenti rappresentazioni di Maria si ricordano la \"Madonna del Rosario\", la \"Madonna della cintola\", la \"Madonna del Latte\", la \"Madonna dei sette dolori\".\nOltre alla figura del Bambin Ges\u00f9, a Maria \u00e8 spesso affiancato San Giuseppe, ad esempio nell'iconografia dello \"Sposalizio della Vergine\", della \"Nativit\u00e0\" o della \"Fuga in Egitto\", Ges\u00f9 adulto (\"Piet\u00e0\"), l'arcangelo Gabriele, (\"Annunciazione\"), San'Anna (\"Metterza\").\nTalvolta Maria \u00e8 rappresentata, oltre che con il Bambino, con un animale (\"Madonna del cardellino\", \"Madonna del Coniglio\", \"Madonna del gatto\") o con un frutto (\"Madonna della Melagrana\", \"Madonna della Mela\").\nL'immagine di Maria \u00e8 stata a volte anche utilizzata a fini di propaganda politica (ad esempio, dal regime fascista, attraverso la diffusione dell'immagine della \"Madonna del fascio\" o della \"Madonna del manganello\").\nCuriosit\u00e0.\nL'azzurro delle maglie della nazionale italiana \u00e8 indirettamente legato al culto mariano dei Savoia, che erano accesi devoti di Maria. Il Blu Savoia, un azzurro intenso, colore ufficiale della monarchia, usato anche per le onorificenze maggiori del regno, deriva infatti dal colore del manto della Vergine che nell'iconografia tradizionale \u00e8 di colore azzurro.\nInoltre anche il colore azzurro della bandiera europea e le dodici stelle di Maria sono stati ispirati dal culto mariano, come ammesso dello stesso autore del bozzetto Ars\u00e8ne Heitz (fermo restando che il significato ufficiale della bandiera \u00e8 un altro):"}
{"id": "2644816", "revid": "287204", "url": "https://it.wikipedia.org/wiki?curid=2644816", "title": "New York Knicks 1959-1960", "text": "La stagione 1959-60 dei New York Knicks fu la 14\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 27-48, non qualificandosi per i play-off."}
{"id": "2644817", "revid": "1861950", "url": "https://it.wikipedia.org/wiki?curid=2644817", "title": "Delta Connection", "text": "Delta Connection \u00e8 il marchio sotto il quale operano, voli a corto e medio raggio, sei compagnie aeree regionali per conto di Delta Air Lines al fine di alimentarne gli hub. Queste compagnie, indipendenti tra loro sono Compass Airlines, ExpressJet, GoJet Airlines, Republic Airlines e SkyWest Airlines, eccezion fatta per Endeavor Air, interamente di propriet\u00e0 Delta Air Lines. Ognuna ha un proprio certificato di operatore aereo, un proprio codice vettore IATA e un proprio codice vettore ICAO.\nStoria.\nDelta Connection venne creata nel 1984 come mezzo per espandere la rete Delta verso mercati minori attraverso una partnership con compagnie aeree regionali.\nAtlantic Southeast Airlines fu la prima compagnia aerea ad aderire e dal marzo 1984 cominci\u00f2 ad operare voli prima dal suo hub di Atlanta poi dall'aeroporto Internazionale di Dallas/Fort Worth. Nel maggio 1999 ASA divenne di propriet\u00e0 di Delta Air Lines e nel settembre 2005 venne acquistata da SkyWest Inc., gi\u00e0 proprietaria di SkyWest Airlines.\nNel settembre 1984 \"Comair\" entr\u00f2 a far parte di Delta Connection e nel 2000 fu interamente acquisita da Delta Air Lines.\n\"Ransome Airlines\" fece parte di Delta Connection dal 1984 al 1986, quando venne acquistata da Pan Am.\n\"Business Express\" oper\u00f2 voli per Delta Connection da e per diversi aeroporti minori situati nel nord degli Stati Uniti ed in Canada dal 1986 al 2000, anno nel quale venne acquistata da American Eagle Airlines.\n\"Trans States Airlines\" oper\u00f2 voli per Delta Connection tra Boston e New York dal 1998 al 2000.\nNel dicembre 2004 Delta Air Lines annunci\u00f2 che \"Republic Airways Holdings\" aveva ordinato 16 Embraer E-170 per la sua consociata \"Shuttle America\", i quali avrebbero portato la livrea di Delta Connection. Il primo volo venne effettuato nel settembre 2005.\nNel maggio 2005 Delta Air Lines annunci\u00f2 che la holding \"Mesa Air Group\" avrebbe fatto volare 30 Bombardier CRJ-200 della consociata \"Freedom Airlines\" sotto la bandiera di Delta Connection, ma pochi mesi dopo l'annuncio Freedom Airlines cominci\u00f2 ad utilizzare gli Embraer ERJ 145 al posto dei Bombardier CRJ-200. Dopo una battaglia legale con Mesa Air Group, Delta Airlines ottenne la risoluzione del contratto a partire dal settembre 2010.\nNel dicembre 2006 venne annunciato che \"Big Sky Airlines\" si sarebbe associata a Delta Connection utilizzando otto turboelica Beechcraft 1900 per voli in partenza dall'aeroporto di Boston.\n\"ExpressJet Airlines\" ader\u00ec a Delta Connection dal giugno 2007 al settembre 2008 utilizzando 10 Embraer ERJ 145 per voli in partenza dall'Aeroporto Internazionale di Los Angeles.\nDal dicembre 2007 \"Pinnacle Airlines\" associ\u00f2 a Delta Connection 16 dei suoi Bombardier CRJ-900.\nLa fusione di Delta Air Lines con Northwest Airlines caus\u00f2 l'incorporazione dei voli regionali di quest'ultima, denominati \"Northwest Airlink\", in Delta Connection. Nel novembre 2008 venne annunciato che \"Mesaba Airlines\", una compagnia regionale sussidiaria di Northwest Airlines che operava voli con il marchio Northwest Airlink, avrebbe acquistato sette Bombardier CRJ-900 usati e altri otto nuovi per farli volare sotto il marchio Delta Connection.\nNel luglio 2010, necessitando di una riduzione dei costi, Delta Air Lines cedette Mesaba Airlines a \"Pinnacle Airlines\" per 62 milioni di dollari. La sua sede venne trasferita presso quella di Pinnacle a Memphis, ma la compagnia mantenne l'indipendenza gestionale dei voli. Lo stesso giorno, \"Trans States Holdings\" acquist\u00f2 Compass Airlines per 20,5 milioni di dollari.."}
{"id": "2644818", "revid": "253269", "url": "https://it.wikipedia.org/wiki?curid=2644818", "title": "Harold J. Stone", "text": "Biografia.\nNato in una famiglia di religione ebraica, fu figlio d'arte. Il padre Jacob Hochstein, come pure suo nonno, furono attori conosciuti nell'ambiente del teatro di lingua yiddish di New York. Fece il suo debutto sul palcoscenico all'et\u00e0 di sei anni, recitando assieme al padre (in onore del quale avrebbe poi aggiunto la \"J.\" al suo nome d'arte Stone). Diplomatosi alla high school, studi\u00f2 poi alla New York University e alla University of Buffalo Medical School, dove consegu\u00ec poi il suo bachelor.\nCarriera.\nStone inizi\u00f2 la carriera vera e propria di attore teatrale a Broadway nel 1939, partecipando a cinque produzioni differenti nei successivi sei anni, inclusa la pi\u00e8ce \"One Touch of Venus\". A queste partecipazioni fece seguito il suo debutto cinematografico, al fianco di Alan Ladd, nel film noir \"la dalia azzurra\" (1946).\nDa allora interpret\u00f2 piccoli ma memorabili ruoli da comprimario. Sebbene costretto in ruoli secondari, divenne un volto familiare al grande pubblico soprattutto per le sue interpretazioni televisive fra gli anni cinquanta e gli anni ottanta e le partecipazioni come \"guest star\" a centocinquanta fra serie televisive e show condotti da celebri colleghi: fra gli altri, \"Le spie\", \"The Barbara Stanwyck Show\", \"Griff\", \"gli intoccabili\", \"Kojak\", \"Ai confini della realt\u00e0\", \"Get Smart\", \"Il virginiano\", \"Mannix\", \"Charlie's Angels\".\nNella stagione 1961-1962 apparve tre volte nella serie della ABC \"Target\", prodotta da Stephen McNally. Nel 1963 ottenne la candidatura al Golden Globe per il miglior attore non protagonista per il film \"Sessualit\u00e0\". Nello stesso anno, assieme a Marsha Hunt recit\u00f2 nella serie drammatica di ambientazione medica \"Breaking Point\", la cui sceneggiatura di un episodio ebbe una candidatura per l'Emmy Award. Lo stesso Stone fu candidato agli Emmy del 1964 come attore protagonista in un episodio della serie \"The Nurses\".\nNegli anni sessanta e negli anni settanta continu\u00f2 a lavorare in televisione, tornando tuttavia a recitare in teatro in diverse produzioni di Broadway e off-Broadway (tra cui \"Ernest in Love\" \"Charley's Aunt\").\nFu sposato due volte: con la prima moglie, Joan, fino alla morte di lei avvenuta nel 1960; con la seconda, Miriam, sposata nello stesso anno e a cui rimase legato fino alla sua morte. Ebbe tre figli, due dalla prima moglie e uno dalla seconda."}
{"id": "2644819", "revid": "767487", "url": "https://it.wikipedia.org/wiki?curid=2644819", "title": "Whitey Bell", "text": ""}
{"id": "2644820", "revid": "1543377", "url": "https://it.wikipedia.org/wiki?curid=2644820", "title": "Antonella Tavassi La Greca", "text": "Ha vinto il premio Fregene per la narrativa 2004. Studiosa di storia romana, se ne \u00e8 occupata in varie opere, come in \"La Pedina di Vetro\", biografia di Giulia maggiore, la figlia dell'imperatore Augusto che sar\u00e0 esiliata dal padre a Ventotene, e \"Le due Agrippine\", un romanzo storico le cui tragiche vicende sono ricostruite attraverso le lettere che l'autrice immagina si siano scambiate Agrippina maggiore, il marito Germanico e la loro figlia Agrippina minore (madre di Nerone). Dal primo dei due romanzi venne tratto il testo teatrale \"La voce di Giulia\".\nIl romanzo \"La guerra di Nora\", scritto sotto forma di diario, permette di ricostruire una vicenda ambientata negli anni di piombo."}
{"id": "2644821", "revid": "125947046", "url": "https://it.wikipedia.org/wiki?curid=2644821", "title": "The Barbara Stanwyck Show", "text": "The Barbara Stanwyck Show \u00e8 stata una serie televisiva antologica drammatica statunitense andata in onda sulla rete televisiva NBC dal settembre del 1960 al luglio del 1961.\nProduzione.\nBarbara Stanwyck impersonava una hostess e ha recitato in tutti gli episodi (che avevano una durata di mezz'ora), tranne quattro. Quelli in cui non recitava erano in realt\u00e0 episodi pilota di potenziali serie che non si sono mai realizzate. Tra questi, tre rappresentavano un tentativo di realizzare una serie drammatica completamente sua, dove appariva nei panni di Josephine Little, una donna statunitense che gestisce un negozio di import-export a Hong Kong. La Stanwyck vinse l'Emmy Award nel 1961 come miglior attrice protagonista in una serie televisiva.\nLa serie, prodotta presso i Desilu Studios, \u00e8 stata diretta da nove registi: Lewis Allen, Robert Florey, Arthur Hiller, Don Medford, David Lowell Rich, Stuart Rosenberg, Don Taylor, Jacques Tourneur (che diresse 11 episodi della serie), e Richard Whorf. And\u00f2 in onda per una stagione composta di 36 episodi, pi\u00f9 uno pilota, alle ore 22:00 del luned\u00ec opposto alla sitcom militare \"Hennesey\" della CBS e alla seconda parte della serie \"Avventure in paradiso\" sulla ABC.\nLo sponsor della trasmissione, a settimane alterne, fu l'American Gas Association.\nHome Video.\nLa serie \u00e8 stata pubblicata in DVD per il mercato statunitense dalla E1 Entertainment (in precedenza denominata Koch Vision), in collaborazione con il The Archive of American Television, in due cofanetti composti da due dischi ciascuno il 13 ottobre 2009 e il 18 maggio 2010."}
{"id": "2644823", "revid": "7", "url": "https://it.wikipedia.org/wiki?curid=2644823", "title": "Somebody Up There Likes Me", "text": ""}
{"id": "2644825", "revid": "123125521", "url": "https://it.wikipedia.org/wiki?curid=2644825", "title": "William Bradford (governatore)", "text": "Biografia.\nNacque probabilmente nel marzo 1590, ad Austerfield nel Yorkshire e fu tra i primi governatori della colonia di Plymouth, leader britannico dei separatisti, venne eletto ben tredici volte governatore della colonia dopo la morte di John Carver. Fu il secondo dei firmatari e uno degli artefici del Patto del Mayflower. Lasci\u00f2 una sorta di diario-documentario dei primi anni della colonia chiamato \"Of Plymouth Plantation\". Scrisse \"Of Plimmoth Plantation\" in uno stile piano, con particolare attenzione per la semplice verit\u00e0 che \u00e8 in ogni cosa. L'opera fu pubblicata nel 1856 solo dopo aver ritrovato il manoscritto originale presso la biblioteca del vescovo di Londra. Essa \u00e8 la cronaca della colonia, dove Bradford fu governatore dal 1621 al 1656."}
{"id": "2644827", "revid": "729019", "url": "https://it.wikipedia.org/wiki?curid=2644827", "title": "Aeroporto Internazionale Port Columbus", "text": "L'Aeroporto Internazionale di Port Columbus \u00e8 un aeroporto situato a 10\u00a0km da Columbus in Ohio, negli Stati Uniti d'America."}
{"id": "2644828", "revid": "287204", "url": "https://it.wikipedia.org/wiki?curid=2644828", "title": "New York Knicks 1960-1961", "text": "La stagione 1960-61 dei New York Knicks fu la 15\u00aa nella NBA per la franchigia.\nI New York Knicks arrivarono quarti nella \"Eastern Division\" con un record di 21-58, non qualificandosi per i play-off."}
{"id": "2644829", "revid": "729019", "url": "https://it.wikipedia.org/wiki?curid=2644829", "title": "Disturbo da accumulo", "text": "Il disturbo da accumulo (in inglese hoarding disorder, definito in precedenza disposofobia, accumulo patologico seriale, accaparramento compulsivo, mentalit\u00e0 Messie o sillogomania) \u00e8 un disturbo caratterizzato da un bisogno compulsivo di acquisire una notevole quantit\u00e0 di beni, anche se gli elementi sono inutili, pericolosi o insalubri. L'accaparramento compulsivo provoca impedimenti e danni significativi ad attivit\u00e0 essenziali della vita domestica: mobilit\u00e0, alimentazione, pulizia e sonno.\nPer lungo tempo non \u00e8 stato chiaro se il disturbo da accumulo fosse un disturbo isolato o piuttosto un sintomo di un'altra condizione, come il disturbo ossessivo-compulsivo a cui veniva associato. Solo dal 2014 \u00e8 stato riconosciuto come categoria diagnostica a s\u00e9 stante.\nTale disturbo \u00e8 diffuso in tutto il mondo, apparentemente senza distinzioni di ceto, etnia, cultura di appartenenza o livello di istruzione, con un'incidenza calcolata sul 4-5% della popolazione. Raggiunse notoriet\u00e0 grazie ad alcuni docu-reality, il pi\u00f9 diffuso dei quali venne originariamente trasmesso a partire dal 14 marzo 2010 dall'emittente statunitense TLC con il titolo: \"Hoarding: Buried Alive\". In Italia \u00e8 stato mandato in onda da Real Time con il titolo \"Sepolti in casa\".\nCaratteristiche.\nIl termine \"disposofobia\" a lungo utilizzato significa letteralmente \"paura di buttare\", dall'inglese \"to dispose\", \"gettare\", \"buttare\", \"disfarsi (di qualcosa)\", con il suffissoide \"-fobia\", dal greco , \"ph\u00f3bos\", \"panico\", \"paura\", tuttavia non descrive in maniera completa le caratteristiche del disturbo focalizzandosi solo sul \"post\", ovvero arrivare all'incapacit\u00e0 di prendere la decisione di buttare qualsiasi oggetto, indipendentemente dal valore.\nLa definizione utilizzata nel DSM e dai clinici oggi \u00e8 esclusivamente \"disturbo da accumulo\", pur essendo anche questa espressione incompleta in quanto di riferisce solo al \"pre\", ovvero l'atto compulsivo di raccolta.\nFrost e Hartl (1996) forniscono come definizione le seguenti caratteristiche:\nLe case delle persone vittima del disturbo da accumulo presentano anche fattori di rischio per la comunit\u00e0, aumentando il rischio di incendi ed infestazioni, lesioni causate dall'urtare alcuni oggetti e altri rischi per la salute e la sicurezza.\nI soggetti affetti credono che gli oggetti accumulati siano molto preziosi davanti alla minaccia che vengano buttati, indipendentemente dal loro valore, economico e affettivo.\nDi seguito, un elenco dei tratti pi\u00f9 comuni::\nDifferenze con il collezionismo.\nPossono esistere fenomeni di collezionismo con forti affinit\u00e0, visive e compulsive, con il disturbo da accumulo, tuttavia vi sono alcune fondamentali differenze:\nse il collezionista, come l'accumulatore, pu\u00f2 arrivare anche a stravolgere la propria abitazione e a dedicare una gran parte di essa alla propria collezione, questa viene catalogata con cura, gli oggetti che la compongono sono accuratamente manutenuti e non di rado vengono dedicati spazi e mobili alla loro \"presentazione\".\nLa persona con il disturbo accumula seguendo una compulsione irresistibile, ma una volta che gli oggetti sono entrati in casa perdono di interesse e di valore, finendo per essere accatastati in modo grossolano in quanto ormai privi di interesse; il valore degli oggetti viene per\u00f2 amplificato e magnificato, non appena si presenta il rischio di perderli, con reazioni emotive che possono passare dalla disperazione, all'aggressione di chi in quel momento costituisce un \"pericolo\" e potrebbe sottrarre o peggio buttare gli stessi.\n\"NSGCD Clutter Hoarding Scale\".\nSebbene non siano comunemente usati dagli psicologi clinici, sono stati stabiliti dal \"National Study Group on Chronic Disorganisation\" (NSGCD) alcuni criteri su una scala a cinque livelli di accumulo, intitolata \"NSGCD Clutter Hoarding Scale\". Tale scala distingue cinque livelli di accumulo, dal livello I (il meno grave) al livello V (il pi\u00f9 grave). All'interno di ogni livello ci sono quattro categorie specifiche che definiscono la gravit\u00e0 del disordine e del potenziale di accumulo:\nCondizioni correlate.\nDisturbo ossessivo-compulsivo.\nDiversi studi hanno riportato una correlazione tra disturbo da accumulo e la presenza e/o gravit\u00e0 del disturbo ossessivo-compulsivo (DOC). Il disturbo da accumulo non sembra implicare gli stessi meccanismi neurologici delle pi\u00f9 comuni forme di disturbo ossessivo-compulsivo e non risponde agli stessi farmaci (che hanno come obiettivo la serotonina). Il comportamento di accumulo \u00e8 anche correlato con il disturbo ossessivo-compulsivo di personalit\u00e0 (OCPD). Vi potrebbe essere una sovrapposizione con una condizione conosciuta come disturbo del controllo degli impulsi (ICD), in particolare quando l'accumulo compulsivo \u00e8 collegato ad acquisto compulsivo o comportamento di acquisto. Comunque, alcune persone con comportamento di accumulo compulsivo non mostrano altri segni di quanto \u00e8 solitamente considerato DOC, OCPD o ICD. Coloro a cui \u00e8 stato diagnosticato il disturbo da deficit di attenzione e iperattivit\u00e0 (DDAI) spesso hanno tendenze di accumulo."}
{"id": "2644830", "revid": "486946", "url": "https://it.wikipedia.org/wiki?curid=2644830", "title": "Port Columbus International Airport", "text": ""}
{"id": "2644833", "revid": "1429175", "url": "https://it.wikipedia.org/wiki?curid=2644833", "title": "Paranormale", "text": "Il termine paranormale si applica a quei fenomeni (detti anche anomali) che risultano contrari alle leggi della fisica e agli assunti scientifici e che, se misurati secondo il metodo scientifico, sono risultati inesistenti o, nel caso di fenomeno esistente, comunque spiegabili sulla base delle conoscenze attuali.\nSecondo i parapsicologi, invece, esisterebbero fenomeni non spiegabili in base alle leggi scientifiche attuali e la maggioranza dei parapsicologi si aspetta che future ricerche spieghino queste \"anomalie\", anche se ritengono che non saranno spiegabili fino a che non verr\u00e0 operata una rivoluzione nella scienza attuale. La definizione di fenomeno \"anomalo\" \u00e8 data dagli stessi parapsicologi, poich\u00e9 si tratterebbe di fenomeni \"difficilmente spiegabili sulla base dei modelli scientifici attuali\".\nLa scienza non riconosce l'esistenza del paranormale, i cui fenomeni sono, ad oggi, non provati.. Le associazioni che conducono ricerche e operano controlli sui presunti fenomeni paranormali, come l'italiana CICAP, hanno analoga posizione rilevando come ad oggi nessun fenomeno paranormale \u00e8 mai stato provato come esistente..\nDefinizione.\nNon esiste di fatto una definizione rigorosa e universalmente condivisa del termine. Alcuni lo usano soltanto per indicare il campo di studio della parapsicologia, cio\u00e8 le cosiddette \"percezioni extrasensoriali\" come telepatia, chiaroveggenza, precognizione, i presunti \"poteri della mente\", come telecinesi e pirocinesi, e le manifestazioni di fantasmi. In genere, per\u00f2, la parola \"paranormale\" viene usata in senso pi\u00f9 ampio, per comprendere tutti i fenomeni considerati scientificamente inattendibili o inspiegabili, come le esperienze extracorporee, il triangolo delle Bermude, i miracoli, i poteri dei fachiri, eccetera. Il \"Journal of Parapsychology\" definisce come \"paranormale\" \u00ab\"qualsiasi fenomeno che in uno o pi\u00f9 aspetti superi i limiti di ci\u00f2 che \u00e8 considerato fisicamente possibile secondo le assunzioni scientifiche del momento\"\u00bb.\nL'altra caratteristica che accomuna i presunti fenomeni paranormali \u00e8 la mancanza di prove oggettive a sostegno della loro effettiva esistenza: vengono riferiti numerosissimi esempi di tali anomalie, ma si tratta in genere di testimonianze non documentate oppure di esperimenti eseguiti in modo non abbastanza rigoroso da poter escludere imbrogli o autosuggestione. Le cause per cui molto spesso si parla erroneamente di fenomeni paranormali sono sostanzialmente tre:\nAlcuni fenomeni anomali si collocano all'interno di quella che \u00e8 stata chiamata scienza patologica, cio\u00e8 quelle idee delle quali \u201cnon ci si riesce a liberare\u201d, anche molto tempo dopo essere state dichiarate erronee dalla maggior parte degli studiosi di un dato settore.\nGli studi sul paranormale.\nRicerche sul paranormale sono condotte dai parapsicologi. La parapsicologia inizi\u00f2 a utilizzare un approccio sperimentale gi\u00e0 negli anni trenta con Joseph Rhine. Tra gli anni cinquanta e gli anni settanta, nacquero diversi centri di ricerca anche in seno alle universit\u00e0. Dagli anni settanta in poi, la considerazione per le ricerche sul paranormale \u00e8 andata via via scemando. Le ricerche furono considerate inconcludenti e i parapsicologi si trovarono di fronte alla forte opposizione dei loro colleghi accademici. Alcuni effetti che sembravano essere paranormali, ad esempio l'effetto Kirlian, scomparvero quando furono testati sotto stretto controllo. Molti laboratori di ricerca statunitensi furono chiusi. Dopo ventotto anni di ricerche, il \"Princeton Engineering Anomalies Research Laboratory\" ha chiuso i propri laboratori nel 2007.\nParanormale e religione.\nLe differenze tra paranormale e religione vanno innanzitutto ricercate sul piano empirico: mentre le affermazione relative al paranormale si riferiscono al mondo fisico e quindi possono essere oggetto di indagine scientifica, la religione appartiene al mondo della metafisica e quindi non suscettibile di indagine\nNonostante questo, i due campi spesso si toccano senza necessariamente incontrarsi: davanti al rito religioso, ad esempio, dell'eucaristia, nella transustanziazione, la chiesa cattolica afferma \u00ab la conversione di tutta la sostanza del pane nella sostanza del Corpo di Cristo, e di tutta la sostanza del vino nella sostanza del Suo Sangue \u00bb, sebbene \u00abTuttavia, le caratteristiche sensibili del pane e del vino, cio\u00e8 le \"specie eucaristiche\", rimangono inalterate. \u00bb (\"Compendio\" al catechismo della Chiesa cattolica). L'essenza stessa di tale rito trova in ogni caso il proprio fondamento nella fede, pi\u00f9 che nell'analisi scientifica.\nIn taluni casi, tuttavia, possono esservi punti di contatto tra paranormale e alcuni fenomeni religiosi (cosiddetto \"paranormale religioso\"), come ad esempio i miracoli: in questi casi, si tratta di fenomeni empirici (e come tali suscettibili di indagine scientifica), ai quali la religione attribuisce determinate cause e significati.\nPresunti preconcetti sul paranormale e rapporto con la scienza.\nLa scienza non accetta il paranormale perch\u00e9 non spiegabile.\nNel linguaggio corrente, si tendono a confondere i fenomeni scientificamente non spiegati con i fenomeni paranormali.\nEsiste invece una netta differenza fra questi due concetti. I primi sono quei fenomeni (biologici, fisici eccetera), osservabili anche in condizioni scientificamente controllate, ai quali per\u00f2 la scienza finora non \u00e8 stata in grado di dare una spiegazione (per esempio: siamo in grado di descrivere i fulmini globulari e il loro comportamento, ma non sappiamo ancora spiegare il modo in cui si formano). I secondi sono invece fenomeni che nonostante le numerosissime affermazioni contrarie, non sono stati mai finora osservati in condizioni scientificamente controllate, soprattutto per quanto riguarda la ripetibilit\u00e0 degli esperimenti.\nLa differenza non corre affatto, come si crede spesso, tra fenomeni \"non ancora spiegati\" e fenomeni \"inspiegabili tout-court\". \u00c8 proprio l'osservazione di \"fatti veri non spiegati\" che ha sempre portato evoluzione nelle teorie scientifiche (si pensi ad esempio alle osservazioni che hanno portato alla formulazione della teoria della meccanica quantistica).\nViceversa, numerosissimi fenomeni \"paranormali\" sono in realt\u00e0 spiegabilissimi in base alle conoscenza scientifiche (e in certi casi anche banali trucchi di illusionismo). In genere, al crescere del controllo dell'esperimento per prevenire errori o frodi, i fenomeni paranormali diminuiscono di frequenza, fino a scomparire del tutto quando si applica un controllo scientifico rigoroso.\nLa differenza tra \"scientifico\" e \"non scientifico\" corre quindi tra fenomeni osservabili in condizioni scientificamente controllate, e fenomeni non osservabili in tali condizioni, e non tra fenomeni \"spiegabili\" e \"inspiegabili\".\nLa scienza rifiuta ci\u00f2 che non sa spiegare.\nUn secondo errore comune consiste nella credenza per cui la scienza rifiuta ci\u00f2 che non pu\u00f2 capire. Al contrario, la scienza esiste per investigare esattamente quel che non si sa (ancora) spiegare. Lo scienziato che riuscisse a riprodurre un fenomeno di telecinesi, o di telepatia, o di precognizione, diverrebbe non solo famoso, ma soprattutto ricchissimo. Non \u00e8 quindi credibile che esista, come affermano coloro che credono nel paranormale, una \"congiura\" fra gli scienziati per mettere a tacere i risultati favorevoli alle teorie parapsicologiche.\nLa tesi di chi crede nei fenomeni paranormali \u00e8 che tra gli scienziati sia molto diffuso uno scetticismo aprioristico, ossia una tesi preconcetta secondo cui il paranormale non pu\u00f2 esistere. Da parte loro, gli scettici fanno notare che su taluni effetti (ad es. \"\"Effetto Marte\" di Gauquelin\") anche gli stessi parapsicologi (dopo anche 15 anni di studi) hanno dovuto convenire sull'assenza di fenomeni \"anomali\". Pi\u00f9 semplicemente, \"la scienza non riesce a trovare alcun vero fenomeno paranormale da spiegare [...] la telepatia, la psicocinesi, o la chiaroveggenza non sono 'inspiegabili', sono molto pi\u00f9 banalmente non-accaduti, nel senso che tali fenomeni non si sono mai verificati in condizioni di controllo\".\nFenomeni ed eventi considerati un tempo \"paranormali\" (come il fulmine) fanno oggi parte del campo di studio \"normale\" della scienza, mentre discipline che erano considerate un tempo assolutamente scientifiche sono passate nel campo del \"paranormale\" nella misura in cui non sono state pi\u00f9 in grado di rispondere ai criteri minimi di verificabilit\u00e0 richiesti da nuovi concetti di scienza. Un esempio di tale tipo \u00e8 l'astrologia.\nLa scienza rifiuta ci\u00f2 che non spiega attraverso i suoi metodi.\nLa scienza non \u00e8 il sapere \"tout-court\", e l'epistemologia lo afferma con chiarezza. La scienza \u00e8 una forma di sapere umano: quello che riesce a fondare le sue affermazioni su un preciso metodo, detto metodo scientifico, che richiede che un'affermazione, per essere considerata \"vera\", sia tra le altre cose verificabile (e secondo Karl Popper, falsificabile).\nIl problema con il paranormale sorge perch\u00e9, secondo gli scettici, chi lo studia afferma di potere aspirare a una verit\u00e0 di tipo scientifico, senza per\u00f2 sottoporsi alle verifiche tipiche del metodo scientifico. Semplificando un poco, in un esperimento scientifico, \u00e8 sempre necessario riuscire a verificare:\nFra queste altre caratteristiche, la pi\u00f9 importante \u00e8 che il campo dell'esperimento deve essere chiaramente delimitato, e che va definito con chiarezza prima di iniziare l'esperimento cosa si consideri una \"riuscita\" e cosa un \"fallimento\" dell'esperimento stesso.\nNel caso delle ricerche sul cosiddetto \"paranormale\", invece, spesso una, talvolta pi\u00f9 di una, in qualche caso, tutte queste regole non vengono rispettate. I tentativi che i ricercatori di estrazione scettica hanno fatto di porre in condizioni di controllo chi asseriva di avere poteri paranormali si sono, fino ad oggi, conclusi con l'assenza di risultati.\nSecondo i sostenitori dell'esistenza del paranormale, questo non implicherebbe che il paranormale non esista: potrebbe semplicemente darsi che gli esperimenti non siano ancora adeguati, esattamente come le onde radio esistevano anche prima che gli esseri umani fossero in grado di captarle e misurarle. Secondo tale tesi, se la situazione \u00e8 questa, la scienza avrebbe bisogno di ampliare il proprio campo di conoscenze scientifiche per poter spiegare i cosiddetti fenomeni paranormali, inspiegabili secondo gli attuali paradigmi .\nQuanto detto fin qui, secondo i sostenitori del paranormale, non implicherebbe che i fenomeni paranormali siano \"falsi\", ma che non esistono le leggi scientifiche entro cui inquadrare un \"mondo reale, molto pi\u00f9 vasto di quello compreso nei confini della scienza\" o che comunque si tratterebbe di fenomeni per i quali l'indagine tramite metodo scientifico sarebbe inidonea e superata.\nLa tesi dominante tra i sostenitori del paranormale \u00e8 che l'atteggiamento scientifico verso questo tipo di fenomeni dovrebbe essere oggi quella di apertura e non di tipo scettico, poich\u00e9, a detta loro, il termine \"scettico\" implicherebbe gi\u00e0 di per s\u00e9 un rifiuto aprioristico e un pre-giudizio, che sarebbe incompatibile con quello di imparzialit\u00e0 nella ricerca. Viene tuttavia fatto notare che scetticismo, \"per definizione, significa proprio ricercare la verit\u00e0 in assenza di pregiudizi\".\nViceversa, la tentazione di annacquare il metodo scientifico, diminuendo il livello e il rigore del controllo e delle verifiche fino a che si ottengono infine risultati, pu\u00f2 solo portare discredito a questo campo di ricerca, come dimostra la circostanza che ad oggi il paranormale \u00e8 ricompreso nell'area delle pseudoscienze.\nIl premio da un milione di dollari.\nEsiste un \"Premio di un milione di dollari\" messo in palio dal prestigiatore e debunker James Randi a chiunque sia in grado di produrre un qualsiasi fenomeno paranormale purch\u00e9 in condizioni di controllo.\nAltre sfide volte a provare l'esistenza del paranormale in condizioni di controllo sono quella denominata International Zetetic challenge del Laboratorio di Zetetica e quella da 100.000 dollari dell'associazione Australian Skeptics."}
{"id": "2644837", "revid": "125638352", "url": "https://it.wikipedia.org/wiki?curid=2644837", "title": "Salvatore Parrillo", "text": "Carriera.\nIl 5 aprile 2016 il play proveniente dall'Azzurro Basket Napoli firma un contratto con la Pallacanestro Reggiana fino alla fine dell'anno.\nIl 14 agosto 2016 firma un contratto annuale con la Pallacanestro Cant\u00f9. Finisce la stagione con 2,2 punti e 1,1 rimbalzi di media a partita (cifre per\u00f2 salite a 3,9 punti, 2,5 rimbalzi e 1,3 assist di media con Carlo Recalcati in panchina), che gli valgono la riconferma con un contratto valido per le due stagioni successive, con un'ulteriore eventuale opzione per la stagione 2019-2020.. In seguito alla cessione di Ike Udanoh alla Sidigas Avellino, nel febbraio 2019 viene nominato capitano della Pallacanestro Cant\u00f9. Il 30 luglio del 2019 lascia dopo tre anni, la societ\u00e0 brianzola per scendere di categoria firmando con la Pallacanestro Orzinuovi, societ\u00e0 di Serie A2. Il 13 luglio del 2020 fa ritorno nella massima serie italiana, firmando per il Basket Brescia Leonessa."}
{"id": "2644838", "revid": "287204", "url": "https://it.wikipedia.org/wiki?curid=2644838", "title": "Toronto Raptors 1999-2000", "text": "La stagione 1999-2000 dei Toronto Raptors fu la 5\u00aa nella NBA per la franchigia.\nI Toronto Raptors arrivarono terzi nella \"Central Division\" della \"Eastern Conference\" con un record di 45-37. Nei play-off persero al primo turno con i New York Knicks (3-0)."}
{"id": "2644839", "revid": "729019", "url": "https://it.wikipedia.org/wiki?curid=2644839", "title": "Aeroporto Internazionale di Dayton-James M. Cox", "text": "L'Aeroporto Internazionale di Dayton \u00e8 un aeroporto situato a 14\u00a0km a nord dal centro di Dayton in Ohio, negli Stati Uniti d'America."}
{"id": "2644841", "revid": "339392", "url": "https://it.wikipedia.org/wiki?curid=2644841", "title": "Dayton International Airport", "text": ""}
{"id": "2644843", "revid": "838137", "url": "https://it.wikipedia.org/wiki?curid=2644843", "title": "Zamalek Volleyball Sporting Club", "text": "Lo Zamalek Volleyball Sporting Club \u00e8 una societ\u00e0 pallavolistica egiziana, facente parte della societ\u00e0 polisportiva Zamalek Sporting Club.\nStoria.\nLa societ\u00e0, fondata nel 1911 all'interno della polisportiva, \u00e8 fin dalle origini una delle pi\u00f9 forti squadre del panorama pallavolistico egiziano ed africano. Vince il suo primo campionato nel 1959, primo di una striscia di 7 vittorie consecutive.\nIl secondo periodo d'oro risale agli anni ottanta, quando arrivarono le prime vittorie di carattere continentale. In totale la squadra ha vinto 4 Champions League africane, l'ultima delle quali nel 2009, battendo in finale gli eterni rivali dell'Al Ahly per 15 a 13 al tie break.\nCon il titolo di Campione d'Africa ha disputato, nel 2009, la Coppa del Mondo per club FIVB. La formazione egiziana \u00e8 stata inserita nel girone A, insieme agli italiani della Trentino Volley. La squadra \u00e8 riuscita a combattere ad armi pari con la formazione Campione d'Europa, venendo per\u00f2 sconfitta per 3 a 1."}
{"id": "2644846", "revid": "212348", "url": "https://it.wikipedia.org/wiki?curid=2644846", "title": "Chicago Bulls 2006-2007", "text": "La stagione 2006-07 dei Chicago Bulls fu la 41\u00aa nella NBA per la franchigia.\nI Chicago Bulls arrivarono terzi nella \"Central Division\" della \"Eastern Conference\" con un record di 49-33. Nei play-off vinsero il primo turno con i Miami Heat (4-0), perdendo poi la semifinale di conference con i Detroit Pistons (4-2)."}
{"id": "2644848", "revid": "1431409", "url": "https://it.wikipedia.org/wiki?curid=2644848", "title": "Rebel", "text": ""}
{"id": "2644849", "revid": "118648390", "url": "https://it.wikipedia.org/wiki?curid=2644849", "title": "Patto del Mayflower", "text": "Il Patto del Mayflower (\"Mayflower Compact\") \u00e8 un documento che fu sottoscritto a bordo del Mayflower il 21 novembre 1620 (11 novembre in base al calendario giuliano).\nConcepito su base maggioritaria (tenendo presente che non contavano donne e minori), si tratta di un contratto sociale che prevede che tutti i coloni, padri pellegrini e non, debbano sottostare al governo e alle leggi che la comunit\u00e0 avrebbe creato una volta sbarcati."}
{"id": "2644852", "revid": "287204", "url": "https://it.wikipedia.org/wiki?curid=2644852", "title": "Cleveland Cavaliers 1983-1984", "text": "La stagione 1983-84 dei Cleveland Cavaliers fu la 14\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\" con un record di 28-54, non qualificandosi per i play-off."}
{"id": "2644854", "revid": "101175", "url": "https://it.wikipedia.org/wiki?curid=2644854", "title": "Campionato italiano velocit\u00e0", "text": ""}
{"id": "2644857", "revid": "287204", "url": "https://it.wikipedia.org/wiki?curid=2644857", "title": "Denver Nuggets 1987-1988", "text": "La stagione 1987-88 dei Denver Nuggets fu la 12\u00aa nella NBA per la franchigia.\nI Denver Nuggets vinsero la \"Midwest Division\" della \"Western Conference\" con un record di 54-28. Nei play-off vinsero il primo turno con i Seattle SuperSonics (3-2), perdendo poi la semifinale di conference con i Dallas Mavericks (4-2)."}
{"id": "2644860", "revid": "287204", "url": "https://it.wikipedia.org/wiki?curid=2644860", "title": "Dallas Mavericks 1995-1996", "text": "La stagione 1995-1996 dei Dallas Mavericks fu la 16\u00aa nella NBA per la franchigia.\nI Dallas Mavericks arrivarono quinti nella \"Midwest Division\" della \"Western Conference\" con un record di 26-56, non qualificandosi per i play-off."}
{"id": "2644862", "revid": "60848", "url": "https://it.wikipedia.org/wiki?curid=2644862", "title": "Enrico di Borgogna (opera)", "text": "Enrico di Borgogna \u00e8 un'opera lirica di Gaetano Donizetti, su libretto di Bartolomeo Merelli. L'opera fu rappresentata per la prima volta al Teatro San Luca di Venezia il 14 novembre 1818. &lt;br&gt;\nGenesi e rappresentazioni contemporanee.\nSi tratta della prima opera rappresentata di Donizetti, ma non la prima ad essere composta, primato che spetta a Il Pigmalione, la cui prima rappresentazione tuttavia avverr\u00e0 solo nel 1960. Il libretto \u00e8 di Bartolomeo Merelli, ricordato per lo pi\u00f9 per la sua carriera di impresario del Teatro alla Scala (sar\u00e0 lui ad incoraggiare il giovane e debuttante Giuseppe Verdi a inizio carriera). &lt;br&gt; \nAlla prima rappresentazione il soprano Catalani, impegnata nel ruolo di Elisa, ebbe uno svenimento per lo stress alla fine del primo atto, motivo che port\u00f2 al taglio dei brani coinvolgenti il suo ruolo nel secondo atto. L'opera intera pot\u00e9 finalmente essere ascoltata nelle repliche successive, e fu accolta da un lusinghiero successo.&lt;br&gt;\nDopo quasi duecento anni di oblio, l'opera \u00e8 stata finalmente riesumata nell'agosto del 2012 dalla Vadstena Academy in Svezia. Ha inaugurato l'edizione 2018 del Donizetti Opera al Teatro Sociale di Bergamo, con Anna Bonitatibus nei panni del protagonista, Sonia Ganassi nel ruolo di Elisa e Alessandro De Marchi quale direttore.\nTrama.\nAtto I.\nNei boschi della Borgogna, mentre i pastori inneggiano all'alba, il solitario Pietro piange sulla tomba della moglie Agnese, invano rallegrato dai suoi vicini di casa (\"Ombra diletta, ah destati\"). I pastori sanno che egli nasconde un segreto, che per\u00f2 si rifiuta di svelare: il vecchio Pietro infatti teme sempre per la sicurezza del figlio Enrico, che, nel frattempo si aggira per i boschi alla ricerca dell'amata Elisa, di cui non ha pi\u00f9 notizie da tempo (\"Care aurette che spiegate\").&lt;br&gt; \nLa calma boschereccia viene interrotta bruscamente da una vecchia conoscenza di Pietro, Brunone, proveniente dalla corte di Arles con importanti notizie: Ulrico, l'usurpatore del trono di Borgogna, \u00e8 morto, e regna il figlio Guido; il momento \u00e8 quindi propizio per rovesciare la tirannide e far tornare il legittimo erede, nientemeno che Enrico, figlio del defunto re Alberto. Brunone e Pietro svelano la verit\u00e0 ad Enrico, che riceve la spada del padre (\"Abbraccio, o figlio, abbraccia\"): i tre giurano vendetta contro i nemici e muovono alla volta di Arles.&lt;br&gt;\nNel frattempo, ad Arles, mentre Guido interroga il buffone Gilberto sui pareri del popolo del suo governo, Elisa si strugge nella malinconia: ella, promessa sposa dal padre morente a Guido, ha dovuto abbandonare e fuggire l'amato Enrico (\"Io vorrei con lieti accenti\"). Nonostante il giuramento fatto al padre, Elisa non pu\u00f2 nascondere il disprezzo che nutre verso Guido, e non esita a rinfacciarglielo ad ogni occasione, incurante delle minacce dello spasimante (\"Alma crudel spietata\"). &lt;br&gt;\nGuido affretta la cerimonia. Elisa viene quasi condotta a forza all'altare, ma il suo svenimento improvviso blocca la marcia nuziale: nella folla riunita fuori dalla chiesa riconosce Enrico, giunto con Pietro (\"Che caso barbaro!\"). Guido si accorge del turbamento della promessa sposa, ed ordina ai due stranieri di lasciare la citt\u00e0 al pi\u00f9 presto.\nAtto II.\nMentre Brunone e Pietro muovono e convincono i nobili borgognoni a vendetta contro Guido (\"Amici, a sorgere\"), Enrico si strugge di gelosia, e tramite il buffone Gilberto riesce ad entrare nella reggia. Elisa continua a rinfacciare a Guido il suo rifiuto a sposarlo, anche di fronte alle minacce di morte (\"Nell'eccesso del tormento\").&lt;br&gt;\nEnrico riesce a incontrare Elisa sola nelle sue stanze, e l'accusa di infedelt\u00e0: la donna riesce comunque a spiegare all'amato della promessa fatta al padre, e i due si riconciliano (\"Taci! Tu cerchi indarno\"). Proprio in quel momento arriva Guido, che fa arrestare Enrico e minaccia di punire anche Gilberto, per cui Brunone chiede invano piet\u00e0. Nemmeno la rivelazione di Pietro circa la vera identit\u00e0 di Enrico ferma il tiranno: Guido fa arrestare gli intrusi e separa a forza i due amanti.&lt;br&gt;\nLa prigionia di Enrico dura comunque poco: i nobili si ribellano, liberando i prigionieri. Guido, tradito e abbandonato, si prepara ad affrontare la sorte (\"Incerta, smarrita\"). Enrico, acclamato e portato in trionfo, pu\u00f2 finalmente sedere sul trono paterno, acclamato dai nobili del regno, Brunone, Pietro e dall'amata Elisa (\"Mentre mi brilli intorno\").\nRegistrazioni.\nIn assenza di una registrazione completa dell'opera, il mezzosoprano irlandese Della Jones ha inciso nel recital Della Jones sings Donizetti, edito dalla casa discografica Opera Rara, la cavatina del protagonista \"Care aurette, che spiegate\"."}
{"id": "2644863", "revid": "729019", "url": "https://it.wikipedia.org/wiki?curid=2644863", "title": "Aeroporto Internazionale di Memphis", "text": "L'Aeroporto Internazionale di Memphis \u00e8 un aeroporto situato a 5\u00a0km a sud del centro finanziario di Memphis, in Tennessee, negli Stati Uniti d'America.\nL'aeroporto attualmente \u00e8 hub per la Delta Air Lines. Questa compagnia major aveva, per\u00f2, annunciato l'intenzione di tagliare voli (dai precedenti 94 al giorno a circa 60) e personale. Dal 3 settembre 2013 questo taglio \u00e8 stato definitivo e Delta non considera pi\u00f9 Memphis come suo hub."}
{"id": "2644864", "revid": "123058950", "url": "https://it.wikipedia.org/wiki?curid=2644864", "title": "Antanas Kavaliauskas", "text": "Alto 2,09 m, giocava nel ruolo di pivot."}
{"id": "2644866", "revid": "300067", "url": "https://it.wikipedia.org/wiki?curid=2644866", "title": "New Jersey Nets 1983-1984", "text": "La stagione 1983-84 dei New Jersey Nets fu l'8\u00aa nella NBA per la franchigia.\nI New Jersey Nets arrivarono quarti nella \"Atlantic Division\" della \"Eastern Conference\" con un record di 45-37. Nei play-off vinsero il primo turno con i Philadelphia 76ers (3-2), perdendo poi la semifinale di conference con i Milwaukee Bucks (4-2)."}
{"id": "2644867", "revid": "173617", "url": "https://it.wikipedia.org/wiki?curid=2644867", "title": "Pro Cornelio", "text": "L'Oratio pro Gaio Cornelio (\"Orazione in difesa di Gaio Cornelio\"), meglio nota semplicemente come Pro Cornelio o Pro G. Cornelio, \u00e8 un discorso giudiziario pronunciato nel 65 a.C. dall' Marco Tullio Cicerone. Dell'orazione sono pervenuti ad oggi solo scarsi frammenti.\nL'accusa contro Cornelio fu formulata da alcuni esponenti in vista della fazione degli ottimati, tra cui Quinto Cecilio Metello Pio, Quinto Ortensio Ortalo, Lucio Licinio Lucullo e Quinto Lutazio Catulo. All'assistito di Cicerone si rinfacciavano alcune irregolarit\u00e0 che avrebbero segnato proposta di legge sui brogli elettorali che egli aveva avanzato l'anno precedente in qualit\u00e0 di tribuno della plebe. La difesa di Cicerone ebbe tuttavia successo e Cornelio fu assolto. L'oratore arpinate, tramite l'orazione, tent\u00f2 di guadagnare l'appoggio di Pompeo, cui Cornelio era legato, e acquist\u00f2 al contempo una certa popolarit\u00e0 tra la plebe; non si pu\u00f2 tuttavia escludere che Cicerone condividesse gli orientamenti moderati del tribuno, la cui attivit\u00e0 era contrapposta a quella demagogica e violenta di Gaio Manilio."}
{"id": "2644868", "revid": "297059", "url": "https://it.wikipedia.org/wiki?curid=2644868", "title": "Memphis International Airport", "text": ""}
{"id": "2644870", "revid": "287204", "url": "https://it.wikipedia.org/wiki?curid=2644870", "title": "New Jersey Nets 1984-1985", "text": "La stagione 1984-85 dei New Jersey Nets fu la 9\u00aa nella NBA per la franchigia.\nI New Jersey Nets arrivarono terzi nella \"Atlantic Division\" della \"Eastern Conference\" con un record di 42-40. Nei play-off persero al primo turno con i Detroit Pistons (3-0)."}
{"id": "2644874", "revid": "729019", "url": "https://it.wikipedia.org/wiki?curid=2644874", "title": "Aeroporto Internazionale di Nashville", "text": "L'Aeroporto Internazionale di Nashville (ICAO: KBNA - IATA: BNA) \u00e8 un aeroporto situato nei pressi di Nashville nel Tennessee, negli Stati Uniti d'America."}
{"id": "2644878", "revid": "297059", "url": "https://it.wikipedia.org/wiki?curid=2644878", "title": "Nashville International Airport", "text": ""}
{"id": "2644881", "revid": "287204", "url": "https://it.wikipedia.org/wiki?curid=2644881", "title": "Sacramento Kings 1986-1987", "text": "La stagione 1986-87 dei Sacramento Kings fu la 38\u00aa nella NBA per la franchigia.\nI Sacramento Kings arrivarono quinti nella \"Midwest Division\" della \"Western Conference\" con un record di 29-53, non qualificandosi per i play-off."}
{"id": "2644883", "revid": "179777", "url": "https://it.wikipedia.org/wiki?curid=2644883", "title": "Oratio pro Gaio Cornelio", "text": ""}
{"id": "2644885", "revid": "179777", "url": "https://it.wikipedia.org/wiki?curid=2644885", "title": "Pro G. Cornelio", "text": ""}
{"id": "2644886", "revid": "287204", "url": "https://it.wikipedia.org/wiki?curid=2644886", "title": "Sacramento Kings 1987-1988", "text": "La stagione 1987-88 dei Sacramento Kings fu la 39\u00aa nella NBA per la franchigia.\nI Sacramento Kings arrivarono sesti nella \"Midwest Division\" della \"Western Conference\" con un record di 24-58, non qualificandosi per i play-off.\nStaff tecnico.\nAllenatori: Bill Russell (17-41), Jerry Reynolds (7-17)\nVice-allenatori: Jerry Reynolds , Willis Reed, Phil Johnson \nPreparatore atletico: Bill Jones"}
{"id": "2644889", "revid": "287204", "url": "https://it.wikipedia.org/wiki?curid=2644889", "title": "Washington Bullets 1984-1985", "text": "La stagione 1984-85 dei Washington Bullets fu la 24\u00aa nella NBA per la franchigia.\nI Washington Bullets arrivarono quarti nella \"Atlantic Division\" della \"Eastern Conference\" con un record di 40-42. Nei play-off persero al primo turno con i Philadelphia 76ers (3-1)."}
{"id": "2644890", "revid": "179777", "url": "https://it.wikipedia.org/wiki?curid=2644890", "title": "Catone il Vecchio", "text": ""}
{"id": "2644891", "revid": "287204", "url": "https://it.wikipedia.org/wiki?curid=2644891", "title": "Washington Bullets 1985-1986", "text": "La stagione 1985-86 dei Washington Bullets fu la 25\u00aa nella NBA per la franchigia.\nI Washington Bullets arrivarono terzi nella \"Atlantic Division\" della \"Eastern Conference\" con un record di 39-43. Nei play-off persero al primo turno con i Philadelphia 76ers (3-2)."}
{"id": "2644892", "revid": "486946", "url": "https://it.wikipedia.org/wiki?curid=2644892", "title": "Maria Antonia Scalera-Stellini", "text": ""}
{"id": "2644893", "revid": "173617", "url": "https://it.wikipedia.org/wiki?curid=2644893", "title": "De rege Alexandrino", "text": "L'Oratio de rege Alexandrino (\"Orazione sul re di Alessandria\"), meglio nota semplicemente come De rege Alexandrino, \u00e8 un discorso politico pronunciato nel 65 a.C. dall'oratore romano Marco Tullio Cicerone. Dell'orazione sono pervenuti ad oggi solo scarsi frammenti.\nIn un anno di forti tensioni politiche e sociali quale fu il 65 a.C., Cicerone, dopo aver conquistato una certa popolarit\u00e0 presso i ceti popolari tramite l'orazione \"Pro Cornelio\", scelse di osteggiare il provvedimento proposto da Marco Licinio Crasso, che, secondo un'interpretazione del testamento del re egiziano Tolomeo X Alessandro, intendeva rendere l'Egitto tributario di Roma, in modo tale da potersi impossessare delle grandi ricchezze di quella terra. Osteggiando il provvedimento proposto da Crasso, Cicerone pot\u00e9 contemporaneamente guadagnare ulteriormente il favore di Gneo Pompeo Magno."}
{"id": "2644900", "revid": "287204", "url": "https://it.wikipedia.org/wiki?curid=2644900", "title": "Charlotte Hornets 1993-1994", "text": "La stagione 1993-94 dei Charlotte Hornets fu la 6\u00aa nella NBA per la franchigia.\nI Charlotte Hornets arrivarono quinti nella \"Central Division\" della \"Eastern Conference\" con un record di 41-41, non qualificandosi per i play-off."}
{"id": "2644901", "revid": "1543377", "url": "https://it.wikipedia.org/wiki?curid=2644901", "title": "Volvo D5", "text": "Il Volvo D5 \u00e8 un motore Diesel turbocompresso sviluppato congiuntamente dall'ingegner Faisal Muhammed e dalla Volvo Cars Corporation, prodotto dal 2001.\nVolvo D5 1\u00aa generazione.\nTale propulsore, in alluminio, \u00e8 stato ricavato partendo dal blocco motore del 5 cilindri in linea da 2.5 litri a ciclo otto del 1991 che equipaggiava la Volvo 850. Naturalmente, tutto il basamento \u00e8 stato riprogettato e rinforzato affinch\u00e9 resistesse alle maggiori sollecitazioni che \u00e8 in grado di trasmettere un propulsore a ciclo diesel.\nIl nuovo motore ha visto la luce nel 2001 sul modello Volvo S60 con un'architettura a 5 cilindri in linea, doppio albero a camme in testa, 4 valvole per cilindro, turbina a geometria variabile VNT (\"Variable Nozzle Turbine\"), distribuzione a cinghia dentata e iniezione common-rail di seconda generazione da 1600 bar.\nTale propulsore fu creato per dare un maggiore impulso alle vendite della casa svedese e per soppiantare l'ormai vetusto 5 cilindri Audi ad iniezione diretta (con pompa a pistoni radiali) che aveva equipaggiato la gamma Volvo dal 1996 al 2000. Inoltre il nuovo propulsore dava la possibilit\u00e0 di equipaggiare le versioni diesel con la trazione integrale in quanto l'Audi, fornitrice dei precedenti propulsori, aveva per contratto limitato la fornitura alle sole vetture a trazione anteriore.\nInstallato inizialmente sulla Volvo S60 \u00e8 stato in seguito utilizzato su tutto il resto della gamma Volvo. Tale propulsore - codice interno D5244T - si \u00e8 subito distinto per la pastosit\u00e0 e la fluidit\u00e0 di erogazione pur garantendo una coppia massima praticamente uguale a quella del corrispettivo gemello a benzina (il modello T5) ovvero 340 N m costanti tra 1.750 e 2.750 rpm (mentre il modello T5 li erogava a 2.400 rpm). Sul mercato si confrontava ad esempio con il Mercedes-Benz OM612/647.\nApplicazioni:\nVolvo D5 2\u00aa generazione.\nLa seconda generazione ha fatto il suo debutto nel 2004/2005, caratterizzato dalle sigle di progetto D5244T4 - D5244T5 - D5244T7 e declinato nelle potenze di 163, 185 e 126 CV, si distingue dalla prima generazione per tre fattori fondamentali:\nSono stati aumentati i volumi disponibili per l'aria in aspirazione e per lo scarico dei gas. Il percorso dei condotti di scarico \u00e8 stato inoltre ridisegnato con curve pi\u00f9 morbide, allo scopo di rendere il flusso pi\u00f9 efficiente.\nLa nuova generazione di turbocompressori \u00e8 gestita elettronicamente, per un controllo pi\u00f9 rapido e preciso della pressione di sovralimentazione. La girante del compressore \u00e8 stata maggiorata per fornire maggior pressioni e quindi coppia e potenza superiori. Inoltre, le alette del sistema a geometria variabile hanno assunto una forma pi\u00f9 curva per consentire un passaggio pi\u00f9 efficiente dei gas di scarico, con conseguente miglioramento delle prestazioni.\nL'alloggiamento del turbo \u00e8 raffreddato ad acqua, una caratteristica insolita per un motore diesel. In questo modo il turbocompressore viene raffreddato anche per un certo periodo dopo l'arresto del motore, favorendo il Cool-down e la longevit\u00e0 stessa del componente.\nIl rapporto di compressione \u00e8 stato ridotto (da 18:1 a 17.3:1) grazie anche alla riprogettazione delle camere di accensione, in modo tale da aumentare la turbolenza in camera e migliorare i moti di Thumble all'interno.\nSul comparto di iniezione si sono adottati iniettori common-rail di nuova generazione, con logica di gestione pre e post iniezione al fine di abbassare il rumore a freddo e ridurre la fumosit\u00e0 allo scarico.\n\u00c8 stata introdotta una nuova pompa del servosterzo elettrica a portata variabile (questo rende lo sterzo leggero alle basse velocit\u00e0 e pi\u00f9 pesante alle alte velocit\u00e0).\nIn aggiunta presenta una valvola EGR raffreddata a liquido e di nuova generazione, in maniera tale da aumentare il ricircolo dei gas di scarico ed ottemperare alle norme Euro 4, un potenziometro del pedale dell'acceleratore (ETM - Electronic Throttle Module), ed un diverso posizionamento del convertitore catalytic, che \u00e8 situato ora in posizione pi\u00f9 ravvicinata al motore, sia nelle versioni a cambio manuale che in quelle a cambio automatico, per facilitare il riscaldamento iniziale e quindi velocizzare l'inizio del processo di trattamento dei gas di scarico.\nInoltre, sempre per ottemperare alle norme Euro 4, all'unisono con il nuovo sistema di ricircolo dei gas di scarico (EGR), fa il suo debutto su Volvo un filtro anti-particolato di tipo CDPF - Coated Diesel Particulate Filter, nel quale uno speciale rivestimento aiuta la combustione delle particelle. Pertanto, non sono richiesti particolari additivi e il filtro non richiede manutenzione. La combustione delle particelle accumulate richiede circa 20 min e viene eseguita, automaticamente, a intervalli da 500 a 1000\u00a0km, a seconda delle condizioni di guida.\nNell'Ottobre del 2010, il propulsore D5244T4 su Volvo XC90 \u00e8 stato aggiornato alle norme Euro 5 ed \u00e8 stato potenziato fino alla potenza di 200\u00a0CV. Il codice del propulsore aggiornato su Volvo XC90 \u00e8 D5244T18.\nApplicazioni:\nMenzione a parte meritano le varianti di questo propulsore che vanno ad equipaggiare le Volvo basate sulla piattaforma P1 condivisa con Ford.\nIl propulsore D5, qui con codice di progetto D5244T8 - D5244T9 (modello che \u00e8 stato in vendita per il solo mercato Belga) - D5244T13 - presenta numerose differenze con quelli d'origine.\nTale famiglia di propulsori aveva una potenza ridotta ed una erogazione differente a causa del loro posizionamento all'interno del vano motore della piattaforma Volvo P1.\nLa piattaforma Volvo P1 era quella in uso per i modelli Volvo C30, Volvo S40, Volvo V50 e Volvo C70\nLe dimensioni ridotte dello stesso vano motore, hanno costretto i tecnici svedesi ad una riprogettazione delle fluidodinamiche interne dei collettori di aspirazione e di scarico, un diverso - e pi\u00f9 piccolo - gruppo turbocompressore e intercooler.\nQuesto \u00e8 uno dei motivi che concorrono ad una potenza massima minore rispetto al propulsore di base e ad una diversa curva di coppia.\nVolvo D5 3\u00aa generazione.\nLa terza generazione del propulsore Volvo, fa il suo debutto nel 2009 con codice propulsore D5244T10 , D5244T14 e D5244T16, declinato nelle potenze 163, 175 e 205\u00a0CV, presenta innumerevoli varianti tecniche rispetto a quelli della generazione precedente.\nIl propulsore da 175\u00a0CV \u00e8 monoturbo (sempre VNT) mentre quelli da 163\u00a0CV e 205\u00a0CV sono bi-turbo sequenziale (sovralimentazione mediante due turbine in serie di diametro differente).\nLe differenze tecniche basilari con quelli della generazione precedente sono il rapporto di compressione ridotto da 17.3:1 a 16.5:1, le candelette di accensione in ceramica (arrivano ad una temperatura di 1000 \u00b0C in meno di 2 secondi) che in alcune condizioni di guida, a regimi molto bassi, arrivano ad accendersi per aumentare la temperatura all'interno del cilindro e migliorare cos\u00ec la combustione, dei nuovi collettori di aspirazione a portata differenziata in base al carico richiesto dal propulsore da parte dell'utilizzatore.\n\u00c8 presente anche un nuovo sistema di raffreddamento trasversale, in maniera tale che l'ultimo cilindro - quello pi\u00f9 lontano dalle masse radianti - non soffra molto le elevate temperature che si sviluppano in camera (anche per evitare deformazioni plastiche dovute alle sollecitazione termiche e di pressione all'interno del propulsore lungo le pareti dei cilindri).\nIl doppio turbocompressore, (per il 163\u00a0CV ed il 205\u00a0CV) presenta dimensioni differenti l'uno dall'altro ed erogano un pressione massima di sovralimentazione di 1.8 bar; il turbocompressore pi\u00f9 piccolo viene utilizzato principalmente ai bassi regimi e reagisce con maggiore prontezza rispetto a quello pi\u00f9 grande, assicurando una risposta immediata ai movimenti rapidi dell'acceleratore. Ai regimi pi\u00f9 alti subentra il turbocompressore pi\u00f9 grande, che assicura una maggiore forza propulsiva in caso di accelerazione a velocit\u00e0 pi\u00f9 elevata. Oltre a migliorare le prestazioni e a ridurre i consumi di carburante, la configurazione a due turbocompressori consente di sfruttare il sistema EGR in modo pi\u00f9 efficiente.\nCon l'aumento del radiatore dell'EGR, Volvo \u00e8 intervenuta in maniera massiccia sull'abbattimento degli NOx tale da rientrare nei limiti Euro 5; gli iniettori piezo-elettrici con una pressione di iniezione pari a 1800bar dispongono di ugelli con tempi di risposta due volte pi\u00f9 veloci rispetto a quelli degli iniettori tradizionali. L'aumentata pressione del carburante e i tempi di risposta particolarmente veloci vanno a tutto vantaggio dei consumi di carburante e di conseguenza della riduzione delle emissioni nocive, avendo un effetto positivo anche sulla\npotenza del motore e sulla rumorosit\u00e0. Grazie alla loro velocit\u00e0, gli ugelli degli iniettori piezoelettrici sono in grado di eseguire fino a sette operazioni di iniezione durante ogni ciclo operativo e di effettuare brevi pre-iniezioni anche a regimi superiori a 3000 giri al minuto.\nGli ugelli degli iniettori piezoelettrici riescono inoltre a effettuare anche post-iniezioni di carburante estremamente brevi dopo la sequenza di iniezione principale, consentendo di rigenerare il filtro anti-particolato anche mentre il motore funziona a bassi regimi.\n\u00c8 stato introdotto anche l'utilizzo di un sensore di quantit\u00e0 di livello olio che sostituisce la classica astina di controllo e che segnala gli eventuali rabbocchi da eseguirsi e la quantit\u00e0 di olio corretta da aggiungere;\nInfine una nuova barra di supporto motore si aggiunge a quelle esistenti, in maniera tale da render pi\u00f9 stabile il propulsore durante le alte richieste di coppia/potenza.\nSu molti modelli equipaggiati con tale propulsore, si sono verificati problemi di innalzamento del livello dell'olio in coppa a causa delle continue rigenerazioni del filtro DPF anti-particolato.\nLe auto dotate di DPF, se utilizzate spesso in ambienti urbani o con frequenti Start/Stop, non riescono ad attivare la rigenerazione a causa delle temperature dei fumi non superiori ai 600 \u00b0C allo scarico.\nAl di sotto di tale temperatura la rigenerazione non pu\u00f2 avvenire, quindi la centralina di gestione motore, invia al sistema di iniezione il segnale per effettuare delle post-iniezioni dopo quella pilota per innalzare le temperature allo scarico, ma tali post-iniezioni danno luogo a trafilamenti di gasolio attraverso le fasce elastiche, che ricordiamo non esser perfettamente ermetiche.\nQuesto surplus entra all'interno del basamento, che ha il suo sistema di ventilazione (sistema Blow-by) e reimmette in circolo la \"miscela\" di olio e gasolio. A lungo andare l'olio perde parte delle sue propriet\u00e0 e non riesce a pi\u00f9 a svolgere il proprio lavoro (problemi sul meato in primis, oil-sludge in seconda battuta). Ma il problema pi\u00f9 vivo \u00e8 l'elevata pressione ad opera della miscela di olio-gasolio che si crea in coppa e che di contrappunto grava anche su altre zone critiche del propulsore. \nIl primo a risentire di queste elevate pressioni \u00e8 il gruppo turbocompressore o meglio le bronzine su cui \u00e8 situato l'alberino delle giranti. \nL'eccesso di pressione crea della forze di spinta sulle bronzine - con successivi trafilamenti - che verrebbero aspirati all'interno del condotto di aspirazione grazie alla forte depressione generata dal gruppo turbocompressore. \nL'olio - in tal caso - prenderebbe parte alla combustione, che sar\u00e0 del tutto incontrollata e senza possibilit\u00e0 di arresto per il motore, che andrebbe inesorabilmente in autocombustione fuori controllo.\nI danni sarebbero molto gravi per il propulsore (fusione) e per il guidatore ed i suoi occupanti, nel caso in cui non si sia ben pronti nell'arrestare il veicolo.\nPer meglio chiarire il tutto si allega mail ufficiale di Volvo Italia:\n\"In nome della Volvo Car Corporation Svezia, desideriamo informarla di una probabile irregolarit\u00e0 che potrebbe verificarsi in un numero ristretto di veicoli Volvo dotati di motori D5 o 2.4D.\"\n\"La nostra casa madre in Svezia dispone di poche comunicazioni singole in base alle quali, nei modelli di veicoli sopra menzionati, il livello dell'olio pu\u00f2 aumentare, quando piccole quantit\u00e0 di carburante diesel provenienti dal filtro antiparticolato affluiscono al serbatoio dell'olio.\"\n\"Per evitare che il livello dell'olio motore superi il livello massimo, Le raccomandiamo di controllare il livello dell'olio ogni 2500 km. Quest'ultimo \u00e8 il normale intervallo di controllo conformemente alle istruzioni riportate nel manuale d'uso della sua Volvo. Se constata che il livello dell'olio supera il livello massimo consentito, La preghiamo di rivolgersi immediatamente al suo concessionario Volvo.\"\n\"Quali problemi possono verificarsi se il livello dell'olio motore supera il livello massimo? In combinazione con determinate condizioni di guida, ci\u00f2 pu\u00f2 causare il mantenimento costante o un incremento del numero giri del motore. Nel caso pi\u00f9 critico pu\u00f2 essere impossibile spegnere il motore anche quando si spegne l'accensione. In tal caso il motore potrebbe continuare a funzionare fino a, quando si verifica un difetto del motore.\"\n\"Se si verifica un mantenimento costante o un incremento indesiderato del numero di giri del motore si consiglia di procedere come segue:\"\n\"Se a veicolo fermo \u00e8 impossibile spegnere il motore:\"\n\"DESIDERIAMO ANCORA UNA VOLTA RIBADIRE:\"\n\"IL PROBABILE, SUMMENZIONATO COMPORTAMENTO DEL MOTORE NON PU\u00d2 MAI VERIFICARSI FINCH\u00c9 IL LIVELLO DELL'OLIO MOTORE SI MANTIENE AL DI SOTTO DEL LIVELLO MASSIMO. Il livello dell'olio motore deve essere mantenuto sempre fra le tacche del massimo e del minimo dell'apposita asta di controllo olio, come descritto nel manuale d'uso.\"\n\"La nostra casa madre in Svezia studia attualmente gli ulteriori, interventi correttivi eventualmente necessari per la sua Volvo. Al riguardo, il suo concessionario si metter\u00e0 presto in contatto con Lei per fornirle ulteriori informazioni.\"\n\"La sicurezza e la soddisfazione che riguarda la sua Volvo sono per noi estremamente importanti. Le chiediamo scusa per gli eventuaLI INCONVENIENTI CHE LI SARANNO CAUSATI TRAMITE QUESTA COMUNICAZIONE.\"\nCome risolvere ci\u00f2?\nTenendo un regime di guida allegro (nel rispetto dei limiti di velocit\u00e0), aggiornando continuamente i Software di gestione iniezione ed appena vi accorgete che il livello dell'olio \u00e8 pi\u00f9 elevato, recatevi nella pi\u00f9 vicina concessionaria per un intervento.\nI modelli interessati sono:\nC'\u00e8 da dire che la casa svedese sta ancora richiamando alcuni esemplari \"attuali\", ma ancora non si hanno riscontri sulle nuovissime S60 e V60.\nApplicazioni:\nEscono dal listino i modelli equipaggiati con il propulsore:\nVolvo D5 4\u00aa generazione.\nNel mese di aprile 2011, il propulsore D5244T10, viene sostituito dall'ultima evoluzione D5244T11, che si era gi\u00e0 vista sul modello sperimentale Volvo V60 Plug-in Hybrid.\nTale propulsore riceve un'iniezione di potenza (215\u00a0CV) ed un surplus di coppia motrice sino a 440 N\u00a0m.\nSebbene si possa pensare ad un mero affinamento sull'elettronica, questo D5 \u00e8 completamente nuovo, tanto di ritenerlo una netta evoluzione rispetto a quello precedente.\nLa ricerca di una migliore guidabilit\u00e0 abbinata a consumi pi\u00f9 bassi e ad un minore impatto ambientale ha portato i tecnici a concentrarsi maggiormente sulla riduzione degli attriti all'interno del propulsore.\nUn nuovo modo di approcciarsi alla progettazione dei propulsori, chiamato VED (Volvo Environment Diesel), consente a Derek Crabb ed a tutto il team di progettazione, di affinare il gi\u00e0 avanzato D5 di 3\u00aa generazione.\nI tecnici svedesi sono intervenuti su 9 punti chiave:\nTutto ci\u00f2 ha permesso una riduzione dei consumi nell'ordine dell'8% e dello stesso ordine sono calate le emissioni inquinanti, rispetto al precedente D5.\nInvariate le altre caratteristiche del propulsore.\nApplicazioni:\nVolvo D3 - D4.\nFanno il loro debutto nel 2010 due nuovi propulsori con frazionamento a 5 cilindri derivati direttamente dal D5 di 3\u00aa Generazione, codice interno D5204T - D5204T2 - D5204T5, sviluppati completamente da Volvo Cars.\nLa cilindrata complessiva scende a 2 litri (in luogo dei 2.4 litri d'origine) grazie alla riduzione della corsa portando in dote tutte le peculiarit\u00e0 del \"grosso\" duemilaquattro di 3\u00aa Generazione: iniettori piezo-elettrici, fluidodinamica incentrata ad incrementare i moti di tumble e swirl, ed una serie di accorgimenti atti ad abbattere le emissioni inquinanti.\nIl tutto giova alla fluidit\u00e0 di marcia, ai consumi e ad innalzare il rendimento della macchina.\nUna diversa gestione del gruppo turbocompressore consente di avere la coppia massima ai regimi pi\u00f9 bassi possibili, facendo della fluidit\u00e0 e della pastosit\u00e0 d'erogazione il fiore all'occhiello di questo moderno 5 cilindri da 2.0 litri.\nAd aiutare il motore ad avere 400\u00a0nm gi\u00e0 a basso numero di giri contribuisce la pompa Bosch cp4 a 2 testate, probabilmente l'unico 2000\u00a0cm\u00b3 in commercio ad adottare questa soluzione contro la pi\u00f9 convenzionale monotestata.\nPropulsore Volvo D3.\nQuesto propulsore, da 2.0 litri e 5 cilindri, \u00e8 disponibile in due versioni di potenza:\n163 CV e 400 N m di coppia oppure 150 Cv di potenza massima e 350 N\u00a0m di coppia.\nPropulsore Volvo D3 2\u00aa generazione.\nAd aprile 2011, il motore D3 riceve la sua prima evoluzione. Il codice del propulsore D5204T3 porta in dote 163\u00a0CV di potenza massima erogata a 3500 rpm, ed una coppia massima di 400 N\u00a0m costanti tra 1500 e 2850 rpm.\nProgettato secondo il metodo VED (Volvo Environment Diesel), come gi\u00e0 avvenuto per il D5, i tecnici svedesi lavorano sugli stessi punti chiave, al fine di affinarne: erogazione, consumi ed emissioni.\nGli accorgimenti dedicatogli sono:\nPropulsore Volvo D4.\nQuesto propulsore, da 2.0 litri e 5 cilindri, eroga 177\u00a0CV di potenza massima con 400 N\u00a0m di coppia."}
{"id": "2644902", "revid": "101175", "url": "https://it.wikipedia.org/wiki?curid=2644902", "title": "Guandalini D&amp;M", "text": ""}
{"id": "2644903", "revid": "287204", "url": "https://it.wikipedia.org/wiki?curid=2644903", "title": "Arminius", "text": ""}
{"id": "2644905", "revid": "169529", "url": "https://it.wikipedia.org/wiki?curid=2644905", "title": "Capo di gabinetto", "text": "Il capo di gabinetto \u00e8 il funzionario che dirige il \"gabinetto\", vale a dire l'ufficio formato dai pi\u00f9 stretti collaboratori di un alto funzionario politico (ad esempio, il capo dello stato, i presidenti delle Camere o un membro del governo) o burocratico (ad esempio, il prefetto), che operano in \"staff\" allo stesso. \nSpesso \u00e8 scelto in base a criteri fiduciari. \nItalia.\nNei ministeri italiani il capo di gabinetto \u00e8 un dirigente nominato dal ministro per un periodo non superiore alla durata del proprio mandato e scelto tra \"esperti, anche estranei all'amministrazione, dotati di elevata professionalit\u00e0\" (art. 7, comma 2, lettera e) del D.Lgs, 300/1999). L'ufficio che dirige \u00e8 uno degli \"uffici di diretta collaborazione con il ministro\" (come la segreteria del ministro e dei sottosegretari di stato, l'ufficio legislativo ecc.) e supporta lo stesso nella definizione degli obiettivi dell'amministrazione, nell'elaborazione delle politiche pubbliche, nella valutazione della loro attuazione e nelle connesse attivit\u00e0 di comunicazione; cura, inoltre, il raccordo del vertice politico con l'amministrazione, pur non essendo estraneo ai rapporti con i Gruppi parlamentari. \nAnche i presidenti delle regioni, i presidenti delle province e i sindaci dei maggiori comuni italiani sono supportati da un gabinetto con funzioni analoghe."}
{"id": "2644907", "revid": "74801", "url": "https://it.wikipedia.org/wiki?curid=2644907", "title": "Erardo II di Brienne", "text": "Biografia.\nEra figlio di Gualtieri II, conte di Brienne, e di Adele di Soissons. Nel corso dell'assedio di San Giovanni d'Acri vide morire suo fratello Andrea di Brienne (4 ottobre 1189), prima di perdere la vita lui stesso poco pi\u00f9 di un anno pi\u00f9 tardi.\nPrima del 1166 aveva sposato Agnese di Montfaucon (\u2020 dopo il 1186), figlia di Amadeo II di Montfaucon e di Beatrice di Grandson-Joinville. Ebbero questi figli:"}
{"id": "2644908", "revid": "179777", "url": "https://it.wikipedia.org/wiki?curid=2644908", "title": "Oratio de rege Alexandrino", "text": ""}
{"id": "2644909", "revid": "300067", "url": "https://it.wikipedia.org/wiki?curid=2644909", "title": "Ebi Ere", "text": "\u00c8 alto 1,95\u00a0m e giocava nel ruolo di guardia-ala piccola.\nCarriera.\nHa giocato in Italia nel Campionato di Serie A con la Juvecaserta Basket. Dall'agosto 2011 al luglio 2012 ha militato nella Liga ACB con l'Obradoiro CAB. Dal 2012 al 2014 ha giocato nella Pallacanestro Varese."}
{"id": "2644911", "revid": "286870", "url": "https://it.wikipedia.org/wiki?curid=2644911", "title": "Philip Martin", "text": ""}
{"id": "2644915", "revid": "767487", "url": "https://it.wikipedia.org/wiki?curid=2644915", "title": "W\u0142adys\u0142aw Abraham", "text": ""}
{"id": "2644918", "revid": "599013", "url": "https://it.wikipedia.org/wiki?curid=2644918", "title": "Marty Conlon", "text": ""}
{"id": "2644919", "revid": "1906976", "url": "https://it.wikipedia.org/wiki?curid=2644919", "title": "Arzani-Volpini", "text": "La Arzani-Volpini (anche conosciuta come Scuderia Volpini) \u00e8 stata un'azienda operante nel campo delle competizioni automobilistiche, fondata da Gian Paolo Volpini e dal costruttore di motori Egidio Arzani. Partecip\u00f2 al Campionato mondiale di Formula 1.\nVolpini inizialmente partecip\u00f2 senza soci alle classi inferiori (rispetto alla Formula 1), pi\u00f9 precisamente la Formula Junior. Volpini un\u00ec poi le sue forze con Arzani nel 1954, sperando di entrare nella Formula 1. Per questo motivo la neonata scuderia acquist\u00f2 il telaio usato durante la stagione di Formula 1 del 1950 dalla Scuderia Milano-Maserati, e lo utilizz\u00f2 per la stagione 1955. La Arzani-Volpini successivamente miglior\u00f2 il motore e la carrozzeria della vettura. Quest'ultima era costruita dalla Carrozzeria Colli. La scuderia si iscrisse al Gran Premio del Valentino del 1955 con alla guida Mario Alborghetti, ma non fecero in tempo a completare la costruzione del veicolo e dunque non partecip\u00f2 alla competizione. La Arzani-Volpini debutt\u00f2 invece al Gran Premio di Pau del 1955, dove Alborghetti mor\u00ec in un incidente.\nLa scuderia partecip\u00f2 ad un solo Gran Premio di Formula 1, il Gran Premio d'Italia del 1955. Luigi Piotti era il pilota della vettura, ma non part\u00ec per problemi al motore. La scuderia non partecip\u00f2 pi\u00f9 a gare di Formula 1 e chiuse i battenti alla fine del 1955.\nNel 1958 l'attivit\u00e0 venne ripresa da Gian Paolo Volpini che con il marchio \"Volpini\" realizz\u00f2 automobili da competizione per la Formula Junior e la Formula 3. Uno dei clienti fu Lorenzo Bandini. La \"Volpini\" chiuse nel 1959."}
{"id": "2644921", "revid": "126257", "url": "https://it.wikipedia.org/wiki?curid=2644921", "title": "Scuderia Volpini", "text": ""}
{"id": "2644924", "revid": "124868562", "url": "https://it.wikipedia.org/wiki?curid=2644924", "title": "Albo d'oro del campionato svedese di calcio", "text": "La pagina elenca le squadre vincitrici del massimo livello del campionato svedese di calcio, istituito per la prima volta nel 1896.\nAlbo d'oro.\nAllsvenskan (1924-1930).\nNel 1924 fu introdotto un nuovo formato della massima competizione calcistica svedese, denominato \"Allsvenskan\", che vide raggruppate le squadre partecipanti in un girone all'italiana. I club vincitori del torneo fino alla stagione 1929-1930 non furono per\u00f2 riconosciuti ufficialmente come campioni di Svezia. Per questo motivo, le due vittorie a testa di GAIS, \u00d6rgryte ed Helsingborg non vengono conteggiate nel computo totale dei titoli per squadra.\nAllsvenskan (1930-1981).\nA partire dalla stagione 1930-1931, le squadre vincitrici del torneo tornarono ad essere riconosciute ufficialmente dalla federazione calcistica svedese.\nSM-slutspel (1982-1990).\nA partire dalla stagione 1982 fu apportata una modifica nel formato del campionato, che vedeva l'introduzione dei play-off (intitolato \"SM-slutspel\") riservati alle squadre occupanti le prime posizioni della classifica (che continua a mantenere la denominazione di \"Allsvenskan\"), il cui numero \u00e8 stato variato nel corso delle stagioni.\nM\u00e4sterskapsserien (1991-1992).\nDalla stagione 1991 fino alla successiva fu nuovamente modificato il formato del torneo introducendo, al termine del campionato, un girone (formato dalle squadre classificatesi nelle prime posizioni della Allsvenskan e intitolato \"M\u00e4sterskapsserien\") la cui vincitrice sarebbe stata premiata con il titolo di campione di Svezia.\nAllsvenskan (dal 1993).\nNella stagione 1993 fu ripristinato il tradizionale formato a girone unico, denominato \"Allsvenskan\"."}
{"id": "2644925", "revid": "1442080", "url": "https://it.wikipedia.org/wiki?curid=2644925", "title": "D\u00e9sir\u00e9 Munyaneza", "text": " \nHa vissuto a Toronto, in Canada, prima di essere imprigionato. \u00c8 il primo criminale di guerra arrestato e condannato in Canada, per genocidio e crimini contro l'umanit\u00e0.\nArresto.\nIl 19 ottobre 2005 la Royal Canadian Mounted Police annuncia l'arresto del ricercato Munyaneza, per crimini di guerra contro l'umanit\u00e0, in particolare due accuse di genocidio, due accuse di crimini contro l'umanit\u00e0 e tre accuse per crimini di guerra.\nL'accusa di genocidio di guerra in Ruanda \u00e8 riferito agli atti accaduti nella citt\u00e0 di Butare nel 1994.\nProve.\nIl processo inizia a marzo 2007 con la testimonianza di una donna, che riconosce in lui l'uomo che, assieme alla sua gang, massacr\u00f2 la sua famiglia in Ruanda.\n10 aprile: un testimone lo accusa e lo identifica come rapitore ed afferma di essere stato preso in ostaggio da lui personalmente. Lo accusa inoltre di aver ucciso tutti i suoi famigliari.\n11 aprile: Munyaneza viene rinchiuso nel carcere di massima sicurezza e gli viene mostrato un video contenente le prove della sua colpevolezza.\n22 maggio 2009: Munyaneza \u00e8 accusato di sette capi di accusa comprendenti: genocidio, crimini di guerra e crimini contro l'umanit\u00e0.\nSentenza.\nIl 29 ottobre 2009, Munyaneza \u00e8 condannato al carcere a vita, senza possibilit\u00e0 di accedere alla libert\u00e0 condizionale per i primi 25 anni."}
{"id": "2644926", "revid": "188116", "url": "https://it.wikipedia.org/wiki?curid=2644926", "title": "Ufficio di Gabinetto", "text": ""}
{"id": "2644929", "revid": "56620", "url": "https://it.wikipedia.org/wiki?curid=2644929", "title": "Chirurgia, anatomia e Chiesa cattolica nel medioevo", "text": ""}
{"id": "2644936", "revid": "183694", "url": "https://it.wikipedia.org/wiki?curid=2644936", "title": "Giovanni Filoramo", "text": "Biografia.\nSi \u00e8 laureato nel 1969 discutendo una tesi di Storia del Cristianesimo presso la Facolt\u00e0 di Lettere e Filosofia dell'Universit\u00e0 degli studi di Torino. Nello stesso anno \u00e8 diventato borsista presso il C.N.R. di Storia delle religioni. \nDopo una parentesi come ricercatore nella medesima materia, nel 1975 \u00e8 stato nominato professore incaricato di Storia delle religioni presso l'Universit\u00e0 di Torino, nel 1983 professore associato e nel 1990 professore straordinario di Storia del Cristianesimo presso l'Universit\u00e0 dell'Aquila.\nDal 1993 \u00e8 professore ordinario di Storia del Cristianesimo presso la Facolt\u00e0 di Lettere dell'Universit\u00e0 di Torino, e dal 2000 \u00e8 presidente del Centro di Scienze delle religioni presso la medesima universit\u00e0.\nNel 2000 \u00e8 stato Direttore di ricerca invitato presso l'\u00c9cole Pratique des Hautes \u00c9tudes di Parigi nella \"Section des sciences religieuses\".\nDirige, per le case editrici Laterza e Dell'Orso, tre collane di scienze religiose.\nContributi.\nGiovanni Filoramo ha essenzialmente affrontato il tema del cristianesimo antico, focalizzandosi sugli aspetti marginali e meno conosciuti della nascente religione cristiana, in particolare lo gnosticismo, indagando anche i fenomeni visionari, estatici e profetici come strumento di rivelazione e di relazione tra le istituzioni cristiane e i movimenti ereticali. \nOggetto dei suoi studi \u00e8 stato anche il primo monachesimo cristiano e l'ambito storiografico delle religioni. Ha infine promosso una serie di iniziative editoriali relative agli studi storico-religiosi."}
{"id": "2644939", "revid": "1543377", "url": "https://it.wikipedia.org/wiki?curid=2644939", "title": "Capacit\u00e0 di canale", "text": "La capacit\u00e0 di canale, in informatica e nella teoria dell'informazione, \u00e8 \"il pi\u00f9 piccolo limite superiore\" alla quantit\u00e0 di informazione che pu\u00f2 essere trasmessa in maniera affidabile su un canale. Secondo il teorema della codifica di canale la capacit\u00e0 di canale di un certo canale \u00e8 il massimo tasso di trasferimento di dati che pu\u00f2 fornire il canale per un dato livello di rapporto segnale/rumore, con un tasso di errore piccolo a piacere. \nLa teoria dell'informazione, sviluppata da Claude Shannon durante la Seconda guerra mondiale, definisce la capacit\u00e0 di canale e fornisce un modello matematico per calcolarla. Il risultato principale stabilisce che la capacit\u00e0 di canale \u00e8 data dal massimo dell'informazione mutua tra l'ingresso e l'uscita di un canale, dove la massimizzazione \u00e8 condotta rispetto alla distribuzione del segnale d'ingresso.\nFormule generali.\nLa capacit\u00e0 di canale si ricava con la seguente formula generica:\ndove B \u00e8 la banda. Questa formula \u00e8 valida solo in presenza di un segnale ideale sprovvisto di codifica e di rumore. \nQuando un segnale \u00e8 libero da rumore ma in esso \u00e8 presente una codifica, \u00e8 valida la seguente formula:\ndove B \u00e8 la banda e M rappresenta il numero di livelli della codifica. \nQuando in un canale \u00e8 presente sia rumore che codifica, \u00e8 valida la formula:\ndove B \u00e8 la banda, S rappresenta il segnale e N il rumore, quindi S/N rappresenta il rapporto segnale/rumore.\nDefinizione formale.\nDati \"X\", che rappresenta lo spazio dei segnali che possono essere trasmessi ed \"Y\", che rappresenta lo spazio dei segnali ricevuti durante un blocco di tempo all'interno del canale. Sia\nla funzione di probabilit\u00e0 condizionata di \"Y\" dato \"X\". \nModellando il canale come un sistema statistico noto, formula_5 \u00e8 una propriet\u00e0 fissata che dipende dal canale di comunicazione (poich\u00e9 rappresenta la natura del rumore al suo interno). Dunque la probabilit\u00e0 congiunta\ndi \"X\" e \"Y\" \u00e8 completamente determinata dal canale e dalla scelta della probabilit\u00e0 marginale dei segnali all'ingresso del canale\nLa probabilit\u00e0 congiunta pu\u00f2 esser ricavata utilizzando l'identit\u00e0\nSotto questi vincoli, bisogna massimizzare la quantit\u00e0 di informazione che pu\u00f2 essere comunicata attraverso il canale.\nUn'appropriata misura \u00e8 dunque l'informazione mutua formula_9; il massimo di questa informazione mutua \u00e8 chiamata capacit\u00e0 di canale ed \u00e8 data da\nLegame con il teorema della codifica di canale.\nSecondo il teorema della codifica di canale per ogni \u03b5 &gt; 0 e per ogni tasso \"R\", minore della capacit\u00e0 di canale \"C\", c'\u00e8 uno schema di codifica e di decodifica che pu\u00f2 essere utilizzato per assicurare che la probabilit\u00e0 d'errore sul blocco sia minore di \u03b5 per un codice sufficientemente lungo. Inoltre per ogni tasso superiore alla capacit\u00e0 di canale, la probabilit\u00e0 di errore sul blocco ricevuto tende ad uno quando la lunghezza del blocco tende ad infinito.\nLegame con il teorema di Shannon-Hartley.\nUn'applicazione del concetto di capacit\u00e0 di canale al canale a rumore additivo gaussiano bianco di banda \"B\" Hz e rapporto segnale/rumore \"S/N\" \u00e8 il teorema di Shannon-Hartley:\n\"C\" \u00e8 misurata in bit per secondo se il logaritmo \u00e8 preso in base 2 o in Nat se \u00e8 usato il logaritmo naturale; il rapporto segnale/rumore \u00e8 un rapporto tra potenze, non in decibel."}
{"id": "2644940", "revid": "767487", "url": "https://it.wikipedia.org/wiki?curid=2644940", "title": "Joshua Bell", "text": "Biografia.\nFiglio di uno psicologo e di una terapeuta, Joshua Bell ha iniziato lo studio del violino all'et\u00e0 di 5 anni, prendendo lezioni da Josef Gingold, Donna Bricht, Mimi Zweig e Ivan Galamian. Nel 1989 riceve dall'Indiana University, l'\"Artist Diploma in Violin Performance.\"\nA quattordici anni \u00e8 apparso per la prima volta come solista con la Philadelphia Orchestra diretta da Riccardo Muti.\nHa vinto il Grammy Award per l'esecuzione di una Fantasia su musiche di George Gershwin e per la colonna sonora del film \"Iris\", il Fisher Price, il Mercury Music Price, l'\"Indiana Governor's Arts Award\" e moltissimi altri riconoscimenti.\nNel 1999 esegue il brano \"Concerto in D Minor for Two Violins\" di Mason Daring con Itzhak Perlman nella colonna sonora del film \"La musica del cuore\" nel quale appare anche come attore.\nNel 2002 il brano Debussy: \"Doctor Gradus ad Parnassum\" dell'album Perpetual Motion eseguito da Bell con B\u00e9la Fleck &amp; Gary Hoffmann fa vincere il Grammy Award for Best Instrumental Arrangement a Fleck &amp; Edgar Meyer.\n\u00c8 suo il violino solista nella colonna sonora del film \"Angeli e demoni\" di Ron Howard.\nDal 2011 dirige l'Academy of Saint Martin in the Fields.\nSuona uno Stradivari del 1713 chiamato \"Gibson ex Huberman\".\nVita privata.\nBell ha avuto tre figli dalla relazione con la violinista italiana Lisa Matricardi. Attualmente \u00e8 legato sentimentalmente alla cantante d'opera Larisa Martinez."}
{"id": "2644941", "revid": "339392", "url": "https://it.wikipedia.org/wiki?curid=2644941", "title": "Aeroporto internazionale Lambert", "text": ""}
{"id": "2644942", "revid": "126257", "url": "https://it.wikipedia.org/wiki?curid=2644942", "title": "Scuderia Arzani-Volpini", "text": ""}
{"id": "2644943", "revid": "697352", "url": "https://it.wikipedia.org/wiki?curid=2644943", "title": "Bonda", "text": "La famiglia Bonda (nelle fonti anche \"Bunda\" o \"de Bonda\", in croato anche \"Bundi\u0107\") fu una delle pi\u00f9 antiche famiglie nobili della Repubblica di Ragusa.\nStoria.\nLe origini dei Bonda non sono certe, ma secondo un'antichissima tradizione essi sarebbero una delle famiglie fondatrici della citt\u00e0, in fuga da Epidauro attaccata dagli Slavi. Una minoranza ritiene invece che essi siano di ascendenza anconitana, essendo iscritti anche al patriziato di questa citt\u00e0.\nI Bonda sono citati all'interno di alcuni fra i pi\u00f9 antichi documenti conservati dall'archivio di Ragusa, risalenti al 1190.\nFra il 1440 e il 1640 i Bonda contarono 19 membri del Maggior Consiglio, pari al 0,86% sul totale. In questi duecento anni, ottennero anche 27 cariche senatoriali (0,83%), 27 volte la qualifica di Rettore della Repubblica (1,13%), 25 membri del Minor Consiglio (1,15%) e 7 Guardiani della Giustizia (0,85%).\nL\"'Almanacco di Gotha\" non li enumera fra le undici famiglie del pi\u00f9 antico \"Patriziato Sovrano Originario\" della Repubblica ancora residenti in citt\u00e0 alla met\u00e0 del XIX secolo, in quanto il ramo principale della famiglia si estinse nel 1757, col matrimonio di Maddalena Bonda - ultima discendente dell'antica famiglia - con un patrizio della famiglia Giorgi. Il loro figlio Marino prese quindi entrambi i cognomi, facendo nascere la casata dei \"Giorgi-Bonda\" (alle volte indicati anche come \"Bonda-Giorgi\").\nIl primo teatro moderno di Ragusa venne fondato nel 1865 in un palazzo eretto a spese del nobile Luca Bonda, e divenne quindi noto col nome di \"Teatro Bonda\". Il teatro - tuttora attivo - dopo la seconda guerra mondiale venne intitolato a Marino Darsa (Marin Dr\u017ei\u0107), il pi\u00f9 famoso commediografo dell'intera storia di Ragusa\nLa nobilt\u00e0 dei Bonda-Giorgi venne riconosciuta dalla Casa d'Austria nel 1857, col titolo di conte. Il riconoscimento venne riconfermato con imperial-regio decreto il 1\u00ba dicembre 1917.\nRami secondari dei Bonda sopravvissero in Italia fino alla prima met\u00e0 del XX secolo."}
{"id": "2644944", "revid": "297059", "url": "https://it.wikipedia.org/wiki?curid=2644944", "title": "Aeroporto internazionale di Hollywood", "text": ""}
{"id": "2644945", "revid": "297059", "url": "https://it.wikipedia.org/wiki?curid=2644945", "title": "Aeroporto di Memphis", "text": ""}
{"id": "2644952", "revid": "14239", "url": "https://it.wikipedia.org/wiki?curid=2644952", "title": "Ora zero e dintorni", "text": "Ora zero e dintorni \u00e8 una serie televisiva di genere fantascientifico post apocalittico trasmessa tra il 1980 e il 1990 in 13 episodi.\nLa serie, ideata da Bepi Marzulli, Andrea Ferreri e Lucio Gaudino, venne prodotta dalla Edizioni Condor di Roma, distribuito dalla REA (Rusconi Editori Associati) nel 1980.\nLa sigla iniziale \u00e8: \"Io ricomincerei\", \u00e8 cantata da Luigi Lopez, scritto da Carla Vistarini e musicato dallo stesso Luigi Lopez\nTrama.\nFilo conduttore della serie \u00e8 la vita di persone normali che viene radicalmente cambiata dall'incontro con l'\"Ora zero\u201d di un olocausto nucleare. Ci sono storie di sopravvissuti, di cannibalismo, di valori sociali alterati.\nDistribuzione.\n\"Ora zero e dintorni\" \u00e8 stata trasmessa per la prima volta nel 1980 da Quinta Rete e in seguito replicata per qualche anno da molte altre televisioni private. Lo slogan con cui venne pubblicizzata \u00e8 \"tredici storie dal vostro futuro\". Recentemente \u00e8 stato riproposto dopo tanti anni, da Retequattro, nella fascia notturna\nInfluenza culturale.\nIn questa serie italiana il richiamo alla serie tv statunitense \"Ai confini della realt\u00e0\" (\"The Twilight Zone\") nel tono e nella trattazione delle storie \u00e8 evidente e dichiarato, anche nell'uso degli \"switching endings\", in cui il punto di vista dello spettatore \u00e8 ribaltato con un colpo di scena finale.\nNel 1984 usc\u00ec sugli schermi italiani, distribuito dalla Titanus, \"The Day After - Il giorno dopo\", film per la televisione statunitense del 1983 scritto da Edward Hume e diretto da Nicholas Meyer. "}
{"id": "2644954", "revid": "125813760", "url": "https://it.wikipedia.org/wiki?curid=2644954", "title": "Lingua francese antica", "text": "Il francese antico o lingua d'o\u00efl (\"langue d'o\u00efl\") \u00e8 la pi\u00f9 antica forma attestata della lingua francese, parlata nei territori che coprono approssimativamente la parte settentrionale della moderna Francia e parti dei moderni Belgio e Svizzera, all'incirca dal 900 al 1400.\nLa denominazione \"langue d'o\u00efl\" serviva per distinguerla dalla lingua occitana antica (detta anche \"lingua d'oc\", in francese \"langue d'oc\"), che veniva parlata nel sud della moderna Francia.\nLe lingue moderne derivate dal francese antico prendono il nome collettivo di lingue d'o\u00efl.\nGrammatica e fonologia.\nInfluenze storiche.\nGallico.\nIl gallico, uno dei sopravvissuti delle lingue celtiche continentali dei tempi romani, si estinse lentamente durante i lunghi secoli della dominazione romana. Solo una manciata (approssimativamente 200) di parole galliche sopravvivono nel francese antico, ad esempio \"bi\u00e8vre\" \u2018castoro\u2019, \"brif\" \u2018talento, astuzia\u2019, \"grenon\" \u2018baffi\u2019, \"muchier\" \u2018nascondere\u2019, \"se\u00fcs\" \u2018segugio\u2019 e \"seuwe\" \u2018soga, fune\u2019. Meno di duecento parole nel francese moderno hanno etimologia gallica; Delamarre (2003, pp.\u00a0389\u201390) ne elenca 167. A causa dell'espansione dell'Impero romano, il latino cominci\u00f2 ad essere parlato pi\u00f9 spesso, il che spiega la limitata influenza e longevit\u00e0 del gallico.\nLatino.\nIn un certo senso, l'antico francese cominci\u00f2 quando l'Impero romano conquist\u00f2 la Gallia durante le campagne di Giulio Cesare, che verso il 51 a.C. erano quasi complete. I Romani introdussero il latino nella Francia meridionale verso il 120 a.C. (durante le guerre puniche) quando cadde sotto l'occupazione romana.\nA cominciare dal tempo di Plauto, la struttura fonologica del latino classico sub\u00ec un cambiamento, che avrebbe prodotto infine il latino volgare, la lingua parlata comune dell'Impero romano occidentale. Questa seconda forma differiva fortemente dalla sua corrispondente classica riguardo alla fonologia; e fu l'antenata delle lingue romanze, compreso il francese antico. Alcune parole galliche influenzarono il latino volgare e, attraverso questo, altre lingue romanze. Per esempio, il latino classico \"equus\" fu sostituito nella parlata comune dal latino volgare \"caballus\" \u2018ronzino\u2019, preso in prestito dal gallico *\"caballos\" \u2018cavallo da soma\u2019 (cf. bretone \"kefel\", gallese \"ceffyl\"), dando il francese \"cheval\", il catalano \"cavall\", l'occitano \"caval\", l'italiano \"cavallo\", il portoghese \"cavalo\", lo spagnolo \"caballo\" e il rumeno \"cal\".\nAntico francone.\nL'antico francone ebbe una vasta influenza sul vocabolario del francese antico dopo la conquista, da parte della trib\u00f9 germanica dei Franchi, delle porzioni della Gallia romana che costituiscono ora la Francia ed il Belgio durante le invasioni barbariche del V e VI secolo. Il nome \"fran\u00e7ais\" \u00e8 derivato dal nome di questa trib\u00f9. Numerosi altri popoli germanici, inclusi i Burgundi e i Visigoti, erano attivi nel territorio a quel tempo; le lingue germaniche parlate dai Franchi, dai Burgundi e da altri non erano lingue scritte, e a questa distanza \u00e8 spesso difficile identificare da quale specifica fonte \u00e8 derivata una determinata parola germanica in francese. I filologi come Pope (1934) ritengono che forse il quindici per cento del vocabolario del francese moderno derivi da fonti germaniche, incluso un gran numero di parole comuni come \"bosc\", \"bois\" \u2018bosco\u2019 (&lt; *\"busk\"; cf. olandese \"bos\"), \"guarder\", \"warder\" \u2018guardare\u2019 (&lt; *\"ward\u014dn\" \u2018stare in guardia\u2019; cf. medio olandese \"waerden\") e \"hache\" \u2018ascia\u2019 (&lt; *\"h\u0101ppia\"; cf. olandese \"heep\", \"hiep\" \u2018roncola\u2019). \u00c8 stato suggerito che anche il \"pass\u00e9 compos\u00e9\" e altri tempi verbali composti usati nella coniugazione francese sono il risultato di influenze germaniche.\nAltre parole germaniche nell'antico francese apparvero in conseguenza di insediamenti normanni in Normandia durante il X secolo. Gli abitanti di quegli insediamenti parlavano il norreno; e la loro presenza fu legittimata e resa permanente nel 911 sotto Rollone di Normandia. Alcuni termini marinari, segnatamente i quattro punti cardinali, furono presi in prestito anche dall'antico inglese attraverso i Normanni.\nPrimi esempi scritti del francese antico.\nSebbene i pi\u00f9 antichi documenti che si dicono scritti in francese dopo il \"Glossario di Reichenau\" (VIII sec.) e le \"Glosse di Kassel\" (IX sec.) siano quelli dei \"Giuramenti di Strasburgo\" (trattati e atti costitutivi firmati da re Carlo il Calvo nell'842), \u00e8 probabile che questo testo rappresenti una pi\u00f9 antica lingua d'o\u00efl o gallo-romanza, uno stadio di transizione tra il latino volgare ed il primo romanzo:\nLa casa reale dei Capetingi, fondata da Ugo Capeto nel 987, inaugur\u00f2 lo sviluppo della moderna cultura francese, che lentamente ma saldamente afferm\u00f2 il suo ascendente sulle aree pi\u00f9 meridionali dell'Aquitania e di Tolosa. La lingua d'o\u00efl dei Capetingi, la precorritrice del moderno francese standard, tuttavia, cominci\u00f2 a divenire l'idioma comune dell'intera nazione di Francia solo dopo la Rivoluzione francese.\nUn altro esempio di un primo testo in lingua d'o\u00efl o gallo-romanza \u00e8 la \"Sequenza di Sant'Eulalia\", che \u00e8 probabilmente molto pi\u00f9 vicina alla lingua parlata del tempo rispetto ai \"Giuramenti di Strasburgo\" (basato su lingue diverse). Peraltro, \u00e8 difficile ricostruire precisamente come questi testi antico-francesi ancora esistenti fossero pronunciati.\nRiepilogo fonologico.\nL'antico francese stava costantemente cambiando ed evolvendo. Tuttavia, \u00e8 utile a volte considerare una forma \"standard\" della lingua nello stato in cui era intorno alla fine del XII secolo (come attestato in una grande quantit\u00e0 di scritti per lo pi\u00f9 poetici). Il sistema fonologico pu\u00f2 essere sintetizzato come segue:\nVocali.\nDittonghi e trittonghi.\nTutti questi sono scomparsi nel francese moderno.\nSostantivi.\nL'antico francese mantenne un sistema di declinazione con due casi, un caso retto ed un caso obliquo, pi\u00f9 a lungo di altre lingue romanze (ad es. spagnolo ed italiano). Le distinzioni dei casi, almeno nel genere maschile, erano marcate sia sull'articolo determinativo che sul sostantivo stesso. Cos\u00ec, il sostantivo maschile \"li veisins\" \u2018il vicino\u2019 (latino /w\u026a\u02c8ki\u02d0n\u028as/ &gt; proto-romanzo *\"vec\u00ednos\" /ve\u02c8\u02a6inos/ &gt; fr. ant. \"veisins\" /vej\u02c8z\u0129ns/ &gt; fr. mod. \"voisin\" /vwaz\u025b\u0303/) era declinato nel modo seguente:\nNell'antico francese posteriore, queste distinzioni divennero moribonde. Quando le distinzioni erano abbastanza marcate, talvolta sopravvivevano entrambe le forme, con una differenza lessicale: tanto \u2020\"sendra\" (retto, latino ) quanto \"seignor\" (obliquo, latino ) sopravvivevano nel vocabolario del francese posteriore come modi diversi di riferirsi ad un signore feudale. Come nella maggior parte della altre lingue romanze, fu la forma del caso obliquo che di solito sopravvisse per diventare la forma del francese moderno: \"l'enfant\" \u2018il bambino\u2019 rappresenta il vecchio accusativo; il caso retto fr. ant. era \"li enfes\". Ma alcuni sostantivi francesi moderni perpetuano il vecchio retto; il francese moderno \"s\u0153ur\" \u2018sorella\u2019 (fr. ant. \"suer\"), rappresenta il nominativo latino ; la forma fr. ant. obliqua \"seror\", dall'accusativo latino , non sopravvive pi\u00f9. Anche molti nomi personali preservano il retto, come indicato dalla loro finale \"-s\", quali \"Charles\", \"Georges\", \"Gilles\", \"Jacques\" e \"Jules\".\nCome in spagnolo ed in italiano, il genere neutro fu eliminato, e i vecchi sostantivi neutri divennero maschili. Alcuni neutri plurali latini furono per\u00f2 rianalizzati come femminili singolari; ad esempio, il latino era usato pi\u00f9 ampiamente nella forma plurale , che nel latino volgare fu interpretata come un singolare, e condusse infine al francese moderno \"joie\" \u2018gioia\u2019 (femminile singolare).\nI sostantivi erano articolati nelle seguenti declinazioni:\nLa classe I \u00e8 derivata dalla prima declinazione latina. La classe II a sua volta deriva dalla seconda declinazione latina. La classe Ia viene per lo pi\u00f9 da sostantivi femminili della terza declinazione in latino. La classe IIa generalmente proviene da sostantivi della seconda declinazione terminanti in \"-er\" e da sostantivi maschili della terza declinazione; da notare che in entrambi i casi il nominativo singolare latino non terminava in \"-s\", e questo si \u00e8 preservato nell'antico francese.\nI sostantivi della classe III mostrano una forma separata nel retto singolare che non ricorre in alcuna della altre forme. I sostantivi della IIIa terminavano in -\u00c1TOR, -AT\u00d3REM in latino, e conservano lo spostamento di accento; i sostantivi della IIIb parimenti avevano uno spostamento di accento da -O a -\u00d3NEM. I sostantivi della IIIc sono una creazione del francese antico e non hanno un chiaro antecedente latino. I sostantivi della IIId rappresentano vari tipi di sostantivi latini della terza declinazione con spostamento di accento o maschile singolare irregolare (, ; , ; , ; , ; , ).\nVerbi.\nIl verbo nell'antico francese era assai meno distinto dal resto del protoromanzo di quanto fosse il sostantivo. Partecipava della perdita della forma passiva e della riduzione dei futuri latini del tipo \u2018amer\u00f2\u2019 al protoromanzo * (lett. \u2018devo amare\u2019), che divenne \"amerai\" in antico francese.\nIl latino aveva certi verbi ad accento variabile basato sul sistema di accentazione latina, che dipendeva dalla lunghezza vocalica. Cos\u00ec, la forma con rizotonia \u2018amo\u2019, in cui l'accento tonico cadeva sulla radice del tema, cambiava nella forma con rizoatonia \u2018amiamo\u2019, in cui l'accento si ritrasse sulla vocale tematica. Poich\u00e9 la tonicit\u00e0 latina influenzava le vocali dell'antico francese, questo spostamento tonico cre\u00f2 in antico francese molti verbi forti con dittongo mobile o cambio vocalico. La forma rizotonica produsse \"aim\", mentre quella rizoatona produsse \"amons\". Ci sono almeno 11 tipi di alternanze; esempi di questi vari tipi sono \"aim\", \"amons\"; \"achat\" \u2018compro\u2019, \"achetons\" \u2018compriamo\u2019; \"adois\" \u2018tocco\u2019, \"adesons\" \u2018tocchiamo\u2019; \"mein\" \u2018conduco\u2019, \"menons\" \u2018conduciamo\u2019; \"achief\", \"achevons\"; \"conchi\" \u2018espello\u2019, \"concheons\" \u2018espelliamo\u2019; \"pris\" \u2018apprezzo\u2019, \"proisons\" \u2018apprezziamo\u2019; \"demeur\" \u2018dimoro\u2019, \"demourons\" \u2018dimoriamo\u2019; \"muer\" \u2018muoio\u2019, \"mourons\" \u2018moriamo\u2019; \"apui\" \u2018appoggio\u2019, \"apoions\" \u2018appoggiamo\u2019. Nel francese moderno quasi tutti questi verbi sono stati livellati, generalmente con la forma rizoatona che predomina (ma il moderno \"aimer/nous aimons\" \u00e8 un'eccezione). Rimangono tuttavia alcune alternanze, in quelli che sono ora noti come verbi irregolari, quali \"je tiens, nous tenons\" o \"je meurs, nous mourons\".\nIn generale, i verbi del francese antico mostrano molta meno riformazione analogica che in francese moderno. La prima persona singolare del francese antico \"aim\", ad esempio, viene direttamente dal latino , mentre il moderno \"aime\" ha una \"-e\" analogica aggiunta. Le forme del congiuntivo \"aim\" \u2018io ami\u2019, \"ains\" \u2018tu ami\u2019, \"aint\" \u2018lui/lei ami\u2019 sono preservazioni dirette del latino , , , mentre le forme moderne \"j'aime\", \"tu aimes\", \"il aime\" sono state completamente riformate sulla base di verbi nelle altre coniugazione. Anche il passato remoto mostra un'estesa riformazione e semplificazione nel francese moderno in confronto al francese antico.\nIl piuccheperfetto latino era preservato nel primissimo antico francese come un tempo passato con un valore simile a un preterito o ad un imperfetto. Ad es. (\"Sequenza di Sant'Eulalia\", 878 d.C.) \"avret\" &lt; \u2018aveva avuto\u2019, \"voldret\" &lt; \u2018aveva voluto\u2019 (anche l'antico occitano preservava questo tempo, con un valore condizionale).\nEsempio di verbo regolare in \"-er\".\nForme non finite:\nVerbo ausiliare: \"avoir\"\nEsempio di verbo regolare in \"-ir\".\nForme non finite:\nVerbo ausiliare: \"avoir\"\nEsempio di verbo regolare in \"-re\".\nForme non finite:\nVerbo ausiliare: \"estre\"\nEsempi dei verbi ausiliari.\nAvoir (avere).\nForme non finite:\nVerbo ausiliare: \"avoir\"\nEstre (essere).\nForme non finite:\nVerbo ausiliare: \"avoir\" (?)\nDialetti.\nDal momento che il francese antico non consisteva di un unico modello, varianti amministrative in competizione tra loro erano propagate dalle corti e dalle cancellerie provinciali.\nIl francese di Parigi era uno di numerosi modelli, che includevano:\nLingue derivate.\nQuesta lingua d'o\u00efl \u00e8 l'antenata di parecchie lingue parlate oggi, che comprendono:"}
{"id": "2644955", "revid": "339392", "url": "https://it.wikipedia.org/wiki?curid=2644955", "title": "X factor 3", "text": ""}
{"id": "2644968", "revid": "1861950", "url": "https://it.wikipedia.org/wiki?curid=2644968", "title": "Air Memphis", "text": "Air Memphis era una compagnia aerea charter con base al Cairo in Egitto, e con filiali a Sharm el-Sheikh, Hurgada, Luxor, Assuan e Abu Simbel.\nStoria.\nLa compagnia aerea \u00e8 stata fondata nell'agosto del 1995 e il primo volo \u00e8 stato effettuato nel marzo dell'anno successivo. A marzo 2010 aveva 530 dipendenti. Dopo aver sospeso le operazioni di volo a fine 2012, a febbraio 2013 \u00e8 stata acquisita da Lakah Group; nell'agosto 2013 la compagnia \u00e8 stata liquidata ed incorporata nella nuova Air Leisure.\nFlotta.\nA giugno 2011 la flotta di Air Memphis era cos\u00ec composta:\nIncidenti.\nIl 10 maggio 1998 il Boeing 707-300 numero di registrazione SU-PBA \u00e8 decollato dall'Aeroporto Internazionale Moi di Mombasa con un carico di 34 tonnellate di pesce. Non riuscendo a prendere quota, l'aereo ha colpito prima le luci di avvicinamento della pista 03, in seguito ha urtato una collinetta ed ha preso fuoco rimanendo distrutto. Tutti i 6 membri dell'equipaggio hanno perso la vita nell'incidente."}
{"id": "2644969", "revid": "647919", "url": "https://it.wikipedia.org/wiki?curid=2644969", "title": "Coventrieren", "text": ""}
{"id": "2644971", "revid": "697352", "url": "https://it.wikipedia.org/wiki?curid=2644971", "title": "Cornetto d'aspirazione", "text": "In Ingegneria meccanica, e in particolare in motoristica, il cornetto d'aspirazione, anche detto trombetta d'aspirazione o cornetto Venturi, \u00e8 un dispositivo che serve per migliorare l'aspirazione dell'aria alle prime fasi dell'apertura dell'acceleratore.\nDescrizione.\nQuesto componente si trova dentro la scatola dell'aria (ma pu\u00f2 essere usato anche senza la scatola dell'aria) ed \u00e8 connesso al collettore d'aspirazione o direttamente al carburatore o corpo farfallato, una variante del sistema prevede che la batteria di cornetti venturi prelevino l'aria da un condotto d'aspirazione a flauto, il quale riceve l'aria dalla scatola aria tramite un raccordo; la sua forma \u00e8 simile a quella di una trombetta e pu\u00f2 essere di diverse lunghezze o disponibile in diverse lunghezze per i motori a quattro tempi, per accordare il motore a diversi regimi di funzionamento.\nNel caso tali cornetti si trovino anche solo in parte in scatole d'aria o condotti d'aspirazione a flauto, risulta impossibile distinguerli da un normale collettore senza visionare internamente il sistema che li ingloba. \nNei sistemi ad aspirazione con fasatura non variabile o adattiva, con trombette pi\u00f9 lunghe si aumenta la resistenza d'aspirazione e migliora il riempimento ai bassi regimi per via di un fattore fisico detto risonanza, mentre cornetti pi\u00f9 corti favoriscono i regimi pi\u00f9 alti.\nFunzione.\nPer via della sua particolare forma, permette di ridurre le turbolenze dell'aria durante la fase d'aspirazione, migliorare l'aspirazione dell'aria da dentro la scatola aria o altro sistema o ad aria libera, facilitando l'aspirazione e ridurre il tempo di risposta del motore, in particolar modo quando si ha un'apertura energica del comando gas."}
{"id": "2644974", "revid": "188323", "url": "https://it.wikipedia.org/wiki?curid=2644974", "title": "Trombetta d'aspirazione", "text": ""}
{"id": "2644975", "revid": "188323", "url": "https://it.wikipedia.org/wiki?curid=2644975", "title": "Cornetto venturi", "text": ""}
{"id": "2644981", "revid": "228587", "url": "https://it.wikipedia.org/wiki?curid=2644981", "title": "Francis Johnston", "text": "Biografia.\nJohnston nacque ad Armagh, figlio di William Johnston, anch'egli architetto. Studi\u00f2 architettura e fece pratica nella citt\u00e0 natale per alcuni anni, prima di trasferirsi a Dublino intorno al 1793. Nel 1805 venne registrato al Board of Works come architetto.\nNel 1824 venne nominato presidente della Royal Hibernian Academy, fondata l'anno precedente e ne sistem\u00f2 la sede nella Lower Abbey Street a proprie spese.\nOpere.\nI due primi progetti di Johnston riguardarono il completamento della \"Rokeby Hall\" e della Chiesa di Ballymakenny, nella Contea di Louth, secondo i progetti di Thomas Cooley, nel cui studio inizi\u00f2 il praticantato. Townley Hall, situata a ad ovest di Drogheda, costruita nel periodo 1794-98, \u00e8 considerata la sua opera pi\u00f9 rappresentativa.\nIn un'epoca di grandi ricostruzioni nella Dublino Georgiana, Johnston fu uno degli architetti responsabili dell'allestimento dell'allora Sackville Street, l'attuale O'Connell Street). La grande Colonna e l'Ufficio Postale vennero progettati in armonia l'uno con l'altro, fornendo maestosit\u00e0 ed eleganza al \"boulevard\".\nL'opera di Johnston \u00e8 interessante dal punto di vista architettonico in quanto essa tocca sia l'ambito Neoclassico che quello Neogotico. La sua \"Chapel Royal\", nel Castello di Dublino (1807-1814), \u00e8 un raffinato esempio di primo Gothic revival. Su questo progetto (cos\u00ec come su molti altri) lavor\u00f2 a stretto contatto con il decoratore George Stapleton, figlio del pi\u00f9 celebre Michael. La cappella si dimostr\u00f2 un edificio basilare per il successivo revival gotico irlandese; l'architetto di Cork Thomas Deane sfrutt\u00f2 ad esempio il dettaglio delle finestre come modello per quelle dell'Aula Maxima del Queens College Cork.\nTra gli altri progetti di rilievo curati da Johnston, sono da ricordare la costruzione della \"St. George's Church\" nella parte Nord di Dublino (1802), la supervisione alla riconversione del \"Parliament House\" nella sede della Bank of Ireland (1803) e la costruzione dell'ingresso Tudor Gothic del \"Royal Hospital\" di Kilmainham, Dublino. Quest'accesso era originariamente posto vicino al fiume Liffey, dal \"Bloody Bridge\" (ora \"Rory O'More Bridge\"), ma si dovette procedere a spostarlo in seguito alla costruzione della ferrovia - nel 1844 - che comport\u00f2 un eccessivo congestionamento del traffico. Piazz\u00f2 il proprio stemma personale al di sopra dell'arco, nascosto da un pezzo di legno pitturato a mo' di pietra: la sua idea fu quella di svelare solo alle future generazioni la presenza dello stemma, quando la tavola di legno si sarebbe decomposta. Ci\u00f2 nonostante, il suo stratagemma venne scoperto gi\u00e0 quando l'arco venne smontato per il trasferimento. Attualmente quindi lo stemma presente sul portale \u00e8 quello del Royal Hospital.\nNel 1813 inizi\u00f2 a lavorare - sempre a Dublino - sulle prigioni dette di Richmond Gaol per allentare la pressione carceraria della Newgate Prison, che era stata progettata dal suo maestro Thomas Cooley.\nSvolse un ruolo fondamentale nella progettazione della Colonna di Nelson di Dublino, la cui costruzione cominci\u00f2 nel 1808. I piani originali per la Colonna vennero sottoposti alla commissione organizzatrice da William Wilkins, architetto londinese, ed accettati dalla stessa. Ciononostante, in seguito la commissione si dichiar\u00f2 incapace di \"eseguire tale progetto precisamente rispetto a come ricevuto\". Johnston \"garant\u00ec l'assistenza necessaria con la sua nota abilit\u00e0, che...egli concesse con estrema cortesia\". He made several drawings, one of which met the approval of the committee sufficiently for construction to start. Curiosamente, la lista spese per la costruzione della Colonna non include la parcella dell'architetto. La Colonna di Nelson venne distrutta da una bomba nel 1966.\nFu anche responsabile della progettazione del Charleville Forest Castle a Tullamore, Contea di Offaly, considerato una delle migliori produzioni di questo genere nel paese."}
{"id": "2644987", "revid": "647919", "url": "https://it.wikipedia.org/wiki?curid=2644987", "title": "Coventrisierung", "text": ""}
{"id": "2644988", "revid": "1543377", "url": "https://it.wikipedia.org/wiki?curid=2644988", "title": "Georgios Averof (incrociatore)", "text": "La Georgios Averof (o \"Averoff\", ) \u00e8 stata una nave da guerra della marina militare reale greca che ha servito per mezzo secolo come ammiraglia della flotta. Bench\u00e9 comunemente chiamata \"corazzata\", si tratta di un incrociatore corazzato, ed \u00e8 l'unica nave tuttora esistente di questo tipo. L'\"Aurora\" e l'\"Olympia\" conservati rispettivamente a San Pietroburgo e Filadelfia sono incrociatori protetti cio\u00e8 con un dislocamento che \u00e8 meno della met\u00e0 mentre la \"Mikasa\" \u00e8 una corazzata pre-dreadnought conservata in secca a Yokosuka. Tutte queste navi sono delle ricostruzioni allo stato originario. La \"Mikasa\" usa molti componenti recuperati dalla demolizione della cilena \"Almirante Latorre\" (ex britannica \"Canada\"). L\"'Averof\" \u00e8 l'unico pre-dreadnought quasi totalmente originale oltre che in grado di navigare.\nStoria.\nAll'inizio del XX secolo la Grecia intendeva modernizzare la propria flotta con l'acquisto di alcune unit\u00e0 navali moderne all'estero, la pi\u00f9 importante delle quali fu appunto l'incrociatore corazzato Giorgio Averof. Esso sarebbe stato la terza unit\u00e0 della classe Pisa, la cui seconda unit\u00e0 era l'incrociatore \"Amalfi\", affondato nel corso della prima guerra mondiale da un sottomarino tedesco. La nave fu costruita nel cantiere navale fratelli Orlando di Livorno. Lo stato italiano per motivi di bilancio stava per cancellare l'impostazione di tale unit\u00e0, quando subentr\u00f2 la Grecia che acquist\u00f2 la nave, anticipando un terzo del pagamento, circa 300.000 sterline d'oro ottenute dall'aiuto del mecenate Giorgio Averoff a cui fu dedicata. La nave fu equipaggiata con una straordinaria combinazione di motori francesi, artiglieria inglese da 234/45 (di calibro leggermente inferiore a quella del \"Pisa\" e dell\"'Amalfi\" che era di 254/45) e strumentazione tedesca. Erano unit\u00e0 navali ben concepite e particolarmente riuscite, maneggevoli e relativamente veloci: raggiungevano infatti i 23 nodi anche se da l\u00ec a poco sarebbero state superate come potenza di fuoco dalle unit\u00e0 monocalibro, e come protezione dall'aumento della minaccia subacquea. L'efficienza e la riuscita del progetto \u00e8 dimostrata paradossalmente proprio dal siluramento e l'affondamento dell'Amalfi, i morti e i dispersi ammontarono a 67 persone e fortunatamente gran parte dell'equipaggio riusc\u00ec a mettersi in salvo.\nLa nave fu varata il 12 marzo del 1910. Il suo primo comandante fu il capitano Ioannis Damianos che prese il comando il 16 maggio del 1911. La nave rimase in servizio, attraversando le guerre balcaniche, la prima guerra mondiale, la guerra con la Turchia e la seconda guerra mondiale, fino al 1952; poi fino al 1983 fu usata come base per l'addestramento delle reclute. Infine si decise di trasformarla in nave museo, avendo vissuto praticamente quasi tutta la storia della marineria greca nel XX secolo, essendo ormai parte dell'immaginario della nazione, infatti con la sua azione si riusc\u00ec a conquistare all'impero ottomano molte isole dell'Egeo prossime alla costa Turca. La sua entrata nel porto di Costantinopoli \u00e8 stata immortalata anche in alcuni famosi quadri. Durante la seconda guerra mondiale fu protagonista di una rocambolesca fuga contravvenendo agli ordini di autoaffondamento, prima verso Creta e prosegu\u00ec verso l'Egitto dove divenne un importante punto d'incontro per il governo in esilio. Fece anche da scorta ai convogli alleati nell'oceano indiano. La nave \u00e8 ancora in servizio con la marina militare greca.\nL\"'Averof\" come nave museo.\nNel 1984, la marina greca decise di restaurare la nave come museo, e nello stesso anno fu trainata a Falero, dove \u00e8 tuttora ancorata e in uso come museo galleggiante, nel tentativo di promuovere il mantenimento delle tradizioni navali greche. Visite guidate gratuite sono fornite alle scolaresche e durante i giorni festivi. Essa \u00e8 ancorata al molo Trocadero, vicino alla Marina di Falro, alla piscina Resteion e all'omonimo parco.\nLa nave \u00e8 considerata in servizio attivo, e inalbera l'insegna di contrammiraglio (della marina greca), una bandiera quadrata blu con croce bianca come il jack greco, con due stelle bianche in ognuno dei due quadrati dal lato dell'asta in cima all'albero maestro, e il pennello (una lunga bandiera blu triangolare con una croce greca ortogonale) mostrata in basso. Ogni nave militare greca entrante o uscente dalla baia di Faliro onora l'\"Averof\" al passaggio. Agli equipaggi viene ordinata la resa degli onori, attraverso il fischietto del nostromo o con la sirena, e al comando l'equipaggio sul ponte si mette sull'attenti e gli ufficiali salutano verso il lato dove si trova l'\"Averof\", fino a quando viene ordinato il riposo."}
{"id": "2644990", "revid": "119077004", "url": "https://it.wikipedia.org/wiki?curid=2644990", "title": "Mercedes-Benz M156", "text": "Il Mercedes-Benz M156 \u00e8 un motore a scoppio ad alte prestazioni prodotto dal 2006 al 2015 dalla Casa motoristica AMG, per la sua Casa madre Mercedes-Benz, che l'ha utilizzato su diversi suoi modelli.\nProfilo e caratteristiche.\nQuesto motore di tipo V8 va ad affiancare ed in seguito a sostituire il M113E55ML 5.4 litri Kompressor M113, altro potente V8 Mercedes-Benz rivisto anche dalla AMG, ormai storico reparto sportivo della Casa tedesca. A differenza del suo predecessore, il motore \"M156\" non \u00e8 un motore Mercedes-Benz rivisto dalla AMG, ma un motore progettato e realizzato esclusivamente da quest'ultima, il primo, forse, di una serie.\nForte di prestazioni comprese fra 457 e 525 CV, questo motore da 6.2 litri durante la sua produzione \u00e8 stato per un periodo il V8 aspirato per autovetture di serie pi\u00f9 potente al mondo, superato nel 2010 da un altro motore AMG, strettamente imparentato con l'M156, ossia il motore \"M159\" descritto pi\u00f9 avanti. Alcune caratteristiche sono frutto dell'esperienza in campo sportivo dell'azienda di Affalterbach, che da diversi decenni collabora con Mercedes-Benz nelle competizioni. Inoltre, AMG dichiara che rispetto ad altri motori di pari categoria, il motore \"M156\" pu\u00f2 erogare circa il 20% in pi\u00f9 di coppia motrice, dimostrandosi cos\u00ec sensibilmente pi\u00f9 elastico.\nInteramente costruito utilizzando una speciale lega di alluminio ad alta resistenza, il motore \"M156\" utilizza anche un collettore di aspirazione a geometria variabile, dotato di due farfalle, mentre la distribuzione utilizza punterie a bicchierino che gli permettono di minimizzare gli attriti e di poter funzionare a regimi decisamente alti. La fasatura variabile su entrambi i lati (aspirazione e scarico) permette di ottimizzare l'erogazione di coppia motrice a seconda del carico del motore.\nRiassumendo, queste sono le caratteristiche principali del motore \"M156\":\nApplicazioni.\nLe prestazioni del motore \"M156\" variano a seconda del tipo di vettura su cui vengono montati. Nella seguente tabella vengono mostrate le differenti applicazioni ed i diversi livelli di potenza in cui \u00e8 stato reso disponibile il motore \"M156\".\nMotore M159.\nIl motore M159 era un'evoluzione del motore \"M156\": partendo dal \"normale\" V8 AMG, ne furono ancor pi\u00f9 perfezionati il comparto aspirazione e quello della distribuzione. Anche il collettore di scarico, del tipo 4-2-1 (in tale configurazione permette una migliore risposta ai bassi regimi), ricevette ulteriori rivisitazioni."}
{"id": "2644997", "revid": "119076993", "url": "https://it.wikipedia.org/wiki?curid=2644997", "title": "Mercedes-Benz M159", "text": "Il Mercedes-Benz M159 \u00e8 un motore a combustione interna, a ciclo Otto, con un frazionamento 8 cilindri a V, prodotto dal 2009 al 2014 dalla AMG, reparto sportivo della Casa madre Mercedes-Benz, che l'ha utilizzato su alcuni dei suoi modelli pi\u00f9 sportivi.\nProfilo e caratteristiche.\nIl motore \"M159\" \u00e8 un propulsore strettamente imparentato con il V8 M156 da 6,2 litri di cilindrata, un motore che a suo tempo, nelle varianti pi\u00f9 spinte, \u00e8 stato il V8 aspirato per autovetture di serie pi\u00f9 potente al mondo ed utilizzato nelle versioni AMG di molti dei modelli della gamma Mercedes-Benz. Infatti, il motore M156 \u00e8 stato il primo motore interamente progettato e costruito dalla azienda di Affalterbach, storicamente il reparto sportivo della Casa con la \"stella a tre punte\".&lt;br&gt;\nPer equipaggiare la sportiva Mercedes-Benz, ossia la SLS AMG, la Casa di Stoccarda \u00e8 quindi ricorsa nuovamente alla AMG, che essendo gi\u00e0 stata l'autrice del motore M156, avrebbe saputo sicuramente trovare il modo di sfruttarne appieno le potenzialit\u00e0.&lt;br&gt;\nIl nuovo motore che ne \u00e8 derivato, siglato appunto \"M159\", vanta soluzioni tecniche di rilievo, in grado di surclassare nettamente anche le pi\u00f9 spinte varianti del gi\u00e0 assai poderoso V8 M156 da cui deriva.\nInnanzitutto, del motore M156 sono state mantenute le principali caratteristiche fondamentali, vale a dire:\nAnche altre caratteristiche hanno mantenuto la stessa impostazione generale, ma sono state riviste in funzione delle maggiori prestazioni richieste. Lo schema della distribuzione, \u00e8 sempre del tipo bialbero in testa con punterie a bicchierino e fasatura variabile su aspirazione e scarico, ma \u00e8 stato profondamente rivisto in modo da ottimizzare il riempimento dei cilindri ed una pi\u00f9 completa fase di scarico. Il sistema di fasatura variabile permette ai quattro assi a camme (due per bancata) di variare la loro posizione angolare entro un intervallo di 42\u00b0. &lt;br&gt;\nI collettori di aspirazione sono in lega di magnesio e sono stati progettati per ottenere un flusso ottimizzato, anche questo un aspetto importante che contribuisce al riempimento delle camere di combustione. Allo stesso modo del riempimento \u00e8 importante per un motore avere il miglior scarico possibile di gas combusti, specie per un motore ad alte prestazioni come l'M159, ed allora ecco che anche i collettori di scarico sono stati rivisti per ridurre la contropressione e migliorare la gasdinamica del flusso in uscita. La loro configurazione del tipo 4-2-1 permette una migliore risposta ai bassi regimi. Le emissioni inquinanti sono ridotte da due coppie di catalizzatori.&lt;br&gt;\nSia il monoblocco che le testate sono stati realizzati in una lega di alluminio e silicio che si rivela assai leggera e resistente, pi\u00f9 leggera del V8 in alluminio del motore M156. A ci\u00f2 ha contribuito anche l'eliminazione delle canne cilindri: l'attrito all'interno dei cilindri viene fortemente limitato grazie all'applicazione di un rivestimento ottenuto mediante una tecnica chiamata \"twin wire arc spraying\". All'interno del monoblocco, sono stati montati otto pistoni forgiati pi\u00f9 leggeri di quelli ottenuti per fusione e montati sul V8 M156. In questo modo, il motore M159 riesce a contenere il proprio peso in 205 kg.&lt;br&gt;\nCompleta il quadro la lubrificazione a carter secco anzich\u00e9 a carter umido, in modo da poter abbassare il baricentro della vettura.&lt;br&gt;\nL'elettronica di gestione \u00e8 affidata ad una centralina Bosch ME 9.7.\nLe prestazioni del motore M159 sono notevoli: ha una potenza massima di 571 CV a 6800 giri/min, \u00e8 attualmente il V8 aspirato per autovetture di serie pi\u00f9 potente in commercio. Per un solo CV di differenza riesce a superare anche il V8 della Ferrari 458 Italia, la cui cilindrata \u00e8 per\u00f2 minore, essendo un 4,5 litri. Il motore della Ferrari 458 Italia vanta un pi\u00f9 alto livello di potenza specifica (126,66\u00a0CV/litro).\nQuanto a coppia motrice, M159 eroga fino a 650 Nm a 4750 giri/min.\nDal 2012 hanno cominciato ad apparire due varianti ancora pi\u00f9 performanti di questo notevole propulsore, varianti destinate ad equipaggiare altre due particolari versioni della \"SLS AMG\": la prima variante eroga una potenza massima di 591 CV a 6800 giri/min con coppia massima invariata rispetto alla configurazione originaria. La seconda variante \u00e8 stata portata addirittura a 631 CV a 7400 giri/min, con un picco di coppia pari a 635 Nm a 5500 giri/min. Queste due varianti motoristiche sono state montate rispettivamente sulla \"Mercedes-Benz SLS AMG GT\" (sia coup\u00e9 che roadster), prodotta a partire dall'ottobre 2012, e sulla \"Mercedes-Benz SLS AMG Black Series\", prevista nel giugno del 2013 ma gi\u00e0 ordinabile da aprile.\nNel 2014, con l'uscita dai listini della \"SLS AMG\", anche questo motore ha cessato di essere prodotto."}
{"id": "2644998", "revid": "3115", "url": "https://it.wikipedia.org/wiki?curid=2644998", "title": "Arpa laser", "text": "L'arpa laser \u00e8 uno strumento musicale elettronico formato da una serie di raggi laser che vengono suonati come fossero le corde di un'arpa, al fine di produrre suono. Jean-Michel Jarre l'ha resa nota utilizzandola in molti suoi concerti, solitamente nell'esecuzione del brano \"Second Rendez-Vous\".\nIl termine \"arpa laser\" e lo strumento stesso vennero coniati da Bernard Szajner nel 1981 (\"Patent: FR2502823 (A1) Date de priorit\u00e9 : 1981-03-27\") . Successivamente vennero inventati modelli dal design e dalle caratteristiche diverse, inclusa una versione MIDI inventata da Philippe Guerre, ed una recente creata da Yan Terrien. Lo strumento \u00e8 stato utilizzato anche in alcune installazioni video-sonore di Jen Lewin, tra cui una a Lincoln Center nel 2000 ed un'altra al Burning Man nel 2005.\nDesign.\nStile \"unframed\", chiamata anche Arpa laser a \"raggi infiniti\".\nL'Arpa laser \"unframed\" \u00e8 generalmente costruita utilizzando un singolo laser, dividendo il suo raggio in una serie di raggi, disposti parallelamente o \"a ventaglio\". Per poter produrre suono, l'arpa va collegata ad un sintetizzatore o ad un computer, con cui si possono ottenere suoni particolari.\nIl design \u00e8 caratterizzato dall'assenza di un \"telaio\" (come dice il nome stesso) attorno ai raggi laser. Questa versione \u00e8 pi\u00f9 elaborata rispetto alla versione \"framed\" (provvista di telaio), che si basa su una luce riflessa su di un singolo fotodiodo.\nIl fascio di raggi laser \u00e8 costituito da un singolo raggio che viene scansionato in una matrice a ventaglio.\nEguagliando il tempismo del raggio riflesso, si pu\u00f2 determinare quali raggi siano bloccati e quali debbano invece produrre suono. Versioni alternative fanno uso di raggi multipli: in queste versioni, ogni raggio pu\u00f2 essere controllato singolarmente per simulare la riproduzione di note preregistrate.\nAl fine di generare pi\u00f9 suoni da poter controllare, per esempio un intervallo continuo di scale come era in molti controller MIDI, potevano essere utilizzati vari metodi: usare un generatore di raggi infrarossi o ultrasonici collegato allo strumento per determinare la posizione delle mani durante l'utilizzo dello strumento; utilizzare un generatore basato sul laser per determinare la distanza delle mani dall'inizio o dalla fine della zona sensibile del laser (rendendo cos\u00ec possibile l'utilizzo dei raggi come le corde di una chitarra); utilizzare una telecamera per tracciare la posizione e il movimento di un punto del laser sulle mani, o la lunghezza dell'esposizione del raggio visibile, per calcolare un valore continuo basato su un riferimento. Esistevano anche ulteriori possibilit\u00e0 per ampliare le capacit\u00e0 dell'arpa, ma si trattava di metodi pi\u00f9 costosi e laboriosi rispetto ai suddetti.\nStile Framed.\nLo stile \"framed\" (da \"frame\", cornice), che viene spesso utilizzato per far somigliare lo strumento a un'arpa con le corde, usa un insieme di fotodiodi o fotoresistori all'interno della parte superiore o inferiore della cornice per determinare un blocco dei fasci laser. I laser possono essere montati sul collo, la parte superiore dell'arpa, con fascio diretto verso il basso, o sul corpo, a emettere il fascio verso l'alto.\nTipicamente i laser usati sono dei diodi a bassa potenza (5 mw) di colore rosso o verde, considerati sicuri dalla Food and Drug Administration (FDA) per l'interazione con il pubblico. In questo tipo di arpa laser pu\u00f2 essere disposto un numero qualsiasi di fasci laser, da un minimo di 1 o 2 ad un massimo di 32 o pi\u00f9, in relazione alla capacit\u00e0 del \"controller\" MIDI e del software utilizzato.\nQuesto tipo di arpa laser pu\u00f2 essere creato in qualsiasi dimensione, da un'arpa portatile fino ad installazioni pi\u00f9 complesse come quelle viste in Burning Man. \nIn questo progetto viene creato solo un \"trigger\" analogico in corrente continua, attraverso l'interruzione del raggio (e il circuito in CC fatto dal raggio che brilla sul sensore ottico), che \u00e8 sufficiente a far scattare un numero qualsiasi di eventi (musicali o di altra natura) come determinati dall'analizzatore dati software in oggetto. Nel \"controller\" MIDI questa interruzione analogica in corrente continua viene convertita in un segnale digitale, che viene poi usato per far scattare quanti pi\u00f9 eventi o azioni possibile. Qualche software \u00e8 dotato di \"file editor\" e sintetizzatori e pu\u00f2 anche controllare video e immagini fisse tramite unit\u00e0 di proiezione.\nConsiderazioni sulla sicurezza.\nPer poter produrre raggi laser visibili ad occhio nudo \u00e8 necessaria una buona potenza, corrispondente all'incirca a 20 mW. In realt\u00e0 per poter ottenere un raggio pi\u00f9 spettacolare la potenza necessaria \u00e8 ancora superiore e corrisponde a circa 500\u00a0mW. Una potenza tale pu\u00f2 essere dannosa per occhi e volto e per questo, quando viene utilizzata, il musicista deve indossare particolari occhiali da sole, simili a quelli che si utilizzano per osservare in sicurezza un'eclissi solare.\nUso nei concerti di Jean-Michel Jarre.\nL'Arpa laser \u00e8 uno degli strumenti pi\u00f9 famosi usati nei concerti da Jean-Michel Jarre. Inizialmente prodotta da Bernard Szajner per il \"tour\" dei Concerts in China, lo strumento venne poi utilizzato dal musicista francese in quasi tutti i suoi concerti successivi, generalmente durante l'esecuzione della seconda parte di \"Second Rendez-Vous\" e di \"Third Rendez-Vous\".\nBench\u00e9 lo strumento non produca suono da s\u00e9 (\u00e8 necessario collegarlo a un sintetizzatore), Jarre lo ha spesso utilizzato per creare un suono particolare, basato su un \"preset\" del sintetizzatore Elka Synthex, che fin\u00ec per essere considerato il suono \"classico\" dell'arpa laser.\nMolte persone sospettano che l'arpa laser sia un falso: attente ispezioni di filmati provenienti da concerti di Jarre, in cui egli suona lo strumento, hanno mostrato che occasionalmente lo stesso raggio produce note differenti, facendo pensare che l'arpa sia costruita per produrre una stessa nota senza essere condizionata dal bloccaggio di un raggio.\nIn realt\u00e0 questo metodo non \u00e8 attendibile, poich\u00e9 i filmati vengono invariabilmente modificati prima della pubblicazione. Per esempio, nella registrazione audio del concerto a La D\u00e9fense (Parigi) trasmesso \"live\" sulla stazione radio Europe 2, si pu\u00f2 sentire chiaramente che il suono dell'arpa laser non funziona correttamente: infatti dopo poche note lo strumento fu collegato a un altro sintetizzatore. Nella registrazione video dello stesso concerto non c'\u00e8 traccia di questo malfunzionamento. L'arpa veniva inoltre collegata ad alcuni pedali per selezionare le scale, rendendo quindi possibile supporre che ogni raggio producesse una sola nota.\nAltre \"performance live\" in cui Jarre ha utilizzato l'arpa laser erano in \"Chronologie part. 3\" nel concerto di Shanghai e in Calypso part. 2 al concerto di Parigi la D\u00e9fense. Nell'European Tour del 1997 l'arpa venne usata nel primo brano del concerto, \"Oxyg\u00e8ne VII\", suonato senza l'ausilio di altri strumenti. Al \"Concert d'Images\" del 1989 un'arpa laser era esposta e poteva essere suonata dal pubblico.\nDurante il concerto a Manchester del \"tour\" Europe in Concert l'arpa era senza dubbio un falso, perch\u00e9 durante la \"performance\" questa si ruppe, ma nonostante ci\u00f2 la musica, che era in realt\u00e0 suonata da Francis Rimbert, continu\u00f2.\nDurante il \"tour\" \"indoor\" del 2009, al concerto di Helsinki, l'arpa si blocc\u00f2 improvvisamente per motivi sconosciuti durante l'esecuzione di \"Second Rendez-vous\".\nRecentemente Steve Hobley \u00e8 riuscito a riprodurre un modello dell'arpa utilizzata da Jarre facendo uso di un laser verde da 250 mw. Questo modello \u00e8 costruito con materiali pi\u00f9 economici (inclusa una Wii Remote).\nNel 2008 l'ingegnere italiano Maurizio Carelli ha inventato per la ditta Kromalaser un'arpa laser a due colori (messa poi in commercio nel 2010). Il verde \u00e8 usato per le note diatoniche mentre il rosso \u00e8 utilizzato per identificare le note cromatiche. Le potenze usate sono di 300\u00a0mW per il raggio verde e di 150\u00a0mW per quello rosso. Un'altra arpa laser sempre realizzata da Carelli e basata sullo stesso principio, porta due laser da 1W (verde) e 1.3W (rosso). La scansione dei raggi avviene per mezzo di galvanometri pilotati da computer. Nel 2010 viene realizzata da Carelli la prima arpa multicolore facente uso di un controllore ILDA capace di pilotare i laser scanners in commercio e pertanto in grado di riprodurre diversi colori sempre con la distinzione tra note cromatiche e note diatoniche. Detta arpa ha un sensore speciale sempre creato da Carelli, che la rende insensibile alla luce diurna ed artificiale.\nAttualmente in Italia, il musicista pi\u00f9 importante che fa uso di questo strumento \u00e8 Antonio Cassinese, tecnico del suono diplomato Middlesex University, produttore e compositore del disco \"Echo From The Universe\", primo \"concept album\" di musica rock legato al mondo del \"sound design\", in uscita a maggio 2015 per Anthony Grey London - Produzioni Musicali; fa uso di questo strumento anche Roland Brant, noto DJ e produttore affine al genere \"techno e progressive\"."}
{"id": "2644999", "revid": "1305772", "url": "https://it.wikipedia.org/wiki?curid=2644999", "title": "Valdemaro Vecchi", "text": "Pioniere dell'editoria e della cultura in Puglia, fu definito \u201cil principe degli editori italiani\u201d.\nI primi anni.\nPugliese d'adozione, Valdemaro Vecchi nacque a Borgo San Donnino, oggi Fidenza (PR) il 5 ottobre 1840. Il padre Giuseppe, fond\u00f2 e condusse una tipografia fino al 1853, quando dovette chiuderla per gravi motivi finanziari e di salute.\nII piccolo Valdemaro, a tredici anni, dopo un'infanzia trascorsa serenamente, causa problemi familiari, fu costretto a lasciare gli studi e a cercarsi un lavoro.\nInfluenzato dal padre, un uomo di notevole cultura, Valdemaro non abbandon\u00f2 comunque la propria formazione, appassionandosi al giornalismo.\nGli inizi in tipografia.\nNel 1855 si trasfer\u00ec a Milano dove cominci\u00f2 a lavorare nella tipografia Guglielmini. Le sue capacit\u00e0 vennero apprezzate ben presto e dalla mansione di \"compositore\" in poco tempo pass\u00f2 a quella di \"proto\" (capo tipografia). Nel 1859 fece ritorno a Parma dove fece esperienza nel campo giornalistico.\nNel 1862, invitato alla direzione di una tipografia, si trasfer\u00ec ad Alessandria dove si spos\u00f2, nel 1864, con Luisa Penna che gli fu compagna per tutta la vita. Sempre ad Alessandria, nello stesso anno, riusc\u00ec ad acquistare una piccola tipografia che condusse fino al 1868, quando, su consiglio dell'amico piemontese don Giuseppe Onesti, decise di trasferirsi a Barletta.\nA Barletta.\nL'Onesti, che era direttore delle Scuole Municipali di Barletta, gli prospett\u00f2 l'occasione di ottenere un aiuto dal Comune e buone possibilit\u00e0 di guadagno. Vecchi infatti, giunto a Barletta il 28 dicembre 1868, ottenne in comodato gratuito per cinque anni l'antico Convento di San Domenico, dove venne fondata la \u201cTipografia Municipale V. Vecchi e Soci\u201d.\nLa famiglia Vecchi rimase a Barletta per 11 anni. Il 9 febbraio 1871 Vecchi pubblic\u00f2 \"Il Circondario di Barletta\", primo periodico della citt\u00e0, da lui fondato, un settimanale indipendente e di principi liberali moderati.\nNel 1879 la morte del piccolo Tommaso, suo unico figlio, ora sepolto nel cimitero di Barletta, lo indusse a trasferirsi a Trani, dove continu\u00f2 la sua attivit\u00e0 aprendo, nel 1880, in Via Cavour, nei locali di Palazzo Sarri, la \u201cTipografia Valdemaro Vecchi e C.\u201d.\nA Trani.\nL'attivit\u00e0 di Vecchi fu aiutata dalla presenza a Trani della Corte D'Appello delle Puglie che all'epoca era la terza per importanza in Italia dopo quelle di Napoli e Palermo, precedendo quelle di Roma, Torino e Catanzaro. Essa era per la citt\u00e0 fonte di vivacit\u00e0 culturale e centro di studi giuridici.\nLa tipografia di Valdemaro Vecchi, sita in Corso Cavour, diede il suo apporto al clima culturale di Trani producendo alcune delle sue riviste pi\u00f9 significative, ci\u00f2 ne consent\u00ec un notevole sviluppo anche dal punto di vista dell'arte tipografica e dell'editoria. Oltre alla sua azienda, che contava 35 operai, alla fine del decennio Trani contava ben cinque tipografie.\nValdemaro Vecchi apr\u00ec, con l'aiuto del fratello Evaristo, altre due tipografie che furono attive per alcuni anni a San Severo e presso l'orfanotrofio Regio Ospizio Vittorio Emanuele a Giovinazzo, dove vi erano scuole per insegnare vari mestieri agli orfanelli provenienti da tutta la Puglia.\nConobbe il giovane Benedetto Croce di cui stamp\u00f2 la prima edizione dell'Estetica nel 1902, collabor\u00f2 poi in modo stretto con l'editore Giovanni Laterza per cui la tipografia Vecchi stamp\u00f2 tutte le opere di Croce.\nPer riuscire a dare adeguato seguito a tutti gli impegni Vecchi nel 1882 si era affiancato nella direzione della tipografia di Trani il giovane Giuseppe Petrarota che gli successe nella conduzione dell'attivit\u00e0 dopo la morte improvvisa, l'8 febbraio 1906, causa funesto attacco di angina pectoris."}
{"id": "2645002", "revid": "149727", "url": "https://it.wikipedia.org/wiki?curid=2645002", "title": "Trivilio in Gera d\u2019Adda", "text": ""}
{"id": "2645003", "revid": "149727", "url": "https://it.wikipedia.org/wiki?curid=2645003", "title": "Vailate con Cassina de\u2019 Grassi", "text": ""}
{"id": "2645005", "revid": "149727", "url": "https://it.wikipedia.org/wiki?curid=2645005", "title": "Pandino ed Uniti", "text": ""}
{"id": "2645006", "revid": "80598", "url": "https://it.wikipedia.org/wiki?curid=2645006", "title": "Ritornerai", "text": ""}
{"id": "2645010", "revid": "72811", "url": "https://it.wikipedia.org/wiki?curid=2645010", "title": "Ordinamento universitario dello Stato Pontificio", "text": ""}
{"id": "2645011", "revid": "72811", "url": "https://it.wikipedia.org/wiki?curid=2645011", "title": "Ordinamento scolastico dello Stato Pontificio", "text": ""}
{"id": "2645025", "revid": "15756", "url": "https://it.wikipedia.org/wiki?curid=2645025", "title": "Microdigital Eletronica", "text": "La Microdigital Eletr\u00f4nica Ltda. era un'azienda brasiliana produttrice di computer attiva negli anni '80. Aveva sede a San Paolo.\nStoria.\nVenne fondata del 1981 dai fratelli George e Thomas Kovari (le cui iniziali rappresentano la sigla \"TK\" impiegata per la linea di home computer prodotta dalla compagnia)..\nIl primo prodotto presentato fu il \"TK80\" un clone del Sinclair ZX80.\nL'azienda raggiunse la sua massima espansione nel 1985 con il lancio del modello TK 90X clone dello ZX Spectrum e del \"TK-2000 II\" un personal computer parzialmente compatibile con l'Apple II+.\nIn quegli anni la compagnia impiegava circa 400 dipendenti in 3 stabilimenti di produzione, due a San Paolo ed uno nella zona franca di Manaus."}
{"id": "2645026", "revid": "1305772", "url": "https://it.wikipedia.org/wiki?curid=2645026", "title": "Ribera (disambigua)", "text": "Ribera \u00e8 una parola spagnola che si pu\u00f2 tradurre come \"bacino di un fiume\", pu\u00f2 riferirsi a:"}
{"id": "2645029", "revid": "366419", "url": "https://it.wikipedia.org/wiki?curid=2645029", "title": "OMA SUD Skycar", "text": ""}
{"id": "2645030", "revid": "348618", "url": "https://it.wikipedia.org/wiki?curid=2645030", "title": "Coroanaroma", "text": "Il Coroanaroma \u00e8 un coro maschile fondato a Roma nel 1963 dal maestro Lamberto Pietropoli in seno alla sezione romana dell'Associazione Nazionale Alpini. Esegue principalmente canti popolari e d'autore, di montagna e non.\nStoria.\nNei primi anni dalla costituzione il coro ha eseguito principalmente canzoni della tradizione alpina e di montagna, per poi allargare il repertorio in sintonia con le tendenze del maestro, dedicandosi ad un'attivit\u00e0 di ricerca e recupero del patrimonio di musica regionale, soprattutto d'Italia: canti popolari e canti d'autore che, grazie a originali trascrizioni, sono entrati nel vivo della cultura corale italiana.\nTestimoni di questa attivit\u00e0 sono il volume \"Canto d'assieme\" (edito dal Coroanaroma nel 1985), che raccoglie cento armonizzazioni del maestro Pietropoli, nonch\u00e9 tre dischi LP. \u00c8 questa, in sintesi, la fisionomia del Coroanaroma che, a partire dalla Capitale, ha portato in tutta Italia, in Europa (Lussemburgo, Svizzera, Ungheria), in Russia (1993), in America (1992, 2010) un'organica antologia di musica tradizionale, spesso riscoperta, talora nella prima trascrizione per coro.\nDal 1985 al 2011 il coro \u00e8 stato diretto dal maestro Guido Podest\u00e0, sotto la cui guida ha mantenuto le sue peculiari caratteristiche, dedicando la sua produzione discografica (4 LP e 3 CD) ai canti degli alpini ed alle origini del canto popolare regionale italiano. Nel 2011 il maestro Eduardo Notrica ha dapprima collaborato col coro per poi assumerne la direzione dal mese di settembre. Da ottobre 2013 a dicembre 2014 il coro \u00e8 stato diretto dal maestro Vincenzo Vivio. Da giugno 2015 il Coroanaroma \u00e8 diretto dal maestro Osvaldo Guidotti, organista, direttore e compositore. Il maestro Guidotti \u00e8 anche autore di numerose composizioni di musica sacra e profana per coro, solisti ed accompagnamento strumentale, nonch\u00e9 di colonne sonore e musiche di scena per esecuzioni teatrali.\nIl maestro Guidotti ha al suo attivo numerose registrazioni discografiche, su CD e DVD, di musica classica e contemporanea.\nConcerti del Coro.\nDall'anno della fondazione l\u2019attivit\u00e0 musicale del coro, che \u00e8 anche attivit\u00e0 di ricerca e di affinamento nel repertorio, spazia dai canti tradizionali degli alpini e della montagna, ai canti regionali; dalla canzone popolare italiana e straniera ai pezzi d\u2019autore, fino al canto di ispirazione sacra, anche di autori classici (Perosi, Mozart). Fra le prime formazioni corali in Italia, specie per l\u2019impulso del fondatore Pietropoli, il Coroanaroma ha eseguito concerti i cui programmi comprendevano, insieme ai classici canti di montagna delle regioni alpine, anche rielaborazioni di canzoni, per cos\u00ec dire, di citt\u00e0, diventate per\u00f2 popolari per la passione della gente. Ha riproposto musiche di stagioni indimenticabili: quella, tra fine \u2019800 e inizio \u2019900, della canzone napoletana classica e, quella \u2018mitica\u2019 dei cantautori italiani, in armonizzazioni originali e spesso nelle prime trascrizioni per coro. L\u2019impegno nella conservazione e riproposta della musica corale di ispirazione popolare \u00e8 accompagnato dalla gioia del canto e dalla volont\u00e0 di trasmettere valori di amicizia e di pace fra gli uomini.\nIl vasto repertorio ha permesso al coro di esibirsi in molti prestigiosi teatri italiani, quali il Politeama di Palermo, il Piccinni di Bari, il Rendano di Cosenza, il Sistina e il Teatro Olimpico di Roma, l\u2019auditorium della RAI al Foro Italico, la Sala del Conservatorio di S. Cecilia. Numerosi concerti hanno avuto luogo in chiese e basiliche di grande importanza, come il Duomo di Monreale, il Cenacolo di Santa Croce a Firenze, la Basilica di San Marco a Venezia. Nel gennaio 1998 ha cantato nella Basilica di S. Pietro.\nIl Coroanaroma si \u00e8 esibito in centinaia di concerti in tutta Italia, in Europa e negli USA, dal Politeama di Palermo al Sistina di Roma, dal Duomo di Monreale al Cenacolo di Santa Croce a Firenze, alla Basilica di San Marco a Venezia; in Lussemburgo, negli USA nel 1992 in occasione dei 500 anni dalla scoperta dell'America e nel 2010, in Russia, in Svizzera.\nNel 2003 il Coro ha celebrato i suoi primi quarant'anni con un grande concerto all'Auditorium di Roma il 25 dottobre. Il 18 dicembre dello stesso anno ha cantato al Quirinale, nella cerimonia degli auguri natalizi rivolti dal Presidente della Repubblica alle pi\u00f9 alte cariche dello Stato.\nTra le esibizioni con altri cori risultano degni di nota un concerto con il Coro della SAT al Teatro Olimpico di Roma nel 1985 e l'incontro corale \"Insieme per cantare\" con I Crodaioli di Bepi De Marzi nel marzo 2004.\nA partire dalla fine degli anni \u201960 il Coro ha partecipato attivamente, con proprie esibizioni, a numerose Adunate nazionali degli Alpini, dal Friuli alla Puglia, comprese le Adunate nazionali del 2001 a Genova, del 2004 a Trieste, del 2005 a Parma, 2006 ad Asiago, 2008 a Bassano del Grappa, 2009 a Latina, 2011 a Torino, 2012 a Bolzano, 2013 a Piacenza, 2014 a Pordenone, 2015 all'Aquila, 2016 ad Asti, 2017 a Treviso. Da oltre vent'anni il Coroanaroma anima un incontro estivo nelle Dolomiti, il giorno di San Lorenzo (10 agosto), al Passo delle Erbe (BZ).\nDal 1997 il Coroanaroma offre ogni anno ai cittadini di Roma, nella settimana che precede il Natale, un apprezzato e affollatissimo \u201cConcerto di Natale\u201d nella chiesa di Santo Spirito dei Napoletani a via Giulia, in cui gode della collaborazione ormai costante di presentatori d\u2019eccezione. Il Coro ha partecipato a molte rassegne corali, a Roma, nel Lazio e in molte altre regioni italiane soprattutto del Centro e del Nord (Umbria, Toscana, Lombardia, Veneto; Trentino-Alto Adige, Friuli).\nVa anche ricordata la partecipazione a numerose trasmissioni radiofoniche (a titolo di esempio si cita la collaborazione con Bobby Solo) e televisive su reti nazionali, sia Mediaset che RAI: con Raffaella Carr\u00e0, Pippo Baudo; con Gianni Morandi e Renzo Arbore nel novembre 2009 e ancora con Renzo Arbore nell'Aprile 2016; nel 2009 e nel 2017 il Coro \u00e8 stato ospite canoro di \u201cPorta a porta\u201d, la popolare trasmissione condotta da Bruno Vespa. Frequente anche la collaborazione del Coro a concerti con intenti benefici, organizzati da numerose fondazioni e associazioni.\nDiscografia.\nNel 2001 il coro ha collaborato con la Banda dell'Aeronautica Militare alla realizzazione di un cd, eseguendo musiche di Giuseppe Verdi.\nIl Coro \u00e8 anche presente con alcune sue esecuzioni in:"}
{"id": "2645031", "revid": "767487", "url": "https://it.wikipedia.org/wiki?curid=2645031", "title": "Merira-Hatshepsut", "text": "&lt;-ra-mr-i-i-t-F4:t-A51-&gt;\nmr Ra ht shps t\n\"Merira-Hatshepsut\"\nBiografia.\nDi origini nobili, era figlia del sacerdote Huy, una statua al British Museum lo mostra insieme ad sua figlia e ai nipoti. In precedenza si era ipotizzato un legame tra questa regina e il faraone Hatshepsut, ma non ci sono ipotesi a supporto di questa tesi."}
{"id": "2645032", "revid": "80598", "url": "https://it.wikipedia.org/wiki?curid=2645032", "title": "Ritornerai/Fa come ti pare", "text": ""}
{"id": "2645034", "revid": "1566286", "url": "https://it.wikipedia.org/wiki?curid=2645034", "title": "Jennifer Hetrick", "text": ""}
{"id": "2645038", "revid": "220256", "url": "https://it.wikipedia.org/wiki?curid=2645038", "title": "Simon del deserto", "text": ""}
{"id": "2645040", "revid": "339392", "url": "https://it.wikipedia.org/wiki?curid=2645040", "title": "Arrested Development (serie televisiva)", "text": ""}
{"id": "2645042", "revid": "1543377", "url": "https://it.wikipedia.org/wiki?curid=2645042", "title": "Rated R (Rihanna)", "text": "Rated R \u00e8 il quarto album della cantante barbadiana Rihanna, pubblicato il 20 novembre 2009 dall'etichetta discografica Def Jam.\nLe sessioni di registrazione per l'album hanno avuto luogo tra il mese di marzo e quello di novembre del 2009 presso diversi studi, e la produzione \u00e8 stata gestita principalmente da Chase &amp; Status, Stargate, The-Dream, Ne-Yo e Brian Kennedy. Il disco dispone di un presentimento e un tono visibilmente arrabbiato, in termini di lirica e direzione musicale, e contiene elementi di hip hop, rock, e dubstep, riducendo la razione di pop degli album pubblicati precedentemente.\nOttenendo un buon successo commerciale globale, riceve valutazioni positive dai critici musicali, difatti viene eletto \"Miglior Album Pop del 2009\" dalla rivista \"Entertainment Weekly\".\nL'album ha venduto oltre 3 milioni di copie in tutto il mondo.\nRegistrazione e contenuto.\nIl disco \u00e8 stato registrato, come gi\u00e0 detto, in un arco di circa otto mesi da marzo a novembre 2009. Le sessioni di registrazione per l'album hanno avuto luogo presso svariati studi di registrazione e Rihanna ha lavorato con numerosi cantautori e produttori per l'album, tra cui Chuck Harmony, The-Dream, Christopher Stewart, Stargate, e Justin Timberlake. La cantante ha voluto, nell'album, essere meno synthpop e, grazie all'incisione di bassi, si discosta dal pop commerciale dei suoi album precedenti.\nDurante l'estate, Rihanna ha registrato le canzoni per l'album con il produttore Chuck Harmony. Ha partecipato alla scrittura della maggior parte dei testi per l'album con l'aiuto di Justin Timberlake e Ne-Yo, facendo di questo il primo album in cui la cantante vi partecipa anche come autrice di testi: co-scrive infatti nove tracce su tredici. In un'intervista con MTV, Ne-Yo, scelto come produttore esecutivo dell'album, ha confessato che non avrebbe scritto per Rihanna brani che richiamassero la violenza inflitta alla cantante da Chris Brown.\nIl disco dispone di un oscuro e inquietante tono rispetto ai precedenti album, caratterizzato principalmente da sonorit\u00e0 R&amp;B e pop. Quando le \u00e8 stata chiesto la canzone pi\u00f9 importante per lei dell'album, Rihanna ha dichiarato che ne ha pi\u00f9 di una: \"Fire Bomb\" e \"Cold Case Love\" sono alcuni dei suoi brani preferiti. Ha inoltre affermato che tra i singoli estratti, favorisce \"Rockstar 101\", \"Hard\", e la canzone commercialmente pi\u00f9 venduta dell'album, cio\u00e8 \"Rude Boy\".\nTour.\nAl fine di promuovere il disco, Rihanna annuncia a fine 2009 il \"Last Girl on Earth Tour\", una serie di concerti che l'avrebbero tenuta impegnata per gran parte del 2010 e per un breve periodo anche dell'anno successivo. Esso si compone di 73 spettacoli complessivi distribuiti tra Europa e Nord America principalmente ed Oceania. Pixie Lott, Dizzee Rascal e Tinie Tempah fungono da artisti d'apertura per alcune date specifiche durante la leg europea, mentre Kesha e Travie McCoy per il Nord America.\nIl tour, partito in Belgio il 16 aprile e conclusosi a distanza di quasi un anno a Perth, si suddivide in due parti: la prima, costruita da spettacoli esclusivamente in Europa e Nord America, \u00e8 separata dalla seconda, quella australiana, da un arco di tempo di oltre sei mesi. Ha incassato oltre 40 milioni di dollari, rivelandosi un successo e ottenendo critiche generalmente positive.\nRated R: Remixed.\nOltre alla versione in studio, \u00e8 stata pubblicata una versione di remix intitolata \"\", ed \u00e8 stata pubblicata nel maggio 2010. \u00c8 riuscito a entrare numero 158 nella \"Billboard 200\". Nella stessa settimana ha anche debuttato al numero sei sulla Billboard Dance / Album. Ha inoltre fatto il suo debutto sulla classifica canadese alla numero 84. Nel giugno del 2010, l'album di remix ha debuttato al numero undici in Grecia. Nella settimana successiva \u00e8 salito al numero quattro dando a Rihanna il suo primo album di remix in top ten.\nRated R: Remixed \u00e8 il secondo album di Remix della cantante Rihanna, pubblicato a un anno di distanza dal precedente, Good Girl Gone Bad: The Remixes, album che andava a chiudere l'era di Good Girl Gone Bad, durata due anni, dal 2007 al 2009.\nSuccesso commerciale.\nNegli Stati Uniti, \"Rated R\", ha debuttato al numero quattro della \"Billboard 200\" venduto 181.000 copie nella prima settimana, battendo il suo precedente album \"Good Girl Gone Bad\". L'8 gennaio 2010 \u00e8 stato certificato disco di platino dalla Recording Industry Association of America (RIAA) con una stima di oltre un milione di copie vendute.\nNel Regno Unito, l'album ha debuttato al sedicesimo posto e ottenne la certificazione d'oro in appena quattro giorni. \u00c8 stato accolto invece pi\u00f9 tiepidamente in Italia (dove si \u00e8 bloccato alla 33\u00aa posizione) e in Francia dove ha venduto oltre 100.000 copie. Dopo la pubblicazione del terzo singolo, \"Rude Boy\", le vendite dell'album si sono quasi raddoppiate stabilendo record di vendite in Polonia, Svezia, Nuova Zelanda e Finlandia. A giugno 2010, l'album \u00e8 rientrato nelle classifiche greche raggiungendo la posizione numero sei."}
{"id": "2645048", "revid": "1224580", "url": "https://it.wikipedia.org/wiki?curid=2645048", "title": "Sannakji", "text": "Il sannakji o sannakji hoe \u00e8 un tipico piatto coreano, facente parte della categoria degli \"hoe\", piatti di pesce crudo. Nello specifico, il piatto \u00e8 costituito da \"nakji\" () ancora vivi, tagliati in piccoli pezzi e serviti immediatamente, di solito conditi con sesamo e olio di sesamo. All'arrivo in tavola, i \"nakji\" sono in genere ancora in grado di dimenarsi. Possono anche essere serviti ancora interi.\nPoich\u00e9 le ventose presenti sui tentacoli sono ancora attive al momento del servizio, occorre fare particolare attenzione al momento del pasto: \u00e8 possibile infatti che tali ventose, al momento dell'ingestione di un tentacolo, si attacchino alle mucose della gola o della bocca con un serio rischio di soffocamento. Si deve quindi masticare bene, cosicch\u00e9 nessun pezzo sia grande al punto da poter ancora attaccarsi. Taluni ritengono piacevole la sensazione provocata dalle ventose e preferiscono quindi non masticare a fondo i \"nakji\", pratica fortemente sconsigliata a chi assaggia per la prima volta questo piatto.\nA seconda della zona, il piatto sar\u00e0 preparato in modo diverso: in Corea del Sud, con la parola \"nakji\" si intende infatti un tipo di polpo, mentre in Corea del Nord il termine indica un tipo di calamaro."}
{"id": "2645049", "revid": "149727", "url": "https://it.wikipedia.org/wiki?curid=2645049", "title": "Casaletto Ceredano e Persia", "text": ""}
{"id": "2645050", "revid": "149727", "url": "https://it.wikipedia.org/wiki?curid=2645050", "title": "Sergnano e Trevolasco", "text": ""}
{"id": "2645051", "revid": "344646", "url": "https://it.wikipedia.org/wiki?curid=2645051", "title": "Olivier Cl\u00e9ment", "text": "Biografia.\nCresciuto in una famiglia agnostica, Olivier Cl\u00e9ment si converte a Ges\u00f9 Cristo all'et\u00e0 di trent'anni, dopo una lunga esperienza di ateismo e una stagione di ricerca fra le varie spiritualit\u00e0 orientali. Sotto l'influenza degli scritti di Nikolaj Aleksandrovi\u010d Berdjaev e di Vladimir Nikolaevi\u010d Losskij, del quale diverr\u00e0 allievo e amico, Cl\u00e9ment aveva scoperto il pensiero dei Padri d'Oriente e aveva ricevuto il battesimo della Chiesa cristiana ortodossa, in seno alla parrocchia francofona del Patriarcato di Mosca a Parigi. Ha raccontato la sua infanzia, le sue peregrinazioni spirituali e la sua conversione in un'autobiografia, \"L'altro sole\". Esperto di storia, insegn\u00f2 a lungo presso il \"Lyc\u00e9e Louis-le-Grand\" a Parigi. Professore all'Istituto di Teologia Ortodossa \"San Sergio\", divenne uno dei testimoni pi\u00f9 stimati e fecondi del cristianesimo ortodosso in Occidente.\nOlivier Cl\u00e9ment fu fra l'altro uno dei fondatori della \"Fraternit\u00e0 Ortodossa\" in Europa occidentale.\nAutore di una trentina di opere focalizzate sulla storia, il pensiero e la vita della Chiesa ortodossa, e all'incontro fra questa e il cristianesimo occidentale, le religioni non cristiane e la modernit\u00e0 laica.\nResponsabile della rivista di teologia \"Contacts\", dottore \"honoris causa\" dell'Istituto di Teologia di Bucarest e dell'Universit\u00e0 Cattolica di Lovanio.\nTestimone del cristianesimo ortodosso in Occidente.\nIn margine all'attivit\u00e0 di insegnante, Olivier Cl\u00e9ment \u00e8 stato particolarmente impegnato nella testimonianza della vita della Chiesa ortodossa in Francia. Consulente del comitato interepiscopale ortodosso di Francia dal 1967 al 1997, \u00e8 stato membro del comitato misto di dialogo teologico cattolico-ortodosso e degli incontri bilaterali fra ortodossi e protestanti. Ha anche ispirato i lavori della \"Fraternit\u00e0 ortodossa\" in Europa occidentale sin dalla fondazione all'inizio degli anni '60 e ha partecipato attivamente ai diversi congressi ortodossi d'Europa occidentale che, dal 1971, permette ogni tre anni agli ortodossi venuti dai quattro angoli del continente di incontrarsi per pregare e riflettere insieme.\nFra i teologi ortodossi contemporanei, \u00e8 quello che senza dubbio ha saputo mostrarsi pi\u00f9 attento agli interrogativi della modernit\u00e0, ai quali ha cercato di rispondere attraverso una riflessione potente e poetica, allo stesso tempo radicata nella Tradizione della Chiesa e insieme creativa e innovatrice. Olivier Cl\u00e9ment \u00e8 stato l'interlocutore di molti grandi della spiritualit\u00e0 del Novecento: il Patriarca Atenagora di Costantinopoli, papa Giovanni Paolo II, il cardinal Tom\u00e1\u0161 \u0160pidl\u00edk, il prete e teologo romeno Dumitru St\u0103niloae, l'archimandrita Sofronio del monastero di Maldon (Gran Bretagna), Fr\u00e8re Roger di Taiz\u00e9, il fondatore della comunit\u00e0 di Sant'Egidio Andrea Riccardi, con i quali ha instaurato sempre relazioni di confidenza ed amicizia.\nRapporto con la Santa Sede.\nPapa Giovanni Paolo II gli ha affidato la redazione delle meditazioni della Via Crucis del Venerd\u00ec Santo al Colosseo per l'anno 1998. In occasione del Giubileo del 2000, tuttavia, Cl\u00e9ment si \u00e8 mostrato critico verso la dichiarazione \"Dominus Iesus\".\nOpere.\nOlivier Cl\u00e9ment \u00e8 autore di un vasto corpus di opere, comprendente una trentina di titoli di teologia, di storia della Chiesa e di spiritualit\u00e0, oltre a numerosi articoli apparsi principalmente sulla rivista \"Contacts\", che diresse dal 1959.\nIn particolare si ricorda la sua autobiografia spirituale:"}
{"id": "2645052", "revid": "149727", "url": "https://it.wikipedia.org/wiki?curid=2645052", "title": "Salvirola Cremasca", "text": ""}
{"id": "2645053", "revid": "729019", "url": "https://it.wikipedia.org/wiki?curid=2645053", "title": "Kawasaki T-4", "text": "Il Kawasaki T-4 \u00e8 un aereo da addestramento intermedio, progettato e costruito dall'azienda aeronautica giapponese Kawasaki Heavy Industries dagli anni ottanta.\n\u00c8 spinto da 2 turboventole Ishikawajima-Harima F3-IHI-30, ed \u00e8 caratterizzato da un'ala alta e l'abitacolo pu\u00f2 ospitare 2 posti in tandem, con il posto dell'istruttore in posizione leggermente rialzata rispetto a quella dell'allievo/pilota.\nStoria del progetto.\nLa Japan Defence Agency design\u00f2 la Kawasaki, il 4 settembre 1981, come primo contraente per lo studio e lo sviluppo di un nuovo addestratore intermedio, in grado di sostituire gli anziani Lockheed T-33 Shooting Star del 1\u00ba Stormo di base a Hamamatsu e i Fuji T-1 del 13\u00ba Stormo di base a Ashiya, nei compiti di addestramento intermedio e collegamento tra le varie basi aeree. Inoltre era previsto, analogamente alla produzione mondiale dei pari ruolo dello stesso periodo, che se ne potesse ricavare facilmente una versione da attacco al suolo leggero da utilizzare per la cooperazione con l'esercito.\nIl progetto della Kawasaki, denominato Ka-850 costituiva la \"base\" dell'intero programma del T-4, sebbene la Fuji e la Mitsubishi abbiano avuto ciascuna una quota del 30% nella progettazione e costruzione dell'aereo.\nLa Kawasaki progett\u00f2 un velivolo a getto, somigliante vagamente al trainer franco-tedesco Dassault-Dornier Alpha Jet sia nell'aspetto che nelle prestazioni; il nuovo aereo nipponico fu designato T-4.\nL'architettura del Kawasaki T-4 \u00e8 caratterizzata da un'ala alta, 2 posti in tandem \"a scalare\" - il posto dell'istruttore \u00e8 rialzato leggermente rispetto a quello dell'allievo/pilota, per ottenere una maggiore visibilit\u00e0 - e piani di coda leggermente rialzati.\nPer quanto riguarda l'apparato motore, fu incaricata l'azienda Ishikawajima-Harima per lo sviluppo e la realizzazione di un nuovo motore, l'F3-IHI-30, una turboventola appositamente creata per il T-4.\nIl prototipo (designato XT-4) vol\u00f2 per la prima volta il 29 luglio del 1985 e ad esso seguirono altri 3 prototipi con i quali iniziarono le varie fasi di collaudo sia in volo che a terra; dopo 3 anni dalla data del primo volo tutte le prove di collaudo del nuovo velivolo terminarono e nel settembre del 1988 iniziarono le consegne dei primi esemplari di serie ai reparti scuola e alle squadriglie di collegamento degli stormi operativi.\nImpiego operativo.\nIl T-4 \u00e8 capace di trasportare un armamento leggero (900 kg), utilizzato nella fase dell'addestramento al tiro.\nPurtroppo la neutralit\u00e0 del Giappone non consente di esportare il velivolo e l'unico utente del T-4 \u00e8 la K\u014dk\u016b Jieitai (internazionalmente nota come Japan Air Self-Defense Force (JASDF), ovvero la Forza aerea di autodifesa giapponese) e il programma iniziale prevede la costruzione di 220 esemplari, dei quali 208 gi\u00e0 consegnati e operativi.\nIl T-4 \u00e8 operativo anche con il team Blue Impulse, la pattuglia acrobatica dell'aviazione militare giapponese."}
{"id": "2645054", "revid": "149727", "url": "https://it.wikipedia.org/wiki?curid=2645054", "title": "Madegnano", "text": ""}
{"id": "2645061", "revid": "599013", "url": "https://it.wikipedia.org/wiki?curid=2645061", "title": "Mikul\u00e1\u0161 Konopka", "text": "Ha ricevuto due squalifiche per doping: la prima di due anni dal 14 marzo 2002 al 13 marzo 2004 e la seconda a vita il 13 maggio 2008. \u00c8 fratello del martellista Miroslav Konopka.\nBiografia.\nNel 2002 subito dopo la vittoria della medaglia di bronzo ai Campionati europei indoor di Vienna, ad un controllo antidoping, risult\u00f2 positivo allo stanozololo. Gli fu ritirata la medaglia e fu squalificato per due anni dalle competizioni.\nEgli detiene attualmente il record slovacco indoor nel getto del peso con la misura di 21,57, ottenuto in occasione della vittoria del titolo europeo indoor a Birmingham nel 2007.\nIl 13 maggio 2008 \u00e8 risultato positivo al metandrostenolone e di conseguenza squalificato a vita dalle competizioni.\nCampionati nazionali.\n1997\n1998\n1999\n2000\n2001\n2004\n2005\n2006\n2007\n2008\nAltre competizioni internazionali.\n1998\n2000\n2001\n2004\n2005\n2006\n2007"}
{"id": "2645065", "revid": "599013", "url": "https://it.wikipedia.org/wiki?curid=2645065", "title": "Chiesa di Santa Maria dei Raccomandati", "text": "La chiesa della Madonna dei Raccomandati si trova a Gessopalena, in provincia di Chieti, affacciata su piazza Roma.\nStoria.\nLa fondazione dell'edificio \u00e8 attribuita ai francescani nella seconda met\u00e0 del XVI secolo. Risale al Cinquecento il portale laterale, che riporta stilemi tardoromanici.\nNell'abside \u00e8 custodito un trittico in legno dipinto, riconducibile al XVI secolo, che raffigura la Madonna della Misericordia, attribuito da alcuni a Giovan Francesco da Rimini, da altri a Pietro Alemanni.\nDescrizione.\nLa chiesa si trova in posizione rialzata dall'antistante piazza Roma, da cui \u00e8 separata mediante una scalinata. La superficie a pietra a vista della facciata, chiusa agli angoli da cantonali in conci squadrati, poggia su uno zoccolo in muratura pseudo-isodoma. La facciata attuale \u00e8 frutto di un intervento neoclassico del XIX secolo, opera di Raffaele Tozzi.\nAi lati del portale \u00e8 presente un fronte di tempio ionico diastilo, delimitato da due lesene scanalate a sezione rettangolare, che sorregge una trabeazione sormontata da timpano, con cornici dentellate che proseguono il coronamento orizzontale della facciata. Il portale, delineato da stipiti e architrave a fasce, \u00e8 sovrastato da una cornice modanata che poggia su mensole. All'interno del fronte di tempio vi \u00e8 anche, in asse con il portale, una finestra semicircolare con archivolto in stucco.\nIl campanile laterale \u00e8 stato realizzato negli anni '60, a pianta quadrata, molto slanciato e alto, visibile a km di distanza, con una cuspide piramidale e con orologio. Sostituisce l'antico campanile a vela posto lateralmente. Il lato cella chiesa su via Peligna, \u00e8 stato semi-distrutto dai tedeschi nel 1943-44, fortunatamente la porzione col portale romanico \u00e8 rimasta illesa.\nIl portale.\nIl portale laterale \u00e8 l'elemento di maggiore pregio, in stile tipico del romanico abruzzese, con archi concentrici impostati su colonnine, con stipiti, architrave ed archivolto ornati da bassorilievi di figure fitomorfe e motivi vegetali. Nella lunetta \u00e8 contenuto un bassorilievo raffigurante l'agnello crucifero. Molto pregiato, secondo lo storico Luigi Cicchitti, il portale stava originalmente nella facciata principale della chiesa, poi essendo l'ingresso troppo piccolo, fu smontato e rimontato lateralmente. L'architettura, bench\u00e9 poco studiata, nemmeno da Gavini e Moretti, rappresenta uno dei capolavori medievali della valle del Sangro e dell'Aventino.\nHa 7 archi concentrici a tutto sesto, che si impostano su lesene attaccate tra loro, con capitelli a bouquets di foglie; le modanature delle arcate che vanno estendendosi sempre pi\u00f9 dalla lunetta all'ultima arcata di cornice, non sono da trascurare, in quanto lasciano travisare che il maestro si stava spostando dall'arte tardo romanica, ravvisabile nel chietino al maestro Nicola Mancino di Ortona, a quella gotica, e ci\u00f2 \u00e8 riscontrabile nelle decorazioni a punta di diamante della modanatura, mentre la decorazione a motivi ovoidali e tralci nell'ultima arcata di cornice, lasciano intendere ancora l'uso di un impaginato romanico ben radicato nell'Abruzzo.\nDi interesse anche la decorazione della testa d'angelo con ali e del Trigramma Bernardiniano di Cristo, posteriori (XV secolo), mentre la decorazione dei due leoni che in modo omogeneo si scontrano rampanti, pare essere romanica. L'agnello mistico Crucifero, che rappresenta Cristo, presso la lunetta, \u00e8 tardo romanico, molto ben raffinato, inquadrato in una cornice di tralci vegetali e viti, sorretta da due teste di putti angelici. Ci\u00f2 che colpisce \u00e8 anche l'architrave sotto la lunetta, riccamente decorata da fregi a tralci di viti, con due pavoni che si abbeverano a una fonte, il che lascia intendere, caso unico nella provincia di Chieti, che il maestro conoscesse molto bene le sculture della Roma paleocristiana, in quell'epoca di sincretismo di simboli pagani riconvertiti all'uso provvidenziale cristiano, come il tralcio della vite a grappoli, simbolo di rigenerazione, e i pavoni che si abbeverano alla fonte della Vita. La decorazione a motivi a candelabra prosegue presso gli stipiti dell'architrave, anche se si pensa che possano essere pi\u00f9 posticci, del XV secolo.\nL'interno.\nL'interno \u00e8 ripartito in tre navate da archi a tutto sesto che poggiano su pilastri a sezione quadrata, completamente intonacati di bianco, a cui fanno da basi e da capitelli delle semplici modanature. Il soffitto si presenta diverso nelle varie sezioni. Nelle navate laterali vi \u00e8 una copertura a crociera per ogni campata. Nella navata centrale la copertura \u00e8 costituita da un tetto a due falde su capriate lignee. L'abside invece presenta una calotta emisferica impostata su pennacchi. I muri sono interamente intonacati di bianco, ad eccezione delle arcate, che presentano uno stretto profilo in conci di pietra calcarea. Un grande arco a sesto acuto separa la navata centrale dal presbiterio.\nL'altare maggiore \u00e8 ornato da intarsi marmorei policromi con volute vegetali e floreali. Gli altari laterali possiedono un dossale con paraste, trabeazione e timpano, decorati da bassorilievi in stucco dorato. Di opere sacre si conserva un trittico del XV secolo della scuola di Pietro Alemanno, ritraente la Madonna dei Raccomandati o \"della Misericordia\" tra due santi.\nMuseo del Gesso.\nPresso l'antico convento della chiesa \u00e8 allestito il museo del gesso che contiene informazioni sulle lavorazioni dei minerali di Gessopalena nell'Ottocento e nel Novecento.\nSono raccolti anche reperti trovati nel borgo vecchio film Gessopalena dopo le distruzioni naziste."}
{"id": "2645067", "revid": "122429377", "url": "https://it.wikipedia.org/wiki?curid=2645067", "title": "Nazionale di pallacanestro di Malta", "text": "La nazionale di pallacanestro di Malta, selezione composta dai migliori giocatori di pallacanestro di nazionalit\u00e0 maltese, rappresenta Malta nelle competizioni internazionali di pallacanestro gestite dalla FIBA. \u00c8 sotto il controllo della Malta Basketball Association.\nStoria.\nLa nazionale di Malta partecipa al Campionato europeo FIBA dei piccoli stati, in cui ha vinto per due volte la medaglia di bronzo.\nPartecipa anche al torneo di basket dei Giochi dei piccoli stati d'Europa."}
{"id": "2645070", "revid": "1821847", "url": "https://it.wikipedia.org/wiki?curid=2645070", "title": "Battaglia di Capo Noli", "text": "La battaglia di Capo Noli fu uno scontro navale combattuto nel 1795 al largo della costa di Noli, tra le navi da guerra francesi comandate dall'ammiraglio Pierre Martin e le navi da guerra britanniche e napoletane comandate dal contrammiraglio William Hotham. La battaglia si concluse con la vittoria degli anglo-napoletani sui francesi. Le navi francesi \"\u00c7a Ira\" e \"Censeur\" furono catturate dai britannici, la nave britannica \"Illustrious\" fu gravemente danneggiata e distrutta dopo la battaglia.\nPreludio.\nL'8 marzo, al contrammiraglio Hotham giunse la notizia che la flotta francese era in mare con l'intenzione di invadere, con 5.000 soldati, la Corsica controllata dagli inglesi. Immediatamente si mise in mare per intercettarla. Tra i suoi comandanti vi era Nelson, ansioso di combattere nella sua prima azione navale. I francesi, in inferiorit\u00e0 numerica, erano molto riluttanti a impegnarsi in battaglia e le due flotte si studiarono da lontano finch\u00e9 i britannici non iniziarono lo scontro il 12 marzo. Durante il cannoneggiamento con l'avanguardia della flotta francese, la nave di linea britannica \"Illustrious\" venne gravemente danneggiata, fu presa a rimorchio dalla fregata \"Meleagro\" e poi, causa una tempesta, and\u00f2 alla deriva e fu incendiata.\nIl giorno seguente, due navi francesi, mentre manovravano, entrarono in collisione: la \"Victoire\" and\u00f2 a urtare la \"\u00c7a Ira\", nave di linea da 84 cannoni, danneggiandole l'alberatura e il sartiame, e questo incidente fece attardare la forza principale. homas Fremantle, comandante della fregata da 36 cannoni \"HMS Inconstant\", colse l'occasione e apr\u00ec il fuoco. Il comandante Coude della \"\u00c7a Ira\" ordin\u00f2 di rispondere al fuoco, e con la sua prevalente potenza di fuoco costrinse Fremantle a ripiegare.\nSubito dopo intervenne Nelson al comando dell'\"HMS Agamennon\", nave di linea di 3\u00aa classe, che pur avendo solo 64 cannoni di calibro inferiore e 344 uomini d'equipaggio a confronto degli 80 cannoni e dei 1060 uomini della \"\u00c7a Ira\", riusc\u00ec ugualmente a tenerla impegnata con le sue bordate per due ore e mezza. I cannonieri francesi risultarono molto imprecisi e non riuscirono a colpire l\"'Agamennon\" che invece colp\u00ec la poppa, il lato pi\u00f9 debole, della \"\u00c7a Ira\" infliggendole gravi danni. Pi\u00f9 tardi in aiuto della \"\u00c7a Ira\" giunsero la fregata \"Vestale\", la nave di linea \"Censeur\" e altre due grosse navi francesi, la \"Sans-Culotte\" e la \"Jean Bart\", che costrinsero Nelson ad allontanarsi. La \"\u00c7a Ira\" che non poteva pi\u00f9 manovrare fu presa a rimorchio dalla \"Censeur\".\nLa battaglia.\nLa flotta inglese continu\u00f2 a inseguire quella francese riuscendo a entrare nuovamente in contatto il 14 marzo, quando Nelson condusse altre navi inglesi ad attaccare la \"\u00c7a Ira\" e la \"Censeur\" che erano rimaste attardate in retroguardia. L'ammiraglio Martin non riusc\u00ec a intervenire a causa del vento contrario. Solo la nave pi\u00f9 vicina, la \"Duquesne\" tent\u00f2 di intervenire per difenderle, ma dopo un breve combattimento sub\u00ec gravi danni, oltre a perdite umane, e dovette ritirarsi.\nLe due navi francesi tentarono di combattere, ma per una manovra sbagliata la \"\u00c7a Ira\" si scontr\u00f2 con la \"Censeur\" e tutta la sua velatura cadde su questa, incastrando le due navi. Nelson ordin\u00f2 di abbordare la \"Censeur\": le due navi francesi furono infine costrette ad arrendersi, e Nelson le cattur\u00f2 entrambe.\nLa flotta francese dovette rinunciare al progetto di invadere la Corsica e fece ritorno.\nSi attribuisce la sconfitta francese, oltre che alla tutto sommato lieve inferiorit\u00e0 numerica, soprattutto all'impreparazione e all'inesperienza degli equipaggi, degli artiglieri e degli ufficiali francesi, i cui quadri erano stati completamente stravolti dalle grandi epurazioni della Rivoluzione.\nOrdine di battaglia.\nFlotta francese.\nAmmiraglio Pierre Martin al comando di una nave di linea a 3 ponti e 13 navi di linea a due ponti\nE altre navi di linea non identificate\nFlotta britannico-napoletana.\nContrammiraglio William Hotham al comando di tre navi di linea a 3 ponti e 11 navi di linea a due ponti\nAvanguardia\nCentro\nRetroguardia"}
{"id": "2645076", "revid": "198277", "url": "https://it.wikipedia.org/wiki?curid=2645076", "title": "Graziella Granata", "text": "\u00c8 stata interprete per il cinema di film horror, commedie all'italiana, poliziotteschi, film peplum e storici.\nBiografia.\nLa sua carriera si \u00e8 sviluppata fra il 1959 \u2013 anno dell'esordio cinematografico in \"La scimitarra del Saraceno\" \u2013 e il 1972, anno in cui ha concluso la sua carriera. Il suo ultimo film non \u00e8 \"Don Camillo e i giovani d'oggi\" di Mario Camerini (come taluni riportano), ma un omonimo film precedente con Fernandel e Gino Cervi, rimasto incompiuto poich\u00e9 le riprese furono interrotte per la malattia di Fernandel (colpito da un tumore). Accanto allo stesso Fernandel e a Gino Cervi aveva gi\u00e0 girato nel 1965 un altro film della popolare serie, \"Il compagno don Camillo\".\nDotata, oltre che di un gradevole aspetto fisico, anche di una bella voce, non venne quasi mai doppiata, anche se non lavor\u00f2 mai come doppiatrice. Sempre nel 1965 ha interpretato s\u00e9 stessa nel film documentario diretto da Pier Paolo Pasolini \"Comizi d'amore\". Nel 1967 \u00e8 stata premiata con la Targa d'oro ai David di Donatello 1967."}
{"id": "2645079", "revid": "1652635", "url": "https://it.wikipedia.org/wiki?curid=2645079", "title": "Barbaricina", "text": "Barbaricina \u00e8 un quartiere della citt\u00e0 di Pisa, posto nella periferia occidentale della citt\u00e0, a nord del corso dell'Arno.\nStoria.\nNel corso dell'alto medioevo nella zona passava il fiume Auser.\nLe prime notizie riguardo alla localit\u00e0 risalgono al 1173.\nNel 1830 nasce una scuderia di cavalli ad opera del lucchese Jacopo Barchielli, dando inizio ad una tradizione che render\u00e0 Barbaricina il \"paese dei cavalli\" fino al declino dell'allevamento, verso la met\u00e0 del XX secolo, termine di un lento processo di spostamento del centro ippico verso il vicino ippodromo di San Rossore. La prima corsa si tenne il 5 aprile del 1854, sul prato delle \"Regie Cascine\" di San Rossore.\nIn quegli anni del XIX secolo molti fantini inglesi decisero di stabilirsi in pianta stabile a Barbaricina, sposando le ragazze del posto e diventando parte integrante della comunit\u00e0. Tra questi possiamo citare Thomas Rook, fondatore di una vera e propria dinastia di fantini e allevatori, Walter Wright, vincitore dei derby italiani del 1884, 1892, 1895 e 1899, e William Smith, vincitore della stessa gara nel 1885.\nDal 1955 al 1960 la cittadina ospit\u00f2 un importante gruppo di ricercatori dell'Universit\u00e0 di Pisa, guidato da Mario Tchou e finanziato dalla Olivetti. L'obiettivo principale del gruppo era la realizzazione della Calcolatrice Elettronica Pisana, realizzata nel 1957. Gli studi successivi gettarono le basi per la creazione della linea di calcolatori Olivetti Elea. Nel 1960 il gruppo venne trasferito a Borgolombardo, nella sede del neonato settore elettronico della Olivetti.\nArchitetture religiose.\nNel quartiere \u00e8 presente la chiesa di Sant'Apollinare, la cui prima attestazione risale al 1173. Resa dipendente dal Capitolo della Cattedrale nel 1188, per mezzo di una bolla di papa Clemente III. L'edificio attuale \u00e8 stato progettato dall'ingegnere Stefano Piazzini e consacrato il 7 ottobre 1784, a due anni dalla demolizione della struttura precedente.\nSport.\nIl quartiere \u00e8 dotato di un campo sportivo parrocchiale, oggi intitolato alla memoria dell'ex direttore sportivo Lido Luzzi, Maresciallo della 46\u00aa Brigata Aerea di Pisa, Medaglia d'Oro al Merito Civile, caduto il 29 agosto del 1985 a Laconi durante una missione antincendio. Usufruiscono della struttura la squadra dell\"'Aurora Calcio\", nata nel 1968 e iscritta per la stagione 2009-2010 al Campionato di Terza Categoria, e la scuola di calcio giovanile \"Nuova Aurora 2003\", attualmente affiliata al C.S.I.\nIl quartiere \u00e8 stato in passato sede di un'altra societ\u00e0, la \"S.C. Libertas\", arrivata a vincere il Campionato Italiano di Prima Categoria organizzato dall'U.L.I.C. nella stagione 1926-27.\nNel Gioco del Ponte fa parte del territorio della Magistratura dei Satiri"}
{"id": "2645080", "revid": "300067", "url": "https://it.wikipedia.org/wiki?curid=2645080", "title": "Nazionale di pallacanestro della Moldavia", "text": "La nazionale di pallacanestro della Moldavia, in romeno selezione composta dai migliori giocatori di pallacanestro di nazionalit\u00e0 moldava, rappresenta la Moldavia nelle competizioni internazionali di pallacanestro gestite dalla FIBA. \u00c8 sotto il controllo della Federazione cestistica della Moldavia.\nStoria.\nLa nazionale moldava partecipa al Campionato europeo FIBA dei piccoli stati, dove ha raggiunto per due volte la finale."}
{"id": "2645083", "revid": "330270", "url": "https://it.wikipedia.org/wiki?curid=2645083", "title": "Cecilia Ahern", "text": ""}
{"id": "2645087", "revid": "767487", "url": "https://it.wikipedia.org/wiki?curid=2645087", "title": "Andr\u00e9 Maschinot", "text": "Carriera.\nMaschinot inizi\u00f2 a giocare nell'US Belfort per trasferirsi successivamente all'AS Strasburgo nel 1927 e al Sochaux nel 1929. Con il Sochaux, dove chiuse la carriera nel 1937, ha vinto un campionato francese.\nCon la Nazionale francese Maschinot disput\u00f2 5 partite realizzando 2 reti, entrambe nella prima partita assoluta in un Mondiale, il 13 luglio 1930 contro il Messico."}
{"id": "2645090", "revid": "643494", "url": "https://it.wikipedia.org/wiki?curid=2645090", "title": "Jackson State University", "text": "La Jackson State University \u00e8 una universit\u00e0 statale del Mississippi (USA), che ha sede nella capitale dello stato, Jackson.\nStoria.\nVenne fondata nel 1877 come \"Natchez Seminary\" dalla Societ\u00e0 statunitense battista delle missioni in patria (\"American Baptist Home mission Society\") a Natchez (contea di Adams) \"per il miglioramento morale, religioso e intellettuale dei capi cristiani della gente di colore dello stato del Mississippi e degli stati confinanti\".\nNel 1892 la sede fu trasferita a Jackson e nel 1899 cambi\u00f2 nome in \"Jackson College\", ampliando le materie insegnate. Nel 1940 fu presa in carico dallo Stato, con lo scopo di servire alla formazione degli insegnanti e tra il 1953 e il 1956 arriv\u00f2 ad includere un programma di laurea e un programma per il diploma nelle arti e nelle scienze. Nel 1956 prese il nome di \"Jackson State College\".\nIl 4 maggio 1970, alla Kent State University, in Ohio, negli Stati Uniti d'America la Guardia Nazionale apr\u00ec il fuoco sugli studenti che protestavano da quattro giorni contro l'invasione statunitense della Cambogia. Allison Krause, Jeffrey Miller, Sandra Scheuer, e William Schroeder persero la vita. Nei pressi del luogo \u00e8 stato eretto un monumento in loro memoria. La sparatoria port\u00f2 a dimostrazioni in tutti i campus universitari degli Stati Uniti d'America, causando la chiusura di molti di questi, sia a seguito di proteste violente sia per dimostrazioni pacifiche. Il campus della Kent State rimase chiuso fino all'estate del 1970. Il 14 maggio dello stesso anno, furono uccisi due studenti della Jackson State University (storico ateneo della popolazione statunitense di origine afro), e molti altri feriti, in circostanze ancor pi\u00f9 discutibili, senza destare l'attenzione nazionale.\nNel 1974, a seguito di un programma di espansione edilizia ottenne lo status di universit\u00e0 e divenne l'universit\u00e0 urbana dello Stato del Mississippi.\nFondi.\nAttualmente la Jackson State University \u00e8 un'istituzione educativa pubblica, supportata da fondi stanziati per legge, dalle rette pagate dagli studenti e da donazioni private.\nL'universit\u00e0 \u00e8 membro del \"Thurgood Marshall Scholarship Fund\", un'organizzazione filantropica che raccoglie finanziamenti a favore di 54 scuole.\nOrganizzazione.\nL'universit\u00e0 comprende i seguenti dipartimenti:\nSport.\nL'universit\u00e0 ha squadre sportive di basket, baseball, football americano, softball, golf, pallavolo, tennis, calcio e bowling, molte anche femminili (la pallavolo \u00e8 solo femminile. La mascotte delle squadre \u00e8 una tigre ed alcune hanno come soprannome \"Blue Bengals\".\nLa squadra di football ha vinto 16 titoli della Southwestern Athletic Conference del NCAA, l'ultimo nel 2007. Anche la squadra maschile di golf ha ottenuto buoni piazzamenti."}
{"id": "2645093", "revid": "767487", "url": "https://it.wikipedia.org/wiki?curid=2645093", "title": "Processo di nascita e morte", "text": "Un processo di nascita e morte \u00e8 un processo stocastico markoviano a tempo continuo su spazio degli stati l'insieme dei numeri naturali, che simula l'andamento di una popolazione i cui unici cambiamenti siano le nascite e le morti. In altre parole, se il processo si trova in uno stato \"n\", pu\u00f2 solamente passare o allo stato \"n+1\" (nascita) o allo stato \"n-1\" (morte).\nI processi di nascita e morte hanno importanti applicazioni in biologia, teoria delle code, demografia.\nDefinizione.\nUn processo di nascita e morte \u00e8 un processo stocastico su formula_1 che soddisfa le seguenti propriet\u00e0:\nLe quantit\u00e0 \u03bbn e \u03bcn sono i coefficienti di natalit\u00e0 e di mortalit\u00e0."}
{"id": "2645096", "revid": "319414", "url": "https://it.wikipedia.org/wiki?curid=2645096", "title": "Gelanor", "text": ""}
{"id": "2645097", "revid": "180559", "url": "https://it.wikipedia.org/wiki?curid=2645097", "title": "Nazionale di pallacanestro dell'Armenia", "text": "La nazionale di pallacanestro dell'Armenia (\u0540\u0561\u0575\u0561\u057d\u057f\u0561\u0576\u056b \u0562\u0561\u057d\u056f\u0565\u057f\u0562\u0578\u056c\u056b \u0561\u0566\u0563\u0561\u0575\u056b\u0576 \u0570\u0561\u057e\u0561\u0584\u0561\u056f\u0561\u0576), selezione composta dai migliori giocatori di pallacanestro di nazionalit\u00e0 armena, rappresenta l'Armenia nelle competizioni internazionali di pallacanestro gestite dalla FIBA. \u00c8 sotto il controllo della Federazione cestistica dell'Armenia."}
{"id": "2645100", "revid": "101175", "url": "https://it.wikipedia.org/wiki?curid=2645100", "title": "Kawasaki ZX 7RR", "text": ""}
{"id": "2645101", "revid": "84184", "url": "https://it.wikipedia.org/wiki?curid=2645101", "title": "Adele Cambria", "text": "Biografia.\nFigura centrale nella cultura italiana pre e post-Sessantotto con Camilla Cederna ed Oriana Fallaci, vicina alla sinistra progressista e al Partito radicale di Marco Pannella , \u00e8 stata fin dagli albori una sostenitrice del movimento femminista. Ha collaborato con giornali e riviste ed ha pubblicato diversi libri. Dopo aver conseguito la maturit\u00e0 classica al Liceo classico Tommaso Campanella, si \u00e8 laureata in giurisprudenza all'Universit\u00e0 degli Studi di Messina, avvicinandosi al giornalismo nel 1956 dopo essersi trasferita a Roma, dove ha risieduto fino alla morte .\nAutrice di opere di narrativa ed altre destinate al teatro, \u00e8 stata, insieme a Dacia Maraini, fra le fondatrici del Teatro La Maddalena di Roma. Amica di Pier Paolo Pasolini \u00e8 stata anche attrice in alcuni suoi film.\nCome altri intellettuali progressisti ha prestato la sua firma quale direttrice responsabile al quotidiano \"Lotta continua\" (pur non avendone la direzione politica) per garantire la libert\u00e0 di espressione e permettere al giornale di uscire, e di conseguenza nel 1972 \u00e8 finita sotto processo (poi assolta) per un articolo sull'assassinio di Calabresi, a seguito del quale la Cambria si era dimessa, non condividendolo. Negli anni successivi ha aderito al Partito Socialista Italiano.\nGiornalismo.\nCome giornalista ha esordito nel 1956 scrivendo sul quotidiano \"Il Giorno\", quando era stato appena fondato da Gaetano Baldacci, ed ha collaborato a \"Il Mondo\" di Mario Pannunzio. Con '\"Il Giorno\" \u00e8 poi tornata a scrivere nuovamente fra il 1985 ed il '97. Ulteriori collaborazioni giornalistiche:\nTelevisione.\nHa collaborato dal 1963 con la Rai, realizzando fra il 2000 e il 2003 per RaiSat trentanove trasmissioni sull'immagine televisiva della donna (\"E la Tv non cre\u00f2 la donna\"); \u00e8 stata poi autrice di \"Trittico meridionale\", tre trasmissioni sul meridione d'Italia dedicate rispettivamente a Ernesto de Martino (\"La terra del rimorso\"), Maria Occhipinti (\"La rivolta dei non-si-parte\"), Reggio Calabria (\"Dalla rivolta al professore\"). Per Rai Sat album ha poi firmato nel 2003 il numero zero di una serie televisiva dedicata alla storia del \"gossip\". A partire dall'inizio 2011 alla giornalista viene affidata una rubrica all'interno della trasmissione di LA7 Le invasioni barbariche."}
{"id": "2645102", "revid": "180559", "url": "https://it.wikipedia.org/wiki?curid=2645102", "title": "Nazionale di pallacanestro del Principato di Monaco", "text": "La nazionale di pallacanestro del Principato di Monaco, selezione composta dai migliori giocatori di pallacanestro di nazionalit\u00e0 monegasca, rappresenta il Principato di Monaco nelle competizioni internazionali di pallacanestro gestite dalla FIBA. \u00c8 sotto il controllo della F\u00e9d\u00e9ration Mon\u00e9gasque de Basketball.\nStoria.\nLa nazionale monegasca non ha mai partecipato a competizioni organizzate dalla FIBA Europe, essendosi iscritta e poi ritirata al campionato europeo FIBA dei piccoli stati del 2016, ma partecipa ai giochi dei piccoli stati d'Europa."}
{"id": "2645104", "revid": "101175", "url": "https://it.wikipedia.org/wiki?curid=2645104", "title": "Kawasaki ZX7RR", "text": ""}
{"id": "2645105", "revid": "1226", "url": "https://it.wikipedia.org/wiki?curid=2645105", "title": "Arthur Malone", "text": ""}
{"id": "2645108", "revid": "367445", "url": "https://it.wikipedia.org/wiki?curid=2645108", "title": "Lampada fotoelettrica", "text": ""}
{"id": "2645110", "revid": "1543377", "url": "https://it.wikipedia.org/wiki?curid=2645110", "title": "Methodenstreit", "text": "Con Methodenstreit s'intende in tedesco la \"controversia\" (o \"disputa\", o \"diatriba\") \"sul metodo\", in riferimento al dibattito sorto in Germania intorno al metodo delle scienze economiche, il cui inizio si fa comunemente risalire alla pubblicazione, nel 1884, della recensione di Gustav von Schmoller dell'opera di Carl Menger \"Indagine sul metodo delle scienze sociali\".\nI termini del dibattito.\nIn tale disputa metodologica, i sostenitori della Scuola Storica dell'Economia tedesca come Karl G. A. Knies, Gustav Schmoller e Wilhelm G. F. Roscher con un'impostazione storicistica si opposero agli economisti marginalisti che invece adottavano l'approccio analitico tipico della scuola austriaca come lo stesso Menger. I primi sostenevano l'irriducibilit\u00e0 dei fenomeni economici e sociali a spiegazioni di carattere generale, mentre i secondi sostenevano la possibilit\u00e0 di spiegare il comportamento delle diverse soggettivit\u00e0 con leggi e teorie economiche. La disputa non riguard\u00f2 esclusivamente le scienze economiche, ma si estese anche alle altre \"scienze dello spirito\", come filosofia e psicologia attraverso il lavoro di autori come Wilhelm Dilthey.\nLogica delle scienze sociali.\nCon lo stesso nome \u00e8 stato definito anche lo scontro epistemologico fra il metodo scientifico del razionalismo critico e il metodo dialettico della Scuola di Francoforte che prese avvio a Tubinga nell'ottobre del 1961, in occasione del Congresso indetto dalla Societ\u00e0 Tedesca di Sociologia sul tema \"Logica delle scienze sociali\"\nQuesto congresso fu aperto dalle relazioni di Karl Popper e di Theodor Adorno, con il primo intenzionato a sostenere la tesi dell'unit\u00e0 del metodo scientifico, estendibile anche ai fenomeni sociali, e con il secondo invece deciso ad affermare che il metodo non \u00e8 indifferente all'oggetto della ricerca, e che la sociologia non pu\u00f2 ignorare la dipendenza dei singoli fenomeni osservati dal tutto della societ\u00e0: \u00abi fatti non sono, nella societ\u00e0, la realt\u00e0 ultima.\u00bb\nLa controversia continuer\u00e0 negli anni successivi, col nome di \"Positivismusstreit\", per opera dei rispettivi allievi: Hans Albert e J\u00fcrgen Habermas."}
{"id": "2645111", "revid": "339392", "url": "https://it.wikipedia.org/wiki?curid=2645111", "title": ".json", "text": ""}
{"id": "2645113", "revid": "306856", "url": "https://it.wikipedia.org/wiki?curid=2645113", "title": "Positivismusstreit", "text": "Con Positivismusstreit s'intende in tedesco la controversia (o disputa, o diatriba) sul positivismo, uno scontro epistemologico fra gli allievi di Karl Popper come Hans Albert, dunque esponenti del razionalismo critico e del suo metodo scientifico, e allievi di Theodor Adorno come J\u00fcrgen Habermas, dunque esponenti della Scuola di Francoforte e del suo metodo dialettico.\nLo scontro prese avvio col nome di \"Methodenstreit\" a Tubinga nell'ottobre del 1961, in occasione del Congresso indetto dalla Societ\u00e0 Tedesca di Sociologia sul tema \"Logica delle scienze sociali\". Nel 1963, il dibattito fu riscaldato da J\u00fcrgen Habermas nel \"Festschrift f\u00fcr Adorno\" (scritti in onore di Adorno). Il dibattito divenne pi\u00f9 intensamente critico nel \"Giorno della Sociologia\" a Heidelberg, quando Herbert Marcuse si un\u00ec alla discussione. Sorse un vivace dibattito letterario tra Habermas e Hans Albert e il positivismo divenne il centro della discussione.\nI partecipanti discussero anche sulla questione se il razionalismo critico di Popper e Albert avesse avuto ripercussioni sui problemi etici. La Scuola di Francoforte riteneva che ci\u00f2 fosse impossibile, perch\u00e9 come filosofia della scienza, il razionalismo critico si considera limitato al campo della conoscenza.\nLa famosa disputa ha ispirato una raccolta di saggi, che sono stati pubblicati nel 1969 e tradotti in diverse lingue. \nOggetto del contendere.\nLa disputa ha il suo fondamento nella controversia sul giudizio di valore (\"Werturteilsstreit\") nella sociologia e nell'economia tedesca intorno alla questione se le scienze sociali siano o meno una dichiarazione obbligatoria normativa in politica e le sue misure applicate in azioni politiche, e se le loro misure possano o no essere giustificate scientificamente. Di conseguenza, la disputa sul positivismo viene anche chiamata secondo Werturteilsstreit.\nIl precursore del dibattito sul positivismo pu\u00f2 essere fatto risalire al saggio di Max Horkheimer \"Der neueste Angriff auf die Metaphysik\" (\"L'ultimo attacco alla metafisica\") pubblicato nel 1937, che critica il positivismo logico del Circolo di Vienna. La prolungata critica del positivismo ha portato alla formazione di due campi: da una parte troviamo il \"razionalismo critico\" avanzato da Karl Popper e dall'altra parte la \"teoria critica\" avanzata dalla Scuola di Francoforte. Questo punto di vista \u00e8 stato rafforzato dal fatto che l'opera principale di Popper, \"Logica della scoperta scientifica\", \u00e8 stata pubblicata inizialmente (1934) nella serie di libri principale del Circolo di Vienna. Popper, tuttavia, si considerava un oppositore del positivismo, e il suo lavoro pi\u00f9 importante era un attacco acuto ad esso.\nEntrambi i campi accettano che la sociologia non pu\u00f2 evitare un giudizio di valore che inevitabilmente influenza le conclusioni successive. Nel razionalismo critico l'approccio scientifico dovrebbe essere mantenuto in sociologia, e ovunque l'uso di un metodo di induzione non sia possibile, dovrebbe essere evitato. Ci\u00f2 conduce a una sociologia che ha un terreno solido nelle osservazioni e deduce assicurazioni che non possono essere ignorate in politica.\nPer il razionalismo critico, la sociologia \u00e8 meglio concepita come un insieme di domande empiriche soggette a indagini scientifiche. La \"teoria critica\" della Scuola di Francoforte, al contrario, nega che la sociologia possa essere separata dalla sua eredit\u00e0 \"metafisica\"; le domande empiriche sono necessariamente radicate in questioni filosofiche sostanziali. Basandosi su concetti tratti da tradizioni hegeliane e marxiane, la teoria critica concepisce la societ\u00e0 come una totalit\u00e0 concreta, un ambiente sociale come per esempio la famiglia, l'autorit\u00e0 o i mass media, che formano la coscienza individuale.\nSecondo la scuola di Francoforte, \u00e8 importante scoprire i meccanismi della societ\u00e0 per consentire alle persone di superare le difficolt\u00e0. Il razionalismo critico considera questo obiettivo impossibile e qualsiasi tentativo (che modifica la societ\u00e0 con possibili deduzioni non scientifiche) pericoloso. La scuola di Francoforte contrappone il razionalismo critico a se stesso, impedendo di porre domande scientifiche quando non sono disponibili alcuni metodi. Guardando indietro nella storia, \"Non \u00e8 la coscienza degli uomini che determina il loro essere, ma la loro esistenza sociale che determina la loro coscienza\" (Karl Marx). L'esistenza sociale determina anche la mentalit\u00e0 degli scienziati. Tutte le ipotesi generate dagli scienziati (che dovrebbero essere falsificate) sono limitate al pensiero di questa societ\u00e0. Mentre il razionalismo critico fornisce metodi che dovrebbero avere un'influenza sulla societ\u00e0, \u00e8 questa totalit\u00e0 che rende le riforme sostenute da Popper inefficaci per cambiamenti evidenti.\nPopper, al contrario, sosteneva che la visione della scuola di Francoforte fosse un'ideologia storicista che non riusciva a vedere come ogni tentativo di provocare un cambiamento totale della societ\u00e0 (cio\u00e8 la rivoluzione) portasse alla violenza, e che la societ\u00e0 dovrebbe essere cambiata preferibilimente passo dopo passo (attraverso le riforme) risolvendo problemi specifici e abolendo mali specifici. Secondo Popper, le persone, compresi gli scienziati, sono libere di decidere e sono forse limitate dalla loro esistenza sociale, ma non totalmente determinate da essa. I cambiamenti potrebbero quindi sembrare inefficaci e molto lenti, ma si accumuleranno nel tempo. Popper pensa che sia il male minore rispetto alle rivoluzioni violente, dal momento che tali riforme possono essere annullate se si rivelano solo peggiorative, mentre le rivoluzioni di solito portano a lunghi periodi di tirannia. Quindi, per Popper, il metodo delle riforme dovrebbe essere preferito."}
{"id": "2645119", "revid": "486946", "url": "https://it.wikipedia.org/wiki?curid=2645119", "title": "Pro domo mea", "text": ""}
{"id": "2645125", "revid": "71155", "url": "https://it.wikipedia.org/wiki?curid=2645125", "title": "Federico Memola", "text": "Biografia.\nOttiene il diploma di maturit\u00e0 presso un liceo Linguistico e successivamente si iscrive alla facolt\u00e0 di lettere. Nel 1990, grazie ad un incontro fortuito con Antonio Serra avvenuto l'anno precedente, entra a far parte della redazione della rivista specialistica Fumo di China, lavoro che lo costringe ad interrompere l'universit\u00e0. Per Fumo di China realizza la serie \"Moon Police Dpt\". In questo periodo realizza anche alcune storie per la rivista Intrepido della Casa Editrice Universo. Nel 1993 inizia a collaborare con la Sergio Bonelli Editore come redattore e come autore di alcuni soggetti e sceneggiature per Nathan Never. Dopo aver lavorato come assistente di Alfredo Castelli diviene il responsabile della pubblicazione contenitore Zona X. Per quest'ultima crea e sceneggia le miniserie La stirpe di El\u00e4n e Legione stellare (entrambe proseguite poi brevemente con editori diversi anni dopo la chiusura di Zona X) e scrive alcune sceneggiature per Magic Patrol.\nDa alcune idee inizialmente pensate per la pubblicazione su \"Fumo di China\" e su Zona X (come possibile seguito di \"La stirpe di El\u00e4n\"), nasce la sua successiva serie Jonathan Steele, pubblicata da Bonelli dall'aprile del 1999 fino al luglio 2004 (64 albi), realizzandone la quasi totalit\u00e0 delle sceneggiature. Sempre per la Bonelli realizza anche la sceneggiatura di alcune storie di Martin Myst\u00e8re e di un albo speciale di Legs Weaver.\nLa serie Jonathan Steele proseguir\u00e0 pochi mesi dopo la chiusura con l'editore Star Comics, con una serie mensile in formato \"bonelliano\" fino al marzo 2009 (53 albi) e albi speciali di periodicit\u00e0 variabile pubblicati fino alla primavera del 2010. Per la Star Comics, a partire dal mese successivo alla chiusura della serie regolare di \"Jonathan Steele\", realizza la sua nuova miniserie Rourke, pubblicata con periodicit\u00e0 bimestrale.\nNel 2006 ha realizzato \"Harry Moon, l'uomo dei due mondi\", con i disegni di Giacomo Pueroni (disegnatore facente parte dello staff di \"Jonathan Steele\", sia nella versione Bonelli che Star Comics), pubblicato dalla 001 Edizioni Nell'aprile 2010 esce, per Planeta De Agostini, il primo numero della serie regolare di Harry Moon. Dal 2010 scrive la serie \"Gray Logan\", creata da Stefano Vietti per Il Giornalino delle Edizioni San Paolo. Dal 2012 la pubblicazione di Jonathan Steele prosegue all'interno della collana \"Graphic Novel\", edita da Kappalab, con i disegni di Joachim Tilloca. Sempre per Il Giornalino, invece, nel 2013 crea il personaggio di \"Roland\", illustrato da Monica Catalano. L'ultimo suo lavoro \u00e8 la sceneggiatura de \"Il regno di Fanes\", pubblicato da Manfont nel 2018.\nScompare a Milano l'8 dicembre 2019, a soli 52 anni.\nEra sposato con la disegnatrice ed illustratrice Teresa Marzia, che \u00e8 la creatrice grafica della serie Jonathan Steele."}
{"id": "2645127", "revid": "135491", "url": "https://it.wikipedia.org/wiki?curid=2645127", "title": "Ceiling Zero", "text": ""}
{"id": "2645131", "revid": "767487", "url": "https://it.wikipedia.org/wiki?curid=2645131", "title": "Il prigioniero dell'isola degli squali", "text": "Il prigioniero dell'isola degli squali (\"The Prisoner of Shark Island\") \u00e8 un film del 1936 diretto da John Ford.\nTrama.\nIl film \u00e8 basato sulla vera storia del dottor Samuel Alexander Mudd che, sottoposto a un processo-farsa, \u00e8 condannato alla prigione a vita a Fort Jefferson su un'isola per aver collaborato all'assassinio di Abraham Lincoln. Quando un'epidemia di febbre gialla si diffonde sull'isola, il dottore si adopera per salvare sia i detenuti che i guardiani, riconquistando dignit\u00e0 e libert\u00e0. Lo stesso suo secondino, sadico e diffidente, sar\u00e0 il primo a firmare la sua domanda di grazia.\nRiconoscimenti.\nNel 1936 il National Board of Review of Motion Pictures l'ha inserito nella lista dei migliori dieci film dell'anno.\nCritica.\nPer il \"Dizionario Mereghetti\" \u00e8 una \u00abparabola sul Bene che nasce dal Male, epica e movimentata\u00bb.\nRemake.\nNel 1952 \u00e8 stato realizzato un remake del film, intitolato \"Hellgate, il grande inferno\"."}
{"id": "2645132", "revid": "1258", "url": "https://it.wikipedia.org/wiki?curid=2645132", "title": "Piacentino (formaggio)", "text": ""}
{"id": "2645133", "revid": "135491", "url": "https://it.wikipedia.org/wiki?curid=2645133", "title": "The Prisoner of Shark Island", "text": ""}
{"id": "2645139", "revid": "287204", "url": "https://it.wikipedia.org/wiki?curid=2645139", "title": "Maksim Cristan", "text": "Biografia.\nMaksim Cristan ha vissuto a Pola, Zagabria, Milano, Lecce, Bari, Berlino e dal 2011 vive a Torino.\nScrive e pensa in lingua italiana, non nella sua lingua madre.\nDal 2001 al 2006, in stile boh\u00e8me, ha vissuto per le strade di Milano da clandestino, come scrittore di strada, mantenendosi con la vendita in strada di libri autoprodotti, di racconti e di poesie.\nNel 2007 pubblica il suo primo romanzo, \"(Fanculopensiero)\".\nDa giugno 2007 scrive per il settimanale Internazionale di Roma, nella rubrica \"Italieni\". Collabora con la rivista a sostegno dei senzatetto \"Shaker\" ed il suo omonimo croato \"Ulicne Svijetlijke\". Nel 2008 la compagnia teatrale Nasca mette in scena nazionale lo spettacolo teatrale \"(fanculopensiero) - Stanza 510\". Lo stesso anno collabora col regista pugliese Francesco Lopez, in \"I Due Mercanti in Fiera\", documentario satirico prodotto da Apulia film.\nCompone ed interpreta concerti letterari in giro per l'Italia: \"Fanculopensiero\", \"Reading Anna Politkovskaja\", \"Lontano da Casa Ogni Posto \u00e8 la tua Casa\" e \"Quante Storie per una Berlino\", nato dalla collaborazione con i musicisti berlinesi Arnaldo Prete, Adam Gallina e TjWave.\n\u00c8 stato ospite di molti programmi televisivi e radiofonici italiani e croati su HRT, Rai2, Rai3, Nova TV, LA7, Sky, Radio2, Radio Messina, Radio Capital, Radio 101, Radio Capodistria.\nA Torino ha raggiunto una certa notoriet\u00e0 grazie all'iniziativa musicale \"Concertino dal Balconcino\", nella quale assieme alla cantante Daria Spada si esibisce dal ballatoio del suo condominio ogni domenica pomeriggio gratuitamente, coinvolgendo anche altri artisti di ogni genere."}
{"id": "2645143", "revid": "216538", "url": "https://it.wikipedia.org/wiki?curid=2645143", "title": "Sport olimpico", "text": ""}
{"id": "2645146", "revid": "767487", "url": "https://it.wikipedia.org/wiki?curid=2645146", "title": "Sandokan numero 8", "text": " \u00e8 un film del 1974 diretto da Kei Kumai. Fu nominato all'Oscar al miglior film straniero e vinse l'Orso d'argento per la migliore attrice, assegnato a Kinuyo Tanaka.\nIl film \u00e8 conosciuto internazionalmente come \"Sandakan No. 8\", nonch\u00e9 il titolo originale ed effettivo. Nel film il \"Sandakan No. 8\" \u00e8 il bordello dove l'anziana protagonista da giovane era stata costretta a lavorare. La traduzione italiana \u00e8 incredibilmente erronea in quanto \u00e8 diventato \"Sandokan\" e non \"Sandakan\"."}
{"id": "2645147", "revid": "438678", "url": "https://it.wikipedia.org/wiki?curid=2645147", "title": "Qui le albe sono quiete", "text": "Qui le albe sono quiete (\"A zori zdes' tichie\") \u00e8 un film del 1972 diretto da Stanislav Rostockij. Fu nominato all'Oscar al miglior film straniero."}
{"id": "2645150", "revid": "767487", "url": "https://it.wikipedia.org/wiki?curid=2645150", "title": "Una pioggia di stelle", "text": "Una pioggia di stelle \u00e8 un film del 1969 diretto da Igor Talankin sulla vita del famoso compositore russo P\u00ebtr Il'i\u010d \u010cajkovskij. Fu nominato all'Oscar al miglior film straniero."}
{"id": "2645152", "revid": "438678", "url": "https://it.wikipedia.org/wiki?curid=2645152", "title": "I fratelli Karamazov (film 1969)", "text": "I fratelli Karam\u00e0zov \u00e8 un film del 1969 diretto da Kirill Lavrov, Ivan Pyryev e Mikhail Ulyanov. Fu candidato all'Oscar al miglior film straniero."}
{"id": "2645156", "revid": "133557", "url": "https://it.wikipedia.org/wiki?curid=2645156", "title": "A Lai", "text": "Figlio di madre tibetana e padre di etnia Hui (\u56de, cinesi musulmani), nasce nel 1959 nel nord-ovest del Sichuan (\u56db\u5ddd), nel corridoio etnico al confine con il Tibet (in cinese Xizang, \u897f\u85cf), dal 1956 prefettura autonoma di Aba (\u963f\u575d).\nLa vita.\nCresce nel piccolo villaggio tibetano di Ka'ergu (\u5361\u5c14\u8c37), noto presso i cinesi come Matang (\u9a6c\u5858). Qui torna una volta terminata la scuola media e comincia a lavorare come pastore. Un anno dopo assume l'incarico di guidatore in un cantiere, professione che svolge per quasi dieci anni. \u00c8 in questo paese e a contatto con questa gente che diventa testimone dei grandi cambiamenti che attraversano la regione.\nFinita la Rivoluzione Culturale s'impegna per superare il test d'ingresso all'universit\u00e0. Studia in un'accademia di Maerkang (\u9a6c\u5c14\u5eb7), nel nord-ovest del Sichuan, dove si laurea nel 1979. Lavora dapprima come maestro in una scuola elementare in un villaggio e dopo solo due anni viene promosso a professore delle medie.\nNel 1982 d\u00e0 alle stampe le sue composizioni poetiche, il suo talento viene notato all'interno del panorama culturale e nel 1984 viene chiamato ad essere redattore della rivista \"Nuove praterie\" (Xincaodi, \u65b0\u8349\u5730).\nImitando i suoi due poeti preferiti, Walt Whitman (1819-1892) e Pablo Neruda (1904-1973), intraprende una peregrinazione ascetica nella prefettura di Aba, coprendo un'area di settantamila chilometri quadrati. Nel vagabondare trova nuova ispirazione e la sua produzione letteraria diventa molto prolifica.\nNel 1988 la casa editrice Sichuan minzu (\u56db\u5ddd\u6c11\u65cf) pubblica la raccolta di poesie \"Il fiume Lengmo\" (Lengmo he, \u68f1\u78e8\u6cb3), che descrive il fiume che dona abbondanza al suo paese natale. Nel 1989 la casa editrice Zuojia (\u4f5c\u5bb6) pubblica la raccolta di novelle \"Macchie di sangue\" degli anni passati (Jiunian dexueji, \u65e7\u5e74\u7684\u8840\u8ff9) che vince il quarto premio dell'Associazione Scrittori della Cina per la letteratura delle minoranze etniche. Queste due raccolte sono decisive perch\u00e9 segnano l'inizio della carriera letteraria di A Lai.\nIntraprende un altro vagabondaggio nella sua prefettura natale, attraverso il quale diventa consapevole del suo compito di intellettuale tibetano. Conscio della sua responsabilit\u00e0 di dover registrare i cambiamenti in corso, abbandona la forma poetica per dedicarsi alla narrativa. Secondo lo scrittore questa forma letteraria permettere di esprimere una gamma di concetti pi\u00f9 vasta. Compone la sua ultima poesia nel 1989.\nNel 1996 diventa redattore capo di \"Science Fiction World\" (Kehuan shijie, \u79d1\u5e7b\u4e16\u754c) un giornale mensile di fantascienza con sede a Chengdu (\u6210\u90fd), capoluogo del Sichuan.\nNel 1998, dopo quattro anni di rifiuti da parte di una dozzina di editori, la casa editrice Renmin wenxue (\u4eba\u6c11\u6587\u5b66) pubblica a marzo il romanzo \"Rossi fiori del Tibet\" (Chen'ai luoding, \u5c18\u57c3\u843d\u5b9a), che diventa uno dei libri pi\u00f9 venduti dell'anno e che nel 2000 vince il quinto Premio Mao Dun (\u8305\u76fe), uno dei pi\u00f9 prestigiosi premi cinesi per la letteratura. I critici elogiano quest'opera per il contenuto incentrato sulla cultura tibetana, per la magia che trasuda, per il linguaggio semplice ma affascinante, per la poeticit\u00e0 commovente, qualit\u00e0 che dimostrano le eccellenti doti letterarie dello scrittore.\nA quest'opera segue una quasi totale assenza dalla scena letteraria che l'autore spiega con queste parole: \u201cQuando mi consacro alla scrittura \u00e8 come indulgere in un amore folle e amaro. Quando finisce sono un letto di fiume prosciugato, privato dell'acqua e dell'energia. Non posso iniziare un altro amore del genere per un po' di tempo.\u201d In questo periodo A Lai lavora come redattore di un giornale, poi come redattore capo di cinque riviste.\nNel 1999 la casa editrice Changjiang wenyi (\u957f\u6c5f\u6587\u827a) pubblica la raccolta di racconti \"L'argentiere sotto i raggi di luna\" (Yueguang xia deyinjiang, \u6708\u5149\u4e0b\u7684\u94f6\u5320).\nNel 2001 la casa editrice Renmin wenxue pubblica \"L'opera completa di A Lai\" (Alai wenji, \u963f\u6765\u6587\u96c6), in quattro volumi, mentre la casa editrice Jiefangjun wenyi (\u89e3\u653e\u519b\u6587\u827a) pubblica la raccolta di saggi \"Cos\u00ec ci si arricchisce giorno per giorno\" (Jiu zheyang ri yi fengfu, \u5c31\u8fd9\u6837\u65e5\u76ca\u4e30\u5bcc).\nNel 2005 \u00e8 presidente di un'importante casa editrice. A maggio viene pubblicato il primo volume della trilogia \"La montagna vuota\" (Kong shan, \u7a7a\u5c71) dalla casa editrice Renmin wenxue e nel 2007 esce il secondo volume. Spiega la sua rinnovata produttivit\u00e0 letteraria dicendo: \u201cDopo cos\u00ec tanti anni brucio nuovamente di passione.\u201d Questa serie racconta la storia degli ultimi decenni del villaggio tibetano di Ji (\u673a) e con esso i cambiamenti che attraversano la regione.\nNella raccolta di saggi \"La scala del mondo\" (Dadi dejieti, \u5927\u5730\u7684\u9636\u68af), del 2000, Alai esplora il passato della regione multietnica sul confine del Sichuan.\nLe opere pi\u00f9 importanti dell'autore sono state tradotte in quattordici lingue e pubblicate in dodici Paesi.\nNel 2008 comincia a lavorare alla stesura di un romanzo, \"Re Gesar\" (Gesa'er wang, \u683c\u8428\u5c14\u738b), che racconta una saga a met\u00e0 tra storia e mito. Quest'epopea in Tibet ha una tradizione orale secolare e inoltre rappresenta la pi\u00f9 lunga opera epica esistente. L'opera nasce dall'adesione di A Lai a un progetto internazionale di una casa editrice britannica che intende raccogliere l'eredit\u00e0 mitologica mondiale che non \u00e8 andata persa.\nA Lai vive a Chengdu, dove \u00e8 membro del collettivo dell'Associazione Scrittori della Cina, vicepresidente dell'Associazione Scrittori del Sichuan e della Federazione Giovani del Sichuan. Lo scrittore si trovava nel capoluogo del Sichuan anche il 12 maggio del 2008 quando il terremoto con epicentro in quella regione ha causato migliaia di vittime. Dice l'autore: \u201cStiamo raccogliendo denaro per ricostruire le scuole maggiormente colpite. Con l'aiuto di alcuni amici scrittori siamo riusciti a raccogliere circa yuan che useremo per costruire nuove scuole.\u201d Alai ha inoltre destinato parte dei ricavi della vendita del suo libro alla zona terremotata.\nLo scrittore spesso viaggia all'estero e in Tibet ma la prefettura di Aba continua a essere il luogo che ama di pi\u00f9. Degli abitanti tibetani di questa regione, con i quali continua a mantenere i contatti, dice che, ricchi o poveri che siano, questi contadini e pastori vivono felici.\nRossi fiori del Tibet.\nIl romanzo vede il suo completamento nel 1994, dopo otto mesi di scrittura. Nel 1998, quando viene pubblicato per la prima volta, diventa il best seller dell'anno e nel 2000 vince il quinto premio Mao Dun. Il successo crescente del romanzo \u00e8 anche testimoniato dalla sua trasposizione in una serie TV in venticinque puntate che ha raccolto migliaia di telespettatori. La qualit\u00e0 della serie, diretta dal regista Yan Jiangang (\u95eb\u5efa\u94a2) \u00e8 per\u00f2 dubbia e il contenuto originario dell'opera \u00e8 in gran parte perduto, ci\u00f2 che rimane sembra volto solo a soddisfare un certo gusto dell'esotico. Le battaglie pi\u00f9 decisive vengono ridotte a schermaglie tra bambini e a destare l'attenzione dello spettatore non \u00e8 la trama in s\u00e9 quanto piuttosto lo sfarzo dei costumi folkloristici. La stessa performance degli attori \u00e8 scarsa.\nIn Cina, le serie TV che riprendono i filoni storici tradizionali popolano quotidianamente il palinsesto televisivo. Tra i lettori, a decretare il successo commerciale di \"Rossi fiori del Tibet\" sono stati sicuramente proprio il tema, una saga famigliare in cui si susseguono battaglie decisive e l'ambientazione nella realt\u00e0 poco conosciuta del Tibet, proprio in un periodo in cui gli occhi della gente sono incessantemente puntati su questa regione.\nLa scelta di tematiche che possano suscitare l'interesse dei lettori e conseguentemente un alto numero di vendite \u00e8 una tendenza che pu\u00f2 essere fatta risalire agli anni ottanta, cos\u00ec come sottolineato da Shuyu Kong nel libro \"Consuming Literature\". Come precisato in precedenza, negli anni che hanno seguito la fine della Rivoluzione Culturale (1966-1976), l'ingresso della letteratura nel mondo economico ha avuto come effetto quello di generare un nuovo tipo di scrittori economicamente indipendenti e quindi liberi di esprimersi, che devono per\u00f2 assoggettare le loro opere alle regole di un mercato caratterizzato da una forte richiesta di letteratura di svago. Cos\u00ec, anche gli autori pi\u00f9 qualificati nelle loro opere uniscono l'impegno intellettuale a elementi di intrattenimento. A Lai, con \"Rossi fiori del Tibet\", si inserisce in questo solco. Il romanzo infatti ha delle basi storiche radicate e tenta di portare alla luce un passato ormai dimenticato ma il frequente ricorso all'elemento erotico e amoroso, la tematica delle battaglie e delle dinamiche famigliari, uniti a un'ambientazione piuttosto esotica, rendono l'opera appetibile al grande pubblico.\nLa ricerca di successo commerciale \u00e8 senza dubbio il motivo che ha spinto i traduttori americani a scegliere un titolo totalmente diverso dall'originale. \"Chen'ai luoding\", che letteralmente significa \"la polvere si \u00e8 posata\", nella versione inglese, del 2000, \u00e8 stato sostituito dal titolo \"Red poppies\", \"papaveri rossi\". In questo modo l'attenzione si concentra subito sui papaveri e quindi, per associazione di idee, all'oppio. La versione italiana, del 2002, frutto della traduzione del testo inglese, pur di risvegliare l'interesse nel possibile lettore fa un passo oltre e nel titolo finisce per inserire \u201cdel Tibet\u201d. Il successo \u00e8 assicurato, il romanzo viene ristampato pi\u00f9 volte.\nLa montagna vuota.\nNe \"La montagna vuota\" A Lai adempie a quella che sente come la propria responsabilit\u00e0 di registrare e divulgare le trasformazioni che avvengono in Tibet. I racconti che compongono il libro sono tutti ambientati in un villaggio tibetano situato in Sichuan, il villaggio di Ji, e coprono il periodo che va dagli anni cinquanta agli anni novanta del secolo scorso. Agli stravolgimenti politici ed economici che accomunano la storia del paesino a quella dell'intera Cina, si aggiungono il declino dell'antica cultura tibetana che, a causa delle politiche economiche messe in atto dall'etnia dominante Han, ha sperimentato un rapido processo di osmosi e un graduale processo di ibridazione culturale. Tuttavia questi avvenimenti non vengono affrontati tramite i racconti delle trasformazioni culturali su larga scala, bens\u00ec attraverso la descrizione minuziosa, precisa come una cesellatura, di gente comune e fatti apparentemente irrilevanti, scovati tra i frammenti di memoria sommersi negli abissi del mare della storia e sepolti in fondo al cuore. Luci, ombre, odori, suoni si avvicendano per andare a dipingere, con un tocco sapiente dietro l'altro, l'intero scenario della situazione.\nLa misteriosa cultura tibetana, l'antica religione locale, le storie incredibili dei suoi abitanti, la disintegrazione dello stile di vita tradizionale e lo sviluppo sorprendente delle modernit\u00e0 nel villaggio sono intessute assieme per formare un romanzo ricco e complesso. Dice l'autore: \u00abLa montagna vuota \u00e8 una trilogia, tratta dei tre decenni di aperture e di riforme messe in atto in Tibet. \u00c8 una riflessione sui grandi cambiamenti sperimentati dalla Cina nella sua totalit\u00e0. Attraverso gli accadimenti di un singolo villaggio tibetano, cerco di mostrare i cambiamenti avvenuti nelle campagne cinesi. \u00c8 una storia tragica, bellissima e crudele. Leggendo i racconti della nobile donna nomade, dello sciamano, del Lama secolarizzato, dell'attivista rivoluzionario e degli abitanti ordinari, si pu\u00f2 vedere come l'indifferenza tronchi le vite umane e come il processo di modernizzazione distrugga gradualmente la cultura di una regione remota. \u00c8 un problema grave, soprattutto per i villaggi che ospitano delle minoranza etniche. Una volta che la cultura dell'antica prefettura \u00e8 andata distrutta e quella nazionale \u00e8 mutata notevolmente a causa della globalizzazione, queste persone si sentono smarrite e non riescono a trovare alcuna cultura in cui vivere.\u00bb\nGela diventa grande.\n\"Gela diventa grande\" (Gela changda, \u683c\u62c9\u957f\u5927) \u00e8 uno dei tre libri facenti parte della collana \"Libri di cartapecora dell'ovest\" (Xibu yangpi shu, \u897f\u90e8\u7f8a\u76ae\u4e66), pubblicata nell'agosto del 2007 dalla casa editrice Dongfang (\u4e1c\u65b9). La serie raccoglie un'accurata selezione dei racconti scritti da tre autori provenienti da tre province occidentali della Cina: A Lai del Sichuan, Chen Zhongshi (\u9648\u5fe0\u5b9e, 1942-) dello Shaanxi (\u9655\u897f) e Feng Ma (\u98ce\u9a6c, 1958-) del Qinghai (\u9752\u6d77).\nI racconti \"Il giornale e Zhuo Ma, la ragazza che si lasci\u00f2 rapire\" sono stati pubblicati in questa raccolta. Il libro rappresenta la continuazione di \"La montagna vuota\" e i racconti che contiene sono destinati a confluire nel terzo volume della serie, della quale riprende quella che in cinese viene nominata \u201ccomposizione a petalo\u201d (huaban, \u82b1\u74e3). Le diverse raccolte, una volta unite, andranno a completare la corolla del fiore che rappresenta la testimonianza del cambiamento del Tibet."}
{"id": "2645157", "revid": "486946", "url": "https://it.wikipedia.org/wiki?curid=2645157", "title": "Ben Jager", "text": ""}
{"id": "2645158", "revid": "287204", "url": "https://it.wikipedia.org/wiki?curid=2645158", "title": "Bonaventura Di Bello", "text": "Prolifico autore italiano di interactive fiction o avventure testuali, racconti interattivi in cui l'utente immette via tastiera le istruzioni per far proseguire la storia, \u00e8 anche un'importante figura dell'editoria specializzata dei videogiochi in Italia.\nHa scritto la sua prima avventura per ZX Spectrum, \"Dimensione Sconosciuta\", nel 1985, inviandola qualche tempo dopo alla rivista con cassetta \"Load 'n' Run\", che lo pubblica. \u00c8 stato poi contattato dall'editore della rivista con cassetta \"Epic 3000\" di Edizioni Hobby per la realizzazione di tre giochi al mese su ZX Spectrum da inserire nelle compilation proposte.\nBiografia.\nNel 1985 ha fondato, assieme alla moglie Adelaide e al fratello Massimiliano, l'editrice di avventure testuali Brainstorm Enterprise, sotto il cui marchio ha realizzato le avventure testuali pubblicate sulle riviste con cassetta \"Explorer\" e \"Viking\"; utilizza prevalentemente il software di sviluppo \"The Quill\", inserendo la grafica vettoriale con il programma abbinato \"The Illustrator\" e creando parser funzionanti su una semplice struttura a due elementi verbo-sostantivo. Ha scritto oltre 70 avventure per home computer dell'epoca precedente ai PC della IBM quali ZX Spectrum, Commodore 64 e MSX: le versioni per quest'ultima piattaforma, prive di grafica, venivano convertite da Di Bello nel linguaggio BASIC della piattaforma con una routine riprogrammata a partire dal codice scritto da Enrico Colombini, il primo autore di interactive fiction in Italia. Alcune delle avventure di Bonaventura per la collana \"Explorer\" sono state realizzate in collaborazione con Gianpaolo Gentili.\nCome autore di interactive fiction, la predilezione di Bonaventura di Bello risiede nelle atmosfere alienanti e misteriose di matrice principalmente fantascientifica, bench\u00e9 la sua produzione spazi attraverso numerosi contesti e ambientazioni e le risposte dei giochi non rinuncino a piccoli scherzi e battute all'inserimento di determinate istruzioni \u201cantisociali\u201d (come in \"Roy Norton - Terrore al Castello\", in cui l'istruzione \"Mastica tabacco\" dava luogo a un rimprovero per il comportamento poco consono).\nBonaventura ha curato la versione italiana prima di Zzap! e successivamente di The Games Machine, entrambe in origine dell'editore inglese Newsfield Publishing, fra i primi esempi in Italia di stampa specializzata nella trattazione di videogiochi. Ha poi creato all'inizio degli anni '90 la rivista cartacea \"GigaByte\", le prime riviste in formato digitale su CD (\"MacPower Interactive\" e \"PC-ROM Interactive\") e una rivista su web. Nel 1995 pubblica il suo primo libro, \"Internet Tour '95\", uno dei primi in Italia a parlare di siti Internet nel periodo iniziale dell'espansione della Rete, seguito nel 2011 da \"Webmaster con WordPress\", titolo che inaugura una serie di manuali dedicati al noto CMS pubblicati con l'editore Hoepli, l'ultimo dei quali nella serie For Dummies, serie in cui l'autore ha pubblicato nel 2020 anche un manuale dedicato al linguaggio Python.\n\"Dimensione Sconosciuta\".\nIl primo gioco di Bonaventura, \"Dimensione Sconosciuta\", \u00e8 stato ideato sotto l'influenza di Planet of Death, interactive fiction del 1981 in cui il giocatore, intrappolato su un pianeta alieno, doveva ritrovare le parti necessarie a riparare la propria astronave per fuggire. Da l\u00ec \u00e8 nata l'intenzione di far conoscere tali storie e ambientazioni anche a un pubblico italiano non in grado di leggere fluentemente l'inglese.\nCome nelle precedenti interactive fiction sia inglesi sia italiane, si sarebbe dunque dovuto rispondere alla richiesta a schermo del programma, solitamente una variante di \"Attendo istruzioni\" o \"Cosa devo fare? \", con l'azione che si intendeva compiere, ad esempio \"Vai a ovest\". Indovinando l'azione da compiere per proseguire, nuove frasi indicano lo svolgersi della storia e l'aprirsi di luoghi prima inaccessibili.\nBonaventura desiderava diffondere il suo lavoro gratuitamente, distribuendolo ad amici e conoscenti e chiedendo loro di farlo conoscere ad altri in caso lo avessero apprezzato. Lo ha poi inviato a seguito di un concorso indetto dalla rivista Load 'n' Run, che pur non avendolo ammesso in gara lo ha pubblicato nella sua compilation su cassetta retribuendo Bonaventura."}
{"id": "2645159", "revid": "67063499", "url": "https://it.wikipedia.org/wiki?curid=2645159", "title": "Legge 633/1941", "text": ""}
{"id": "2645161", "revid": "135224", "url": "https://it.wikipedia.org/wiki?curid=2645161", "title": "Birth of America", "text": "Birth of America \u00e8 un videogioco di strategia a turni sviluppato dalla AGEOD nel 2006.\nCaratteristiche.\nIl gioco \u00e8 ambientato negli USA nel periodo che spazia dalla guerra franco-indiana alla guerra d'indipendenza americana. Al giocatore \u00e8 concesso di interpretare entrambi gli schieramenti (britannici e americani con i rispettivi alleati) in entrambe le guerre.\nLo mappa del gioco consente di muoversi in quasi tutto il Nord America, dalla Florida al Qu\u00e9bec e dal New England al Mississippi, dal 1755 al 1783. La mappa di gioco \u00e8 divisa in oltre 700 province caratterizzate ognuna da un clima e da caratteristiche territoriali che influiscono sui movimenti delle truppe.\nI due schieramenti si fronteggiano in dieci scenari. Gli scenari coprono un arco di tempo che varia da pochi mesi a nove anni; ogni turno di gioco corrisponde ad un mese di storia .\nA differenza del successivo Ageod's American Civil War in questo gioco l'aspetto politico economico \u00e8 di secondo piano rispetto a quello militare"}
{"id": "2645162", "revid": "119982", "url": "https://it.wikipedia.org/wiki?curid=2645162", "title": "Ageod's American Civil War", "text": ""}
{"id": "2645163", "revid": "287204", "url": "https://it.wikipedia.org/wiki?curid=2645163", "title": "Nazionale di pallavolo maschile delle Filippine", "text": "La nazionale di pallavolo maschile delle Filippine \u00e8 una squadra asiatica e oceaniana composta dai migliori giocatori di pallavolo delle Filippine ed \u00e8 posta sotto l'egida della Federazione pallavolistica delle Filippine."}
{"id": "2645165", "revid": "729019", "url": "https://it.wikipedia.org/wiki?curid=2645165", "title": "Battaglia di Saint-Gervais", "text": "La battaglia di Saint-Gervais \u00e8 stata una battaglia della prima guerra di Vandea combattuta il 15 aprile 1793 a Saint-Gervais.\nLa battaglia.\nDopo la battaglia di Challans del 13 aprile, il generale Henri de Boulard stava marciando verso l'isola di Noirmoutier a nord-ovest. Ma lungo la strada i repubblicani furono intercettati da 8.000 vandeani al comando di Fran\u00e7ois Charette e Jean-Baptiste Joly a Saint-Gervais.\nLe due fazioni si scontrarono ma la superiore artiglieria repubblicana fece la differenza. I vandeani fuggirono in direzione di Challans nella quale per\u00f2 non si fermarono, cos\u00ec i repubblicani che li inseguivano poterono riprendersi la citt\u00e0.\nBoulard, a causa delle sue scarse forze, rinunci\u00f2 poi a prendere Noirmoutier e prefer\u00ec restare in quella zona spostandosi un po' pi\u00f9 a est. Il 29 aprile, prese Beaulieu-sous-la-Roche, ottenuta dopo una scaramuccia con 600 vandeani comandati da Joly.\nDopo queste vittorie, la convenzione nazionale decret\u00f2 che il generale Boulard ed i suoi uomini \"avevano il benemerito della patria\"."}
{"id": "2645166", "revid": "1457847", "url": "https://it.wikipedia.org/wiki?curid=2645166", "title": "Sul romanticismo", "text": "Sul romanticismo \u00e8 una lettera inviata da Alessandro Manzoni al marchese Cesare Tapparelli D'Azeglio nel 1823 e pubblicata senza il suo consenso nel 1846. Tale lettera \u00e8 molto importante al fine di comprendere meglio le idee romantiche che si stavano diffondendo in Italia, in particolare in Italia settentrionale, negli anni '10 e '20 del XIX secolo.\nComposizione e analisi.\nComposizione.\nLa lettera, scritta nel 1823 ed indirizzata al nobile piemontese (e futuro suocero) Cesare d'Azeglio, fu successivamente rivista nel 1846 e nel 1870, quando la parte relativa alla funzione della letteratura secondo il romanticismo, che in questa sede si analizzer\u00e0, venne sempre pi\u00f9 a scomparire. La lettera - se si tiene conto della versione del 1823 - \u00e8 composta in due momenti, essenzialmente: in una \"pars destruens\", in cui si analizza la \"querelle\" tra classicisti e romantici sulla validit\u00e0 dell'uso della mitologia nella poesia con conseguente vittoria dei romantici; ed in una \"pars costruens\", in cui si evidenzia lo scopo civile della letteratura secondo il movimento romantico.\nAnalisi.\nIl rifiuto della mitologia.\nManzoni ritiene assurdo l'uso della mitologia, massicciamente presente nella poesia neoclassica, perch\u00e9 crea una letteratura d'evasione, elaborata secondo l'imitazione acritica, pedissequa e anacronistica dei classici. Inoltre, egli ritiene che la mitologia esprima le idee del mondo pagano e la sua morale religiosa, basata sulla convinzione che i piaceri, i desideri e le cose terrene portino alla salvezza: non ha quindi senso parlare della mitologia se non si crede nelle idee che essa esprime:\nPer questo motivo, inoltre, la mitologia mal si presta a coesistere con la religione Cristiana, che durante il Romanticismo aveva ritrovato l'appoggio spirituale dei letterati. \nIl rifiuto dell'imitazione.\nInoltre, Manzoni critica fortemente l'imitazione dei classici, intesa non come studio per la cultura generale e per il tirocinio d'apprendistato della letteratura da parte delle nuove generazioni, quanto invece l'assolutizzazione del loro insegnamento nell'invenzione dei generi letterari, quasi come se tutta l'arte si fosse ridotta alle civilit\u00e0 greca e romana:\nL'utile, il vero ed il dilettevole romantico.\nDavanti alla \"monumentalit\u00e0\" dell'arte classica, trita sempre nelle stesse convinzioni, Manzoni contrappone invece la freschezza del romanticismo, il quale \u00e8 un movimento inteso per il popolo che sente estranea la compagine classica dei miti e delle leggende. Di conseguenza, ai lettori interessa che il diletto che ne consegue sia tratto da un \"vero\" che sia la realt\u00e0 che le persone vivono ogni giorno:\nConoscendo il \"vero\", i lettori possono educarsi ad un'etica civile e morale (ecco la funzionalit\u00e0 dell\"'utile\") che viene elaborata attraverso un'opera letteraria che sia capace di essere interessante e, di conseguenza, dilettevole grazie allo strumento dell'arte. Non rinunciando cos\u00ec alla componente civile e morale propria della tradizione lombarda (Giuseppe Parini e Cesare Beccaria), Manzoni formula quel concetto tripartito che sar\u00e0 alla base de \"I promessi sposi\" e che \u00e8 alla base della poetica manzoniana in generale:"}
{"id": "2645167", "revid": "2017064", "url": "https://it.wikipedia.org/wiki?curid=2645167", "title": "Episodi di One Tree Hill (settima stagione)", "text": "La settima stagione di \"One Tree Hill\" \u00e8 stata trasmessa negli USA dal 14 settembre 2009 al 17 maggio 2010 sul canale The CW. In Italia \u00e8 andata in onda in prima visione dal 13 giugno al 13 luglio 2011 su Rai 2, dal luned\u00ec al venerd\u00ec alle 17:00.\n7 anni, James!\nTrama.\nSono trascorsi 14 mesi dalla nascita della piccola Sawyer Brooke Scott. Lucas e Peyton sono partiti. Haley lavora a tempo pieno per la Red Bedroom, Nathan gioca da professionista per i Bobcats e ha come agente Clay Evans. Brooke vive la sua splendida storia d'amore con Julian, mentre Mouth lavora per il notiziario sportivo locale e continua il suo idilio con Millicent. Brooke, dopo un periodo passato a Los Angeles con Julian ritorna a Tree Hill, mentre Julian parte per girare un nuovo film in Nuova Zelanda. Mouth, Millie e Skills convivono, con alcuni problemi. \u00c8 il giorno del compleanno del piccolo Jamie e a casa Scott fremono i preparativi per la festa, dove si presenta a sorpresa Quinn James, sorella maggiore di Haley e fotografa professionista. Alla festa partecipano tutti tra una moltitudine di regali per Jamie tra cui il pallone da basket che gli regala lo zio Lucas; finita la festa si vede Haley parlare con la sorella Quinn, la quale le spiega il vero motivo del suo ritorno a Tree Hill: la separazione dal marito David. Successivamente Haley riceve un'altra brutta notizia dallo studio di registrazione... infatti i capi di Los Angeles hanno minacciato di far chiudere l'etichetta. Tutto ci\u00f2 si riesce poi ad evitare grazie all'intervento di Mia. Alla fine dell'episodio Clay chiama Nathan: una ragazza afferma che durante una festa, 3 mesi prima, ha passato una notte d'amore con il giocatore dei Bobcats e di essere rimasta incinta. Nathan \u00e8 sconcertato.\nFulmine a ciel sereno.\nTrama.\nJulian ha deciso di non continuare il suo lavoro di sceneggiatore e torna a Tree Hill da Brooke dove prendono la decisione di vivere assieme. Si presenter\u00e0 il padre di questo, intimandolo a non lasciare il proprio lavoro per \"amore\". Sar\u00e0 Brooke questa volta a farsi avanti e a parlare con il padre del suo fidanzato: facendo un discorso simile a quello che fece la madre di lei allo stesso Julian due puntate prima, convincer\u00e0 quest'ultimo a far scegliere al proprio figlio ci\u00f2 che \u00e8 giusto per lui. Intanto Haley \u00e8 ancora alle prese con i capi che vogliono farle chiudere l'etichetta ma poi, con l'aiuto di Mia, che minaccia di non lavorare pi\u00f9 per loro se chiuderanno la Red Bedroom Records, riesce a salvare il frutto di tanto lavoro fatto assieme a Peyton. Riguardo a Nathan, la donna che dice di aver avuto un flirt con lui fornisce delle ecografie che attestano che lei \u00e8 incinta di tre mesi. Alla fine della puntata, Nathan va da Haley e le spiegher\u00e0 tutto. Millicent, invece, \u00e8 alle prese con una modella di nome Alex Dupre, un po' irrequieta, che dovrebbe fare da testimonial per la \"Clothes Over Bros\" per una somma di 500\u00a0000 dollari. Infine, Dan continua a condurre il suo programma sulla redenzione.\nL'offerta.\nTrama.\nLa puntata si apre con la notizia che Renee, la donna che dice di essere stata messa incinta da Nathan, ha parlato con la stampa, e quindi il fatto ormai \u00e8 di dominio pubblico. Anche Jamie legger\u00e0 il giornale e scoprir\u00e0 del presunto adulterio del padre. Inoltre avr\u00e0 molti problemi con i suoi coetanei che continueranno a prenderlo in giro per questa storia. Sempre per questo spettegolezzo, Mouth litigher\u00e0 con il proprio capo, il quale lo accusa di non aver indagato abbastanza sulla questione, solo perch\u00e9 \u00e8 amico del malcapitato. Nel frattempo Brooke sta organizzando una sfilata di moda dove esordir\u00e0 la testimonial Alex Dupree, e, per fare ci\u00f2 richieder\u00e0 anche l'aiuto della madre Victoria. Poco prima della sfilata vediamo una delle modelle che dovrebbe sfilare per Brooke, Makenna, la quale tratta male Millie. Alex non accetta questa comportamento, e, per fargliela pagare le offre un drink con delle pastiglie di sonnifero facendola cadere in un sonno profondo prima della sfilata stessa. Brooke andr\u00e0 nel panico, ma Alex consiglier\u00e0 di far fare il suo pezzo a Millie. La quale anche se sa di non essere una \"taglia zero\", alla fine sfilera con una maglia riportante la scritta \"la taglia zero non \u00e8 una taglia\" provocando grande ammirazione da parte degli spettatori. Infine la puntata si concluder\u00e0 con Haley che tira uno schiaffo a Renee, la quale si era presentata nel parcheggio dove era diretta Haley e l'aveva provocata. Tutto ci\u00f2 avviene sotto lo sguardo dei giornalisti in quali riprendono il tutto per sbatterlo in prima pagina.\nColpo basso.\nTrama.\nLo scandalo di Nathan diventa pubblico. La sfilata di moda di Brooke porta una responsabilit\u00e0 inaspettata per Millicent, e Haley convince Quinn a parlare con il suo ex marito David. Nel frattempo, Mouth prende una decisione che potrebbe minacciare la sua carriera. Alla sfilata di moda di Brooke, Clay litiga a pugni con il marito di Quinn.\nConclusioni affrettate.\nTrama.\nHaley viene messa sotto i riflettori a causa del crescente scandalo di Nathan. Contro il suo buon senso, Brooke permette a Julian di continuare a lavorare con Alex. Millicent ottiene un nuovo lavoro, il che potrebbe causare problemi a Mouth. Nel frattempo, Clay e Quinn si avvicinano.\nConflitti amorosi.\nTrama.\nMentre Haley inizia a chiedersi se le accuse di Renee abbiano valore, lo scandalo di Nathan minaccia i suoi accordi di sponsorizzazione e cos\u00ec Haley considera di prendere in mano la situazione. Julian d\u00e0 ad Alex un'altra possibilit\u00e0; Brooke \u00e8 gelosa e riallaccia i rapporti con Chase. Millicent si domanda se ha quello che serve per essere una modella. Nel frattempo, Clay svela a Quinn un grande segreto.\nRealt\u00e0 e apparenza.\nTrama.\nNathan e Haley stanno affrontando il fatto che Dan ha invitato Renee al suo spettacolo, dove indubbiamente mander\u00e0 in onda i panni sporchi del giovane Scott. Quinn si chiede dove il suo matrimonio con David sia andato storto, mentre Brooke deve ammettere a Julian quali sono i suoi sogni e piani futuri. Clay deve affrontare il suo passato quando Sara arriva in citt\u00e0.\nDi fronte alle paure.\nTrama.\nDopo che si \u00e8 chiuso, grazie all'aiuto di Dan e il suo programma, lo scandalo sul conto di Nathan sembra essere ritornata la tranquillit\u00e0 nella cittadina di tree hill e negli animi dei protagonisti. Ormai Julian \u00e8 da tempo che soggiorna nella cittadina e sia Haley che Brooke ritengono che sia ora che i rispettivi fidanzati si conoscona pi\u00f9 a fondo. Per permettere ci\u00f2 organizzano un campeggio al quale parteciperanno Nathan, Julian, Mouth, Skill, James (Figlio di Nathan) e Chuck. In questa occasione verranno a galla molte novita come le paure del piccolo James, le avventure di Nathan da giovane, la contiguit\u00e0 tra Dan e il padre di Julian.\nRifiutera di partecipare al campeggio Klay che continua a pensare a Sara, sua moglie da due anni dipartita, che lui vede nelle sue visioni.\nInfine rimangono a casa Haley, Brooke e Quinn le quali mangiano le Brownies al cioccolato ripieni di erba. Iniziera una serie di scene divertenti con le protagoniste alquanto alterate dalla droga che inviteranno anche una medium di nome Zelda che invitera la sorella di Haley ad andare dall'uomo che ama(ndr Klay) il quale ha dentro di s\u00e9 una ferita ancora aperta: la morte della moglie.\nUn'altra possibilit\u00e0.\nTrama.\nMillicent ormai ha preso una strada sbagliata: quella della droga ed \u00e8 ormai troppo coinvolta con il mondo della moda. La sceneggiatura che stavano facendo Julian e Alex Dupree volge al termine, e quest'ultima si sente spaesata, nel momento in cui comprende che, finita la collaborazione, rimarr\u00e0 sola. Intanto torna a Tree Hill, Dan, assieme alla moglie Rachel, il quale ritiene che ormai debba passare la sua vita, nella citt\u00e0 dove ha sempre vissuto. Klay e Quinn, dopo essersi incontrati nella puntata precedente, per la prima volta si \u00e8 aperto sul suo passato, passano un pomeriggio assieme, dove lei lo fa entrare nella sua vita, mostrandogli il volontariato, e la sua pi\u00f9 grande passione: la fotografia. Brooke pensa di essere incinta, ma, dopo essere andata a fare le analisi scoprir\u00e0 che sono negative. Quella sera \u00e8 stato organizzato il concerto di Haley che si esibisce dopo essere stata tanto tempo in stand-by. Durante esso avviene un po' di tutto: Alex minaccia di ricominciare a tirare cocaina se Julian non andr\u00e0 da lei e staranno un po' assieme. La decisione di quest'ultimo di andarla ad aiutare e lasciare Brooke da sola provocher\u00e0 una litigata. Inoltre Millicent prende un vestito dalla \"Clothes Over Bros\" che doveva uscire in primavera e quindi litigher\u00e0 prima con Brooke e poi con Mouth il quale ha scoperto che lei prende delle pillole per migliorare il suo corpo. La puntata si conclude con il bacio tra Quinn e Klay e la scoperta da parte di Julian che Alex non aveva della cocaina e che quindi avrebbe ingannato quest'ultimo.\nLezioni di vita.\nTrama.\nNathan raggiunge il punto di rottura con Clay, provocando una spaccatura tra Haley e Quinn. Brooke \u00e8 chiara con Julian riguardo alle sue preoccupazioni in riferimento al suo crescente legame con Alex. Nel frattempo, Skills intraprende una nuova carriera a Los Angeles e il problema della droga di Millicent peggiora.\nLa redenzione.\nTrama.\nLe carriere di Nathan e Haley portano a una decisione difficile per la famiglia, e Julian svela un segreto ad Alex che porta a uno scontro con Brooke. Nel frattempo, Clay cerca di resuscitare la sua carriera di agente e Jamie scopre la verit\u00e0 sul nuovo lavoro di Skills. Millie, fresca di prigione, trova Victoria come sua improbabile sostenitrice. Dopo una conversazione scioccante con Julian, Alex lascia la sua lettera d'addio nella sua segreteria telefonica.\nL'intensit\u00e0 della vita.\nTrama.\nQuinn aiuta Clay a elaborare un piano per convincere Nathan a riassumerlo, ma potrebbe essere troppo tardi perch\u00e9 Nathan e Haley si preparano a lasciare Tree Hill nel loro trasferimento a Barcellona. Brooke fatica ad accettare la reazione di Julian quando Alex va incontro a un'altra crisi. Nel frattempo, la spirale discendente di Millie minaccia la sua relazione con Mouth e Dan fa un annuncio che sconvolge Rachel e il suo pubblico in studio."}
{"id": "2645170", "revid": "686936", "url": "https://it.wikipedia.org/wiki?curid=2645170", "title": "Super Bowl I", "text": "Il Super Bowl I, conosciuto inizialmente come First AFL-NFL World Championship Game o da alcuni contemporanei come Supergame, \u00e8 stata una partita di football americano che si tenne il 15 gennaio 1967 al Memorial Coliseum di Los Angeles, California. I campioni della National Football League (NFL), i Green Bay Packers, sconfissero quelli della American Football League (AFL), i Kansas City Chiefs, con un punteggio di 35\u201310.\nPrima della partita, vi fu considerevole animosit\u00e0 tra AFL e NFL, portando alle due squadre che rappresentavano le leghe rivali (Kansas City e Green Bay) una pressione per vittoria. I Chiefs avevano concluso la stagione regolare con un record di 11\u20132\u20131, battendo i Buffalo Bills, 31\u20137, in finale di campionato. I Packers conclusero la stagione con un bilancio di 12\u20132, battendo i Dallas Cowboys, 34\u201327, in finale. Molti giornalisti sportivi e tifosi ritenevano qualsiasi squadra della pi\u00f9 vecchia NFL nettamente superiore a qualsiasi altra della pi\u00f9 recente AFL, attendendosi una netta vittoria di Green Bay su Kansas City.\nIl primo tempo del Super Bowl I fu combattuto, coi Chiefs che superarono i Packers in yard totali, 181\u2013164, finendo in vantaggio per 14-10. La safety di Green Bay Willie Wood per\u00f2 ritorn\u00f2 un intercetto per 50 yard nel terzo quarto, che diede il via a 21 punti consecutivi dei Packers. Il quarterback di Green Bay Bart Starr, che complet\u00f2 16 passaggi 23 per 250 yard e 2 touchdown, con un intercetto, fu nominato MVP.\nSi tratta dell'unico Super Bowl ad essere stato trasmesso contemporaneamente da due diversi network negli Stati Uniti: NBC e CBS.\nMarcature.\n\"Los Angeles Memorial Coliseum\""}
{"id": "2645173", "revid": "287204", "url": "https://it.wikipedia.org/wiki?curid=2645173", "title": "Castel d'Ario", "text": "Castel d'Ario, scritto anche Casteldario (Castellaro fino al 1867, \"Castl\u00e0r\" in dialetto mantovano) \u00e8 un comune italiano di abitanti della provincia di Mantova in Lombardia.\nSito a 19\u00a0chilometri a est di Mantova, diede i natali a Tazio Nuvolari (1892-1953), pilota automobilistico e motociclistico di fama internazionale.\nCentro agricolo e industriale, basa la propria economia sulla produzione di foraggi, riso e ortaggi, sull'allevamento bovino e suino e su industrie a carattere alimentare, meccanico, calzaturifici e materie plastiche. La chiesa parrocchiale risale alla met\u00e0 del XVII secolo. Sono visibili resti del castello medievale.\nOrigini del nome.\nL'antica denominazione Castellaro venne sostituita nella seconda met\u00e0 del XIX secolo, in quanto ritenuta troppo comune e confondibile con altri villaggi omonimi o assonanti. \n&lt;br&gt;Fu il sindaco Luigi Boldrini, amico di Giosu\u00e8 Carducci, a chiedere al poeta di trovare una nuova e pi\u00f9 esclusiva denominazione: riferendosi al castello di epoca romana, che la tradizione voleva essere stato fondato dal centurione Dario o Ario, Carducci propose il nome di Castel d'Ario che venne adottato con Regio Decreto del 9 giugno 1867.\nStoria.\nIl borgo fu signoria feudale dei principi-vescovi di Trento dal 1082, e dal 1328 fu gestito dai Gonzaga in qualit\u00e0 di valvassori, tornando perci\u00f2 ai proprietari originali all\u2019estinzione di questi ultimi nel 1707, staccandosi dal Ducato di Mantova; fu quindi governato dai trentini fino all'abolizione dei feudi imperiali nel 1797.\nSociet\u00e0.\nTradizioni e folclore.\nA Castel d'Ario si pu\u00f2 gustare un ottimo risotto, che \u00e8 il piatto tradizionale della zona. Esso viene cucinato alla pilota ovvero 'in grani'. Il procedimento prevede di stenderlo su una stuoia e cuocerlo lentamente attraverso il vapore che proviene da sotto. Poi si aggiungeranno il 'pistume', carne di maiale salatissima, o i pesciolini cresciuti nelle risaie e fritti.\nL'evento tradizionale pi\u00f9 conosciuto di Castel d'Ario \u00e8 la \"bigolada\", che consiste nella distribuzione di \"bigoi con le sardele\", cio\u00e8 spaghetti fatti col torchio a pressione, con acciughe salate. La manifestazione si svolge il primo giorno di quaresima fin dal XIX secolo. Fonti storiche ne fanno risalire la nascita all'anno 1873 se non alla data del 7 marzo 1848 in pieno periodo pre-rivoluzionario.\nCultura.\nLa vivacit\u00e0 culturale di Castel d'Ario \u00e8 attestata non solo dalla presenza di una biblioteca, ma anche dalla presenza di una casa editrice, \"Negretto\" Editore.\nEtnie e minoranze straniere.\nGli stranieri residenti a Castel d'Ario al 1\u00ba gennaio 2011 sono 833 e rappresentano il 17,1% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 29,1% di tutti gli stranieri presenti sul territorio, seguita dall'India (26,7%) e dal Marocco (14,6%).\nfonte: tuttitalia.it\nSport.\nCalcio.\nLa principale squadra di calcio del paese \u00e8 l\"'A.C. Castel d'Ario 1913 Calcio,\" che milita nel girone P della Seconda Categoria mantovana. \nDon Enzo Verrini, parroco del paese dal 1969 al 2008, nel 1970 fonda l\"'Audace Castel d'Ario\", la societ\u00e0 calcistica della parrocchia. Basandosi sul volontariato, la societ\u00e0 calcistica si occupa tutt'oggi della formazione dei pi\u00f9 giovani calciatori casteldariesi, impegnando le sue formazioni nei campionati provinciali mantovani.\nPattinaggio.\nA Castel d'Ario vi \u00e8 una societ\u00e0 di pattinaggio artistico a rotelle A.S.D Rotellistica Casteldariese con allenatrice Katia Bellini. Questa societ\u00e0 arriva a ottimi livelli sia provinciali che regionali e internazionali. \nIn particolare questa societ\u00e0 si basa sulla solo dance.\nMenzione d'obbligo per Anna Remondini, che ha conquistato il primo titolo in carriera nella specialit\u00e0 del Solo Dance ai Campionati Nazionali di pattinaggio artistico a rotelle nel 2019, e per il terzo anno consecutivo Anna Remondini e Daniel Morandin hanno conquistato il titolo ai Campionati Nazionali 2019 di pattinaggio artistico a rotelle."}
{"id": "2645174", "revid": "287204", "url": "https://it.wikipedia.org/wiki?curid=2645174", "title": "Alduino Filangieri di Candida", "text": "Biografia.\nDi lui si hanno le prime notizie nel 1250, quando compare in un atto, in qualit\u00e0 di testimone, insieme al fratello Lotterio I Filangieri (che si distinguer\u00e0 in seguito col nome di Lotterio Filangieri di Senerchia).\nErano entrambi figli di Giordano II Filangieri (1195-220 - 1259 circa), maresciallo del Regno di Sicilia e nel 1239 capitano di Calabria e Sicilia. Giordano aveva sposato nel 1234 la sorella (di cui non si conosce il nome) del conte Alduino, conte di Ischia Maggiore e Geraci, ricevendone in dote i feudi di Candida e Lapio. Giordano era quindi cognato di Andrea Cicala, che aveva sposato un'altra sorella di Aldoino di Ischia. \nNel 1269, Aldoino divenne 1\u00ba signore di Candida ed ebbe i feudi di Lapio, Arianiello e Sorbo, \nNel settembre del 1282, Alduino Filangieri fu investito da Carlo d'Angi\u00f2 della carica di \"Giustiziere di Terra di Bari\", incarico che tenne nei pochi mesi che lo separarono dalla morte. Nell'ultimo scorcio del 1283, suo fratello Lotterio lo affianc\u00f2 per breve tempo nel Giustizierato di Bari. \nNel novembre 1283 fu anche nominato \"magister rationalis\" della corte angioina, un incarico che non pot\u00e9 mai assumere per la morte intervenuta il mese successivo.\nIn seguito al matrimonio nel 1250 con Giordana Sanseverino di Tricarico (?-1297) figlia di Giacomo Sanseverino, Conte di Tricarico e discendente di Trogisio, soldato normanno e fratello di Angerio, estese i suoi domini divenendo Signore di Solofra e Abriola. Dal padre aveva invece ricevuto il feudo di Candida, portato in dote da sua madre. Aldoino ebbe nove figli: Sinfredina, Angela, Riccardo, Olimpia, Palermo, Tommaso, Giordano, Ruggiero ed Enrico. Quest'ultimo era figlio naturale e fu condotto alla vita consacrata. Sinfredina spos\u00f2 nel maggio 1269 Pietro Capece Galeota, signore di Serpico e patrizio napoletano, Angela nel 1308 and\u00f2 in sposa a Bernardo Caracciolo e Olimpia a Simone del Tufo. Palermo \u00e8 ricordato in un documento del 1271 quale milite, mentre Giordano, morto dopo il 1344 a Benevento, diede origine al ramo dei Filangieri di Benevento e Lucera. Adamo, morto nel 1284 spos\u00f2 nel novembre 1283 Renza o Neura, figlia di Angelo II della Marra.\nAlduino mor\u00ec nel 1283 e gli successe il figlio Riccardo Filangieri (\u20201321), che dopo aver pagato il \"relevio\" entr\u00f2 in possesso dei feudi paterni nel 1284, divenendo 2\u00ba signore di Candida. Riccardo spos\u00f2 Francesca Marra ed ebbe cinque figli: Filippo, Martuccio, Costanza, Giovanna e Giordano."}
{"id": "2645175", "revid": "124123", "url": "https://it.wikipedia.org/wiki?curid=2645175", "title": "Jan \u017delivsk\u00fd", "text": "Biografia.\nInizialmente monaco premonstratense, fino al 1418 fu superiore del monastero di \u017deliv, in Boemia Meridionale. Nel 1418 si trasfer\u00ec a Praga nella Citt\u00e0 Nuova, dove tenne le sue prediche prima nella chiesa di Santo Stefano e poi, a partire dal 1419, nella chiesa della Vergine della neve. I suoi discorsi radicali ottennero un ampio consenso soprattutto negli strati pi\u00f9 poveri e ben presto divenne un capo-popolo.\nIl 30 luglio 1419 guid\u00f2 la processione hussita che sfoci\u00f2 nella prima defenestrazione di Praga, episodio che scaten\u00f2 la crociata contro gli hussiti. A partire dal 1420, forte del sostegno popolare, consolid\u00f2 sempre pi\u00f9 il proprio potere e con il sinodo hussita del 4 luglio 1420 riusc\u00ec a farsi assegnare il controllo assoluto di Praga, che esercit\u00f2 con estrema durezza, provocando l'inizio di un movimento di opposizione nei suoi confronti.\nFu fatto arrestare e decapitare dal governo cittadino di Praga il 9 marzo 1422, durante la guerra civile tra le diverse fazioni hussite."}
{"id": "2645182", "revid": "31886", "url": "https://it.wikipedia.org/wiki?curid=2645182", "title": "Villa Papiniano", "text": "Villa Papiniano si trova a Fiesole, in via Vecchia Fiesolana 65.\nStoria.\nLa localit\u00e0 \u00e8 nota come \"Le Tre Pulzelle\", dal nome dell'antica e celebre osteria che era una tappa obbligata oprima di affrontare la ripida salita che, prima dell'apertura della via Fiesolana Nuova nel XIX secolo sotto Leopoldo II, era l'unica via di accesso tra Fiesole e Firenze. Qui si ritrovavano anche villeggianti durante la calda stagione, come l'Abate Lami, erudito e autore delle \"Lezioni sulle antichit\u00e0 Toscane\". L'11 gennaio 1516 vi sost\u00f2 papa Leone X durante il viaggio per Fiesole e a ricordo della visita venne posto all'angolo della casa uno stemma mediceo con le insegne pontificie.\nLa villa vera e propria \u00e8 menzionata per la prima volta nel catasto del 1427 come propriet\u00e0 di Bonsignore Spinelli, rimanendo nei possedimenti dei suoi discendenti fino al 1533, quando Domenico di Cristofano la cedette allo scultore della corte di Cosimo I Baccio Bandinelli. La devozione dell'artista per la casa Medici \u00e8 testimoniata anche dalla vicinanza della villa da lui scelta con quella medicea. Resta memoria dell'illustre proprietario in una targa posta sul muro perimetrale della villa lungo la via, in corrispondenza dell'antica fontana delle Tre Pulzelle, dove si trovava un tabernacolo fatto erigere dagli Spinelli. Bandinelli lo restaur\u00f2 nel 1556, adornandolo di un'edicola con colonne tuscaniche e mascheroni da lui scolpiti.\nNel 1570 il figlio di Baccio, Michelangiolo, vendette la villa che all'epoca era conosciuta come \"Lo Spineto\" a Filippo di Averardo Salviati, che la inser\u00ec nel sistema dei numerosi possedimenti familiari, che andavano dalla villa Il Salviatino, all'Affrico fino a Montughi e le campagne adiacenti.\nA fine del Settecento pass\u00f2 ad Angelo Maria Bandini, poi ai Borghese ed a Giuseppe Mantellini, giurista e deputato, che volle intitolarla a Papiniano, come ricorda un'epigrafe. In seguito, quando Fiesole divenne un popolare luogo di ritiro per la ricca borghesia anglosassone, vi visse la famiglia Barlow e poi Hugh Sartorius Whitaker, che nel 1925 fece ristritturare la villa e il giardino a Cecil Pinsent, in celebre paesaggista inglese. La costruzione venne allora pi\u00f9 che triplicata, perdendo le tracce della casa del Bandinelli, verso il quale il nuovo proprietario non nascondeva di non nutrire simpatia.\nLa villa \u00e8 oggi una propriet\u00e0 condominiale.\nGiardino.\nIl giardino si estende sul lato ovest della villa. L'impostazione prevede uno schema che assomiglia a un continuo scenario teatrale, dalla geometria complessa, scandita da alte siepi scure di cipresso. Una delle terrazze ha un giardino all'italiana con siepi in bosso che formano motivi geometrici. Tra gli elementi di arredo spiccano le scalinate in pietra, le vasche, le etrrazze con pergolati, alle quali si alternano zone a prato."}
{"id": "2645186", "revid": "729019", "url": "https://it.wikipedia.org/wiki?curid=2645186", "title": "Battaglia di Challans", "text": "La battaglia di Challans \u00e8 stata una battaglia della prima guerra di Vandea combattuta il 13 aprile 1793 a Le Fenouiller e Challans.\nAntefatto.\nDopo la sconfitta e la destituzione del generale Louis de Marc\u00e9 nella battaglia di Pont-Charrault, il suo secondo, il tenente colonnello Henri de Boulard venne proclamato generale dai suoi uomini. Questa decisione fu poi confermata dai rappresentanti in missione Jean-Louis Carra e Pierre-Jean-Baptiste Auguis. Boulard che si trovava a Fontenay-le-Comte, ricevette poi l'ordine di andare difendere Les Sables d'Olonne.\nIl 7 aprile, il generale Boulard usc\u00ec da Les Sables ed entr\u00f2 nel territorio insorto. L'obiettivo consisteva anche nel togliere ai vandeani lo sbocc\u00f2 sul mare in modo da non avere rapporti con i britannici. L'esercito repubblicano di Boulard era costituito da 4.280 uomini, tra cui 200 cavalieri, la maggior parte della Gironda, e 4 cannoni. Boulard divise la sua truppa in due colonne, la prima comandata da Dumas, comandante della guardia nazionale di Libourne che l'8 aprile prese La Mothe-Achard, quartier generale di Jean-Baptiste Joly. La seconda colonna comandata dal colonnello Esprit Baudry d'Asson che ebbe una scaramuccia a La G\u00e2ch\u00e8re (Brem-sur-Mer) con i vandeani di Guerry du Cloudy, un tenente di Joly. I vandeani ebbero molti uccisi e 27 furono catturati. La seconda colonna prosegu\u00ec la sua strada e il 9 aprile prese Saint-Gilles-sur-Vie che i vandeani avevano evacuato.\nLa battaglia.\nIl 12 aprile, Boulard decise di andare su Challans, il giorno dopo l'esercito repubblicano e l'esercito vandeano si incontrarono al Pas-Opton, a Le Fenouiller. I due eserciti erano separati dal fiume Vie che non poteva essere attraversato, cos\u00ec i due eserciti si scambiarono tiri di artiglieria senza grandi risultati.\nJoly che attendeva Fran\u00e7ois Charette in rinforzo decise allora di ripiegare su Challans a nord, ma 80 cavalieri repubblicani che erano passati attorno al campo di battaglia si lanciarono all'inseguimento, cos\u00ec il ripiegamento divenne una fuga e una volta giunti a Challans non si poterono fermare e continuarono a fuggire verso nord, perdendo 300 uomini tra morti e feriti.\nBoulard dopo essere riuscito a superare il fiume, entr\u00f2 a Challans, che i vandeani avevano abbandonato, ma poco tempo dopo videro gli uomini di Fran\u00e7ois Charette con La Roberie, Angibaud, du Chaffault, Guerry de Cloudy e Savin, che erano arrivati in rinforzo ed avevano ricongiunto le truppe di Joly. I vandeani allora forti da 3.000-4.000 uomini si lanciarono all'attacco, decisi a riprendere Challans ai repubblicani. Boulard spieg\u00f2 allora i suoi quattro cannoni al centro delle sue linee, che causarono diversi danni e mandarono nel panico gli avversari, una carica alla baionetta condotta dal colonnello Baudry d'Asson mand\u00f2 in rotta le forze di Joly e Cloudy, la cui fuga mand\u00f2 in rotta anche il resto dell'esercito che ripieg\u00f2 su La Garnache a nord-est.\nBoulard non si lanci\u00f2 all'inseguimento perch\u00e9 ricevette l'ordine di prendere l'isola di Noirmoutier a nord-ovest."}
{"id": "2645187", "revid": "183976", "url": "https://it.wikipedia.org/wiki?curid=2645187", "title": "Associazione Calcio Pistoiese", "text": ""}
{"id": "2645189", "revid": "1543377", "url": "https://it.wikipedia.org/wiki?curid=2645189", "title": "Dipartimento di Empedrado", "text": "Empedrado \u00e8 un dipartimento argentino, situato nella parte nord-occidentale della provincia di Corrientes, con capoluogo Empedrado.\nEsso confina con i dipartimenti di Capital, San Luis del Palmar, Mburucuy\u00e1, Saladas e Bella Vista, e con la provincia di Santa Fe.\nSecondo il censimento del 2001, su un territorio di 1.958\u00a0km\u00b2, la popolazione ammontava a 14.721 abitanti, con un aumento demografico dell'11,62% rispetto al censimento del 1991.\nIl dipartimento comprende il solo comune di Empedrado."}
{"id": "2645190", "revid": "36426", "url": "https://it.wikipedia.org/wiki?curid=2645190", "title": "Abate Lami", "text": ""}
{"id": "2645199", "revid": "1543377", "url": "https://it.wikipedia.org/wiki?curid=2645199", "title": "Dipartimento di Esquina", "text": "Esquina \u00e8 un dipartimento argentino, situato nella parte sud-occidentale della provincia di Corrientes, con capoluogo Esquina.\nEsso confina con i dipartimenti di Goya, Curuz\u00fa Cuati\u00e1 e Sauce, e con le province di Entre R\u00edos e Santa Fe.\nSecondo il censimento del 2001, su un territorio di 3.723\u00a0km\u00b2, la popolazione ammontava a 30.372 abitanti, con un aumento demografico del 16,11% rispetto al censimento del 1991.\nIl dipartimento comprende 2 comuni: Esquina e Pueblo Libertador."}
{"id": "2645201", "revid": "116803362", "url": "https://it.wikipedia.org/wiki?curid=2645201", "title": "Super Bowl III", "text": "Il Super Bowl III \u00e8 stata la terza partita di finale tra AFL e NFL nel football americano, la prima a portare ufficialmente il nome di \"Super Bowl\". La gara, tenutasi il 12 gennaio 1969 all'Orange Bowl di Miami, Florida, \u00e8 considerata una delle pi\u00f9 grandi sorprese degli sport professionistici americani. Gli sfavoritissimi campioni della American Football League, i New York Jets, sconfissero quelli della National Football League, i Baltimore Colts, con un punteggio di 16\u20137. Questa fu la prima vittoria del Super Bowl di una squadra della AFL.\nNelle settimane precedenti il Super Bowl III, molti giornalisti sportivi e tifosi ritenevano le squadre della AFL meno dotate di talento rispetto a quelle della NFL, aspettandosi che i Colts avrebbero battuto i Jets con un ampio margine. Baltimore aveva concluso la stagione 1968 con un record di 13-1, prima di battere i Cleveland Browns per 34\u20130 nella finale del campionato NFL 1968. I Jets invece avevano avuto un bilancio di 11\u20133 e avevano battuto gli Oakland Raiders per 27\u201323 nella finale del campionato AFL.\nIl quarterback dei Jets Joe Namath fece una famosa apparizione tre giorni prima del Super Bowl al Miami Touchdown Club e arrogantemente garant\u00ec la vittoria. La sua squadra diede seguito alle sue parole, dominando la maggior parte della partita, costruendo un vantaggio di 16\u20130 fino al quarto periodo, con un touchdown su corsa di Matt Snell e tre field goal di Jim Turner. Il quarterback dei Colts Earl Morrall sub\u00ec tre intercetti prima di essere sostituito da Johnny Unitas, che guid\u00f2 Baltimore al suo unico touchdown nei minuti finali della partita. Namath, che complet\u00f2 17 passaggi su 28 per 206 yard, fu nominato MVP del Super Bowl, malgrado il non avere lanciato alcun touchdown in tutta la partita e nessun passaggio nel quarto periodo.\nQuesta fu la prima edizione del Super Bowl a vedere la presenza di diverse celebrit\u00e0 durante l'intervallo invece delle sole bande dei college; Bob Hope condusse la cerimonia pre-partita onorando gli astronauti del Progetto Apollo.\nMarcature.\n\"Miami Orange Bowl, Miami, Florida\"\nFormazioni titolari.\n Membro della Pro Football Hall of Fame"}
{"id": "2645205", "revid": "585241", "url": "https://it.wikipedia.org/wiki?curid=2645205", "title": "EBook reading device", "text": ""}
{"id": "2645206", "revid": "1543377", "url": "https://it.wikipedia.org/wiki?curid=2645206", "title": "Dipartimento di General Alvear (Corrientes)", "text": "General Alvear \u00e8 un dipartimento argentino, situato nella parte centro-orientale della provincia di Corrientes, con capoluogo Alvear.\nEsso confina con i dipartimenti di Santo Tom\u00e9 e San Mart\u00edn, e con la repubblica del Brasile.\nSecondo il censimento del 2001, su un territorio di 1.954\u00a0km\u00b2, la popolazione ammontava a 8.147 abitanti, con un aumento demografico dell'8,73% rispetto al censimento del 1991.\nIl dipartimento comprende 2 comuni: General Alvear e Estaci\u00f3n Torrent."}
{"id": "2645209", "revid": "15756", "url": "https://it.wikipedia.org/wiki?curid=2645209", "title": "Jan \u017di\u017eka", "text": "Nacque a Trocnov (ora parte di Borovany) in Boemia, da una famiglia di alto ceto. Prese parte alla guerra civile in Boemia durante il regno di Venceslao IV. I documenti legali a partire dal 1378 menzionano Jan \u017di\u017eka z Trocnova, suggerendo che il soprannome \u017di\u017eka significhi \"monocolo\", avendo egli perso un occhio. \u017di\u017eka combatt\u00e9 nella battaglia di Grunwald (15 luglio 1410), dove difese Radzy\u0144 dai Cavalieri Teutonici. Faceva parte della Corte dalla giovent\u00f9 e ricopr\u00ec la carica di cameriere della regina Sofia di Baviera, la moglie di Venceslao.\nBiografia.\nAppena ebbe inizio, la Riforma in Boemia culmin\u00f2 con la morte sul rogo di Jan Hus in seguito alla condanna come eretico da parte del concilio di Costanza nel 1415. Appena iniziarono le crociate delle forze cattoliche contro la Boemia, \u017di\u017eka fu costretto a difendere il regno. Fu pragmatico nello sviluppare la propria strategia militare: il suo esercito era composto da agricoltori e contadini, e, mancando sia i fondi che le attrezzature per trasformare questi uomini in soldati classici, con spada, cavallo ed armatura, egli utilizz\u00f2 le loro competenze di agricoltori per aumentare il loro valore militare, adattando gli strumenti dell'agricoltura a strumenti di guerra come la frusta per grano che fu trasformata in mazzafrusto.\nI carri agricoli furono utilizzati in una tattica geniale chiamata \"Wagenburg\" (it. \"fortezza di carri\"): i carri erano sistemati ruota a ruota formando un cerchio, con i cavalli e i soldati che erano tenuti al sicuro all'interno del recinto; il lato esterno dei carri e il telaio erano blindati con spesse tavole di legno, con fori attraverso i quali i soldati potevano sparare con archibugie e balestre. Gli spazi tra i carri erano protetti da pavesi o occupati da piccoli cannoni, il che rappresent\u00f2 il primo uso dell'artiglieria in operazioni campali; a un segnale, i carri potevano essere scansati per consentire alla cavalleria ussita di attaccare a sorpresa il nemico. \u017di\u017eka addestr\u00f2 le sue truppe ad eseguire queste manovre e istitu\u00ec un sistema di segnalazioni mediante bandiere per trasmettere gli ordini in battaglia.\nLe guerre hussite segnarono per la prima volta anche l'uso con successo di armi da fuoco portatili sul campo di battaglia. I cechi chiamavano l'archibugio \"pistola\" (\"piz\u0165al\", cio\u00e8 \"canna\"), e un cannone anti-fanteria \"houfnice\" (da cui \"obice\"). I tedeschi avevano appena iniziato a produrre la polvere da sparo \"corning\", adatta per l'utilizzo in piccole armi tattiche. Un uomo armato su un campo aperto, armato solo di una singola arma da tiro non era all'altezza di un cavaliere a cavallo alla carica, ma da dietro un muro di un castello, o dal recinto del Wagenburg, molti uomini armati e disciplinati avrebbero potuto utilizzare le armi da fuoco al loro massimo potenziale. Dalle sue esperienze a Grunwald, \u017di\u017eka apprese esattamente come i suoi nemici avrebbero attaccato, e trov\u00f2 nuovi modi per sconfiggere forze numericamente superiori alle sue; egli \u00e8 considerato tra i pi\u00f9 grandi innovatori militari e condottieri di tutti i tempi, ed \u00e8 uno dei pochi comandanti nella storia che non abbia mai perso una battaglia.\nIl nome di \u017di\u017eka divenne celebre durante la prima guerra hussita, che ebbe inizio nel 1419 con la prima defenestrazione di Praga, quando manifestanti hussiti gettarono alcuni membri del consiglio della citt\u00e0 dalle finestre del municipio della Citt\u00e0 Nuova (Novom\u011bstsk\u00e1 radnice). Ci\u00f2 port\u00f2 al conflitto armato in cui \u017di\u017eka avrebbe guadagnato la sua fama. Quando un armistizio temporaneo venne concluso tra i partigiani del re Sigismondo ed i cittadini di Praga, \u017di\u017eka si diresse a Plze\u0148, la seconda citt\u00e0 pi\u00f9 ricca del regno, con i suoi seguaci; poi, dopo aver sconfitto i partigiani di Sigismondo a Sudom\u0115\u0159 (23 marzo 1420), giunse a T\u00e1bor, la roccaforte appena fondata del movimento ussita.\n\u017di\u017eka ebbe un ruolo importante nell'organizzazione della nuova comunit\u00e0 militare e divenne uno dei quattro capitani del popolo (\"Hejtman\") che erano a capo di essa. Nel frattempo Sigismondo, re di Germania e Ungheria, invase la Boemia reclamando la corona in qualit\u00e0 di erede del fratello Venceslao. Minacciati da Sigismondo, i cittadini di Praga chiesero aiuto ai taboriti: guidati da \u017di\u017eka e dai loro capitani, i taboriti presero quindi parte alla difesa della capitale. A Praga, \u017di\u017eka e i suoi uomini occuparono una forte posizione sulla collina appena fuori dalla citt\u00e0 conosciuta come V\u00edtkov (oggi il quartiere di Praga in cui si trova si chiama \u017di\u017ekov, in onore del condottiero). Alla fine di giugno 1420 l'assedio della citt\u00e0 ebbe inizio, e il 14 luglio gli eserciti di Sigismondo sferrarono un attacco generale: un forte nucleo di crociati tedeschi assal\u00ec la posizione sul V\u00edtkov, la fortezza che assicurava le comunicazioni degli hussiti con l'aperta campagna, ma sotto la guida personale di \u017di\u017eka l'attacco venne respinto e le forze di Sigismondo abbandonarono l'assedio. Un monumento fu poi eretto sulla sommit\u00e0 di questa collina in onore di Jan \u017di\u017eka (la statua che raffigura \u017di\u017eka \u00e8 la pi\u00f9 grande statua equestre del mondo). Poco dopo (22 agosto 1420) i taboriti lasciarono Praga e tornarono a Tabor.\n\u017di\u017eka si impegn\u00f2 allora in una guerra costante con i partigiani di Sigismondo, in particolare con il potente cattolico Old\u0159ich II di Ro\u017emberk, e attraverso questa lotta gli hussiti ottennero il possesso della maggior parte della Boemia di Sigismondo. \u017di\u017eka fu proposto per l'elezione del Granduca di Lituania Vytautas al trono; tuttavia, la nobilt\u00e0 di Boemia e Moravia, che si riun\u00ec a \u010c\u00e1slav il 1\u00ba giugno 1421, decise di nominare un governo provvisorio composto da venti membri scelti tra tutti i partiti politici e religiosi del paese. \u017di\u017eka, che aveva preso parte alle delibere \u010c\u00e1slav, fu eletto come uno dei due rappresentanti di T\u00e1bor.\n\u017di\u017eka soppresse sommariamente alcune rivolte da parte di una setta fanatica chiamata Adamiti, per poi continuare con le sue campagne contro i cattolici e i fedeli di Sigismondo; dopo aver catturato un piccolo castello vicino Litomerice ne prese il possesso, l'unica ricompensa per i suoi servizi di comandante che abbia mai ricevuto o richiesto. Secondo l'usanza hussita diede il nome biblico di Calice a questo nuovo possedimento, e da allora adott\u00f2 la firma \"\u017di\u017eka del Calice\". Pi\u00f9 tardi, nel 1421, fu gravemente ferito durante l'assedio del castello di Rabi, e perse la vista; anche se ora completamente cieco, continu\u00f2 per\u00f2 a comandare gli eserciti di T\u00e1bor.\nAlla fine del 1421 Sigismondo, ancora una volta nel tentativo di sottomettere la Boemia, ottenne il possesso della citt\u00e0 importante di Kutn\u00e1 Hora. I cittadini, soprattutto tedeschi, uccisero alcuni hussiti e chiusero le porte della citt\u00e0 a \u017di\u017eka, il cui esercito era accampato fuori dalle mura. \u017di\u017eka, che era alla testa degli eserciti uniti di T\u00e1bor e di Praga, fu accerchiato, ma riusc\u00ec a eseguire quello che alcuni storici ritengono la prima manovra di artiglieria mobile nella storia. \u017di\u017eka sfond\u00f2 le linee nemiche e si ritir\u00f2 a Kol\u00edn, ma dopo aver ricevuto rinforzi attacc\u00f2 e sconfisse l'ignaro esercito di Sigismondo presso il villaggio di Nebovidy, tra Kol\u00edn e Kutn\u00e1 Hora (6 gennaio 1422): Sigismondo perse 12.000 uomini e fu messo in fuga. Le forze di Sigismondo opposero un'ultima resistenza a N\u011bmeck\u00fd Brod (Deutschbrod) il 10 gennaio, ma la citt\u00e0 fu presa d'assalto dai cechi, e contrariamente agli ordini di \u017di\u017eka i suoi difensori furono passati a fil di spada.\nNei primi mesi del 1423, il dissenso interno tra gli hussiti port\u00f2 alla guerra civile. \u017di\u017eka, come leader dei taboriti, sconfisse gli uomini di Praga e i nobili utraquisti a Ho\u0159ice il 20 aprile. Poco dopo giunse la notizia che una nuova crociata contro la Boemia era in fase di preparazione, e ci\u00f2 indusse gli hussiti a concludere un armistizio a Konopi\u0161t\u011b il 24 giugno 1423. Non appena i crociati si dispersero, il dissenso interno scoppi\u00f2 di nuovo. Durante il suo temporaneo dominio sulla Boemia, il principe lituano Zygmund Korybut aveva nominato Bo\u0159ek, signore di Milet\u00ednek, governatore della citt\u00e0 di Hradec Kr\u00e1lov\u00e9: Borek apparteneva a una fazione hussita moderata, il partito utraquista. Dopo la partenza di Korybut, la citt\u00e0 di Hradec Kr\u00e1lov\u00e9 si era rifiutata di riconoscere Bo\u0159ek come suo governatore e chiam\u00f2 \u017di\u017eka per ricevere aiuto. Il 4 agosto 1423 \u017di\u017eka sconfisse gli utraquisti comandati da Bo\u0159ek presso Strachov, vicino alla citt\u00e0 di Hradec Kr\u00e1lov\u00e9.\n\u017di\u017eka tent\u00f2 di invadere l'Ungheria, che era sotto il dominio del suo vecchio nemico, il re Sigismondo. Anche se questa campagna ungherese non ebbe successo a causa della grande superiorit\u00e0 degli ungheresi, fu tra le pi\u00f9 grandi imprese militari di \u017di\u017eka, a causa della tecnica mostrata nella ritirata. Nel 1424, nella guerra civile che ancora una volta era scoppiata in Boemia, \u017di\u017eka sconfisse definitivamente i praghesi e nobili utraquisti a Skalice il 6 gennaio, e a Male\u0161ov il 7 giugno. Nel mese di settembre marci\u00f2 su Praga, e il 14 dello stesso mese concluse la pace tra gli hussiti attraverso l'influenza di Giovanni di Rokycan, utraquista poi arcivescovo di Praga.\nGli hussiti ormai riunificati si accordarono per attaccare la Moravia, di cui una parte era ancora controllata dai partigiani di Sigismondo: \u017di\u017eka sarebbe dovuto essere il comandante di questa campagna, ma mor\u00ec di peste a P\u0159ibyslav l'11 ottobre 1424, sulla frontiera con la Moravia. Enea Silvio Piccolomini nella \"Historia Bohemica\" racconta che \u017di\u017eka volle che la sua pelle fosse utilizzata per ricoprire i tamburi dell'esercito hussita, in modo che egli potesse continuare a guidare le sue truppe anche da morto. \u017di\u017eka era amato a tal punto che, quando mor\u00ec, i suoi soldati si definirono \"orfani\" perch\u00e9 si sentivano come se avessero perso il loro padre.\nI suoi nemici dissero che \"quello che nessuno poteva distruggere con mano mortale \u00e8 stato spento dal dito di Dio\". Le tattiche di \u017di\u017eka furono innovative: oltre alla formazione e all'equipaggiamento dell'esercito secondo le loro capacit\u00e0, us\u00f2 carri blindati armati di piccoli cannoni e moschetti, una sorta di carro armato \"ante litteram\". Fu anche un maestro nello sfruttare la disposizione geografica per ottenere il massimo vantaggio e nel gestire la disciplina delle sue truppe.\nUlteriori speculazioni.\nRecentemente ci sono state tra alcuni storici diverse speculazioni sul ruolo effettivo di Jan \u017di\u017eka nello sviluppo della cultura ceca e della religione: si sostiene che \u017di\u017eka non deve essere considerato solo come un comandante brillante che lotta per l'obiettivo dell'auto-difesa e come un fautore del ritorno di una Chiesa pi\u00f9 vicina a Dio, ma possa essere visto anche come un uomo che - in nome di Dio - \u00e8 stato responsabile della morte di molte persone e della distruzione di una parte significativa di una cultura, massacrando e bruciando chiese e borghi spesso risparmiando solo donne e bambini.\nQuesto parere \u00e8 per\u00f2 considerato come una visione molto radicale. L'opinione generale \u00e8 che in risposta a molte crociate ufficiali lanciate verso la Boemia da ogni direzione, \u017di\u017eka non aveva altra scelta che difendere la sua nazione e la fede dei suoi compatrioti. Nel momento in cui la misericordia da un avversario non era prevista, \u017di\u017eka ha spesso offerto misericordia e rispetto. Dopo la disobbedienza delle sue truppe a Nemeck\u00fd Brod, ordin\u00f2 al suo esercito intero di pregare Dio per il perdono dei loro peccati. Successivamente, \u017di\u017eka fu autore di un documento che applicava un rigoroso codice di condotta per tutti in suoi eserciti, compreso se stesso.\nJan \u017di\u017eka pu\u00f2 essere considerato il lato opposto della medaglia di Jan Hus. Della trilogia cinematografica di Otakar V\u00e1vra sulla rivoluzione hussita girata nel 1950, Zdenek Stepanek ha interpretato sia Hus sia \u017di\u017eka, che riflettono le due facce del movimento hussita. I due uomini sono legati in modo duraturo alla coscienza nazionale ceca."}
{"id": "2645210", "revid": "1543377", "url": "https://it.wikipedia.org/wiki?curid=2645210", "title": "Intesa restrittiva della concorrenza", "text": "Per intesa restrittiva della libert\u00e0 di concorrenza si intendono, secondo la legge italiana, gli accordi e/o le pratiche concordanti tra imprenditori nonch\u00e9 le deliberazioni che hanno per oggetto e per effetto quello di falsare e restringere la concorrenza tra imprese.\nIl concetto \u00e8 espresso all'art. 2 della legge 10 ottobre 1990, n. 287.\nDefinizione di intesa.\nPerch\u00e9 venga ad esservi un'intesa \u00e8 sufficiente vi sia un unico incontro, tra le imprese coinvolte, in cui vi sia stata presa la decisione di adottare un comportamento lesivo della concorrenza.\nVigilanza.\nIn Italia, l'organo deputato alla vigilanza affinch\u00e9 non avvengano tali tipi di intese \u00e8 l'Autorit\u00e0 garante della concorrenza e del mercato.\nConcorrenza e pubblica amministrazione.\nLa giurisprudenza italiana si \u00e8 posta il problema se tale pratica, possa essere posta in essere da una pubblica amministrazione nel corso di aggiudicazione di appalto. La tesi prevalente \u00e8 la non sussistenza di tali obblighi in quanto, qualsiasi pubblica amministrazione, durante la procedura d'appalto, rispetta criteri fissati da una norma di pari grado.\nIntese sanzionate nell'ordinamento italiano.\nNell'ordinamento italiano, a titolo esemplificativo, sono state oggetto di sanzione gli accordi presi da esercenti cinematografici volti ad ottenere un medesimo prezzo per l'ingresso nelle sale medesime.\nL'Agcm ha chiesto di liberalizzare il servizio di soccorso stradale in autostrada, gestito dal 1964 dall'ACI, ipotizzando abuso di posizione dominante e intesa restrittiva"}
{"id": "2645214", "revid": "1543377", "url": "https://it.wikipedia.org/wiki?curid=2645214", "title": "Dipartimento di General Paz", "text": "General Paz \u00e8 un dipartimento argentino, situato nella parte settentrionale della provincia di Corrientes, con capoluogo Ca\u00e1 Cat\u00ed.\nEsso confina con i dipartimenti di San Luis del Palmar, Ber\u00f3n de Astrada, San Miguel, Mburucuy\u00e1 e Concepci\u00f3n, e con la repubblica del Paraguay.\nSecondo il censimento del 2001, su un territorio di 2.634\u00a0km\u00b2, la popolazione ammontava a 14.775 abitanti, con un aumento demografico del 7,35% rispetto al censimento del 1991.\nIl dipartimento comprende 4 comuni: Ca\u00e1 Cat\u00ed, It\u00e1 Ibat\u00e9, Lomas de Vallejos e Palmar Grande."}
{"id": "2645215", "revid": "158913", "url": "https://it.wikipedia.org/wiki?curid=2645215", "title": "Madre Teresa (miniserie televisiva)", "text": "Madre Teresa \u00e8 una miniserie televisiva italiana diretta da Fabrizio Costa che narra la vita di Madre Teresa di Calcutta, la fondatrice delle Missionarie della carit\u00e0.\nDescrizione.\nIl formato originale di questa fiction \u00e8 quello della miniserie composta da 2 puntate dalla durata di circa 90 minuti ciascuna. In questo formato, la fiction \u00e8 stata trasmessa in prima visione TV su Rai 1 il 19 e il 20 ottobre 2003. In seguito, la rete ammiraglia della Rai ha proposto una versione ridotta della fiction, in formato film tv (cio\u00e8 in un'unica puntata) dalla durata di 114 minuti.\nProduzione.\nLa fiction \u00e8 co-prodotta da Rai Fiction, Lux Vide, Rai Trade, MTP, Euro Fiction in associazione con Blue Star Movies e Boca Boca.\nCast.\nGli attori protagonisti sono Olivia Hussey nel ruolo di Madre Teresa, Sebastiano Somma nel ruolo di Padre Serrano, Laura Morante nel ruolo di Madre Du Cenacle, Michael Mendl nel ruolo di Van Exem, Guillermo Ayesa nel ruolo di Perier, \u00cdngrid Rubio nel ruolo di Virginia. Tra gli altri attori vi sono Azzurra Antonacci, Carlo Cartier, Valeria Cavalli, Enzo Decaro, Guido Roncalli e Emily Hamilton. La regia \u00e8 di Fabrizio Costa. La fiction fa parte del ciclo \"XX secolo\" della Lux Vide S.p.A."}
{"id": "2645218", "revid": "1573940", "url": "https://it.wikipedia.org/wiki?curid=2645218", "title": "Shahrest\u0101n di Nayin", "text": "Lo shahrest\u0101n di Nayin (farsi \u0634\u0647\u0631\u0633\u062a\u0627\u0646 \u0646\u0627\u0626\u06cc\u0646) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Na'in. Lo shahrest\u0101n \u00e8 suddiviso in 3 circoscrizioni (\"bakhsh\"):"}
{"id": "2645219", "revid": "287204", "url": "https://it.wikipedia.org/wiki?curid=2645219", "title": "D\u00e8sir\u00e8 Munyaneza", "text": ""}
{"id": "2645220", "revid": "486946", "url": "https://it.wikipedia.org/wiki?curid=2645220", "title": "Anavarza", "text": ""}
{"id": "2645221", "revid": "1543377", "url": "https://it.wikipedia.org/wiki?curid=2645221", "title": "Dipartimento di Goya", "text": "Goya \u00e8 un dipartimento argentino, situato nella parte sud-occidentale della provincia di Corrientes, con capoluogo Goya.\nEsso confina con i dipartimenti di Lavalle, Curuz\u00fa Cuati\u00e1 e Esquina, e con la provincia di Santa Fe.\nSecondo il censimento del 2001, su un territorio di 4.678\u00a0km\u00b2, la popolazione ammontava a 87.349 abitanti, con un aumento demografico del 10,72% rispetto al censimento del 1991.\nIl dipartimento comprende 2 comuni: Goya e Colonia Carolina (quest'ultimo comune \u00e8 stato istituito il 16 agosto 2007 e perci\u00f2 non compare nei dati del censimento del 2001)."}
{"id": "2645228", "revid": "647919", "url": "https://it.wikipedia.org/wiki?curid=2645228", "title": "F\u00e4lschungsm\u00f6glichkeit", "text": ""}
{"id": "2645229", "revid": "486946", "url": "https://it.wikipedia.org/wiki?curid=2645229", "title": "Jingle (slogan)", "text": ""}
{"id": "2645230", "revid": "834", "url": "https://it.wikipedia.org/wiki?curid=2645230", "title": "Virus (fumetto)", "text": ""}
{"id": "2645231", "revid": "36426", "url": "https://it.wikipedia.org/wiki?curid=2645231", "title": "Convento di San Niccol\u00f2 di Cafaggio", "text": ""}
{"id": "2645233", "revid": "110157", "url": "https://it.wikipedia.org/wiki?curid=2645233", "title": "Chiesa dei Santi Quirico e Giulitta (Genova)", "text": "La chiesa dei Santi Quirico e Giulitta \u00e8 un edificio religioso del quartiere genovese di San Quirico, in val Polcevera, e la sua comunit\u00e0 parrocchiale fa parte del Vicariato di Bolzaneto dell'arcidiocesi di Genova.\nStoria e descrizione.\nSi ritiene che una cappella dedicata ai Santi Quirico e Giulitta esistesse gi\u00e0 intorno all'anno mille, ma come altre chiese della Valpolcevera \u00e8 citata per la prima volta nel 1143 sul \"Registro Arcivescovile\" delle decime, come cappella soggetta alla pieve dei Santi Cornelio e Cipriano di San Cipriano (Serra Ricc\u00f2).\nNel XIII secolo \u00e8 chiesa parrocchiale, con la citazione nei documenti del 23 marzo 1222 del rettore prete Pietro, ma nei secoli successivi, forse a causa di uno spopolamento del borgo a seguito di pestilenze, torn\u00f2 ad essere succursale della pieve di San Cipriano, e fu ricostituita in parrocchia solo nel 1563 con decreto arcivescovile di monsignor Agostino Maria Salvago. I registri parrocchiali cominciano dall'anno 1608.\nRicostruita nel XVII secolo a tre navate e sette altari, secondo alcune fonti nel 1625 o 1685, fu consacrata e nominata a prevostura il 24 luglio 1768 dall'arcivescovo Giovanni Lercari. A met\u00e0 del XIX secolo minacciava per\u00f2 rovina e si rese necessaria una nuova ricostruzione, completata nel 1851 e con la consacrazione il 7 settembre da parte dell'arcivescovo titolare di Nazianzo monsignor Giovanni Battista d'Albertis. Nel 1864 fu eletta ad arcipretura da monsignor Andrea Charvaz.\nLa chiesa, progettata dall'architetto sampierdarenese Angelo Scaniglia, ha un'unica navata, con un ampio presbiterio, coro e quattro cappelle, in cui sono conservati diversi pregevoli dipinti del XVII e XVIII secolo, tra i quali \"Santa Chiara in adorazione del Santissimo Sacramento\" di Giovanni Andrea Carlone, \"San Felice Vescovo di Genova celebra la messa\" di Giovanni Andrea De Ferrari, \"Estasi di Santa Teresa\" di Domenico Piola e \"Sant'Orsola, le vergini e Sacra Famiglia\" di Domenico Fiasella. Le decorazioni e affreschi interni sono stati realizzati dai pittori Michele Cesare Danielli, Giovanni Mola e Camillo Torsegno che ne esegu\u00ec le dorature nel 1870. Sull'altare maggiore il gruppo ligneo dei due santi titolari \u00e8 stato realizzato dallo scultore Giuseppe Rungaldier."}
{"id": "2645235", "revid": "767487", "url": "https://it.wikipedia.org/wiki?curid=2645235", "title": "Shahrest\u0101n di Najafabad", "text": "Lo shahrest\u0101n di Najafabad (farsi \u0634\u0647\u0631\u0633\u062a\u0627\u0646 \u0646\u062c\u0641\u200c\u0622\u0628\u0627\u062f) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Najafabad. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2645236", "revid": "1543377", "url": "https://it.wikipedia.org/wiki?curid=2645236", "title": "Dipartimento di Itat\u00ed", "text": "Itat\u00ed \u00e8 un dipartimento argentino, situato nella parte settentrionale della provincia di Corrientes, con capoluogo Itat\u00ed.\nEsso confina con i dipartimenti di San Cosme, San Luis del Palmar e Ber\u00f3n de Astrada, e con la repubblica del Paraguay.\nSecondo il censimento del 2001, su un territorio di 890\u00a0km\u00b2, la popolazione ammontava a 8.774 abitanti, con un aumento demografico del 21,39% rispetto al censimento del 1991.\nIl dipartimento comprende 2 comuni: Itat\u00ed e Ramada Paso."}
{"id": "2645239", "revid": "339392", "url": "https://it.wikipedia.org/wiki?curid=2645239", "title": "Fanculopensiero", "text": ""}
{"id": "2645240", "revid": "287204", "url": "https://it.wikipedia.org/wiki?curid=2645240", "title": "(Fanculopensiero)", "text": "(Fanculopensiero) \u00e8 un romanzo autobiografico di Maksim Cristan, pubblicato da Giangiacomo Feltrinelli Editore nel 2007.\nTrama del libro.\nIl libro \u00e8 ambientato a Zagabria, Croazia, e successivamente a Milano.\nUn fortunato giovane manager si dimena nel cuore del traffico. All'improvviso ha una crisi, un tracollo nervoso, tra lo sgomento di tutti decide di cambiare completamente vita. Prende il primo treno in partenza dalla stazione di Zagabria. Arriva a Milano, Italia, dove decide di perseguire solo quello che gli d\u00e0 gioia (l'unico modo per sopravvivere). Qui conosce il mondo della strada, tra l'istinto e la follia, tra una visione ironica del mondo e di s\u00e9, s'inventa un nuovo mestiere, scrittore di strada. Libero da interferenze e aspetti materialistici della vita, trascorre e trascrive le sue giornate ed i personaggi che le popolano."}
{"id": "2645241", "revid": "767487", "url": "https://it.wikipedia.org/wiki?curid=2645241", "title": "Blues Magoos", "text": "I Blues Magoos furono un gruppo garage/psychedelic rock newyorkese attivo nella seconda met\u00e0 degli anni 60.\nStoria.\nInizi.\nI Blues Magoos emersero dal Greenwich Village di New York alla fine del 1965 e sono tra i pi\u00f9 importanti rappresentanti della transizione dei generi dei primi anni 1960 al rock psichedelico.\nAssieme ai texani The 13th Floor Elevators, furono i primi a porre il termine \"psichedelico\" sulla copertina di un album.\nQuando il gruppo, nel 1965, si affaccia sulla scena, conta un forte repertorio rock-blues e garage-blues. In poco tempo, grazie anche all'azione pubblicitaria degli abili produttori, il gruppo arriva al successo spostando il suo linguaggio verso toni pi\u00f9 comunemente psichedelici, caratterizzati da una chitarra forte e acida. Linguaggio che il grande pubblico ancora ignorava e che, anticipa di qualche mese l'esplosione negli U.S.A. del fenomeno psichedelico.\nPsychedelic Lollipop.\nPrimo disco, datato 1966. Importante perch\u00e9, come gi\u00e0 detto, contiene in copertina quel termine che diventer\u00e0 manifesto di una generazione di giovani nei tre anni seguenti. In questo senso \u00e8 un disco precursore, innovativo.\nGi\u00e0 a partire da questo album i musicisti mostrano notevole affiatamento, buona tecnica e molta energia e grinta che inaspriscono e induriscono un classico repertorio garage-blues. Lo stile \u00e8 efficace come dimostra la classica \"\"Tobacco Road\", ampliata da una jam delirante, e le cover \"I'll Go Crazy\", \"Worried Life Blues\", \"She's Coming Home\". Lo stile lisergico \u00e8 pi\u00f9 evidente nella ballata \"Love Seems Doomed\". \nElectric Comic Book.\nL'anno successivo (1967) pubblicano il loro secondo lavoro. Disco meno fortunato del primo che vede un minor influsso dei toni garage e un maggior dialogo con la componente psichedelica. \"Pipe Dream\", \"There is a Chance We Can Make It\", la ballata \"Summer Is The Man\", \"Rush Hour\" e il classico \"Gloria\"\" di Van Morrison.\nBasic Blues Magoos e fine carriera.\nTerzo e ultimo album di inediti dei Blues Magoos datato 1968. Abbandono del classico stile psichedelico per ritornare al pi\u00f9 classico rock-blues. Quando la fama del gruppo si placa, il manager promuove la carriera da solista di Theillhelm che fonda un nuovo gruppo senza valore. Da notare la pubblicazione nel 1992 di una raccolta esaustiva di tutta la produzione pi\u00f9 importante del gruppo."}
{"id": "2645242", "revid": "533647", "url": "https://it.wikipedia.org/wiki?curid=2645242", "title": "Rafael \u00c1balos", "text": "\u00c8 famoso soprattutto per il romanzo \"Grimpow. Il sentiero invisibile\", che in Spagna ha venduto pi\u00f9 di 150.000 copie e che \u00e8 stato tradotto in 25 lingue.\nUn altro suo romanzo di successo \u00e8 \"K\u00f4t. Un enigma lungo mille anni\".\nIn Italia le sue opere sono edite da Mondadori."}
{"id": "2645243", "revid": "288127", "url": "https://it.wikipedia.org/wiki?curid=2645243", "title": "Termine-ombrello", "text": ""}
{"id": "2645245", "revid": "124123", "url": "https://it.wikipedia.org/wiki?curid=2645245", "title": "Tang Shunzong", "text": "Con i quattordici anni dell'impero di Dai Zong (il nome dell'era \u00e8 Da Li) Shunzong diventa principe ereditario.\nCon i ventuno anni al trono di De Zong (l'era \u00e8 Zhen Yuan), l'era muta in \"Yong Zhen\".\nDopo aver nominato Wang Pi e Wang Shuwen all'accademia Hanlin, con l'assistenza di Han Tai, Han Ye, Ling Zhun, Cheng Yi, Wei Zhiyi e altri, denunci\u00f2 la corruzione e la cattiva amministrazione sin da quando De Zong si era occupato delle riforme.\nAbol\u00ec il Mercato di Palazzo, sospese le entrate derivanti da sale e ferro, contrast\u00f2 i poteri locali, e prov\u00f2 a sottrarre il potere militare agli eunuchi.\nQuesto insieme di riforme \u00e8 noto alla storia come \"riforme di Yong Zhen\".\nIl suo regno dura poco perch\u00e9 ben presto viene colpito da un ictus.\nNell'agosto dello stesso anno, l'eunuco Ju Wenzhen, cospir\u00f2 con una parte del governo ufficiale e principi rivali, e lo costrinse ad abdicare.\nNell'occasione erano presenti il principe ereditario Xian Zong, e l'episodio \u00e8 noto come \"abdicazione in Yong Zhen\").\nVerranno anche condannati Han Tai e altri otto (\"i due Wang e gli otto Sima\").\nQuello era l'anno in cui si ammal\u00f2 e mor\u00ec, anche se si dice che sia stato assassinato dagli eunuchi.\nIl suo nome postumo divenne \"Imperatore di grande calma e piet\u00e0 filiale, estremamente virtuoso e saggio\"."}
{"id": "2645246", "revid": "1543377", "url": "https://it.wikipedia.org/wiki?curid=2645246", "title": "Dipartimento di Ituzaing\u00f3", "text": "Ituzaing\u00f3 \u00e8 un dipartimento argentino, situato nella parte settentrionale della provincia di Corrientes, con capoluogo Ituzaing\u00f3.\nEsso confina con i dipartimenti di San Miguel, Concepci\u00f3n, Mercedes, San Mart\u00edn e Santo Tom\u00e9, con la repubblica del Paraguay e con la provincia di Misiones.\nSecondo il censimento del 2001, su un territorio di 8.613\u00a0km\u00b2, la popolazione ammontava a 30.565 abitanti, con un aumento demografico del 6,55% rispetto al censimento del 1991.\nIl dipartimento comprende 5 comuni: Colonia Liebig, Ituzaing\u00f3, San Antonio, San Carlos e Villa Olivari."}
{"id": "2645249", "revid": "767487", "url": "https://it.wikipedia.org/wiki?curid=2645249", "title": "Malizia 2mila", "text": "Malizia 2mila, conosciuto anche con il titolo Malizia 2000, \u00e8 un film del 1991 diretto dal regista Salvatore Samperi. Si tratta del sequel del celebre film \"Malizia\" e segna l'ultima apparizione cinematografica di Laura Antonelli.\nTrama.\nIl sessantenne Ignazio La Brocca vive con la moglie Angela, sua ex cameriera, in una lussuosa villa. Il giovane archeologo Lance Bruni vi giunge con il quindicenne figlio Jimmy su invito del sovraintendente alle Belle Arti: si sospetta l'esistenza, nel sottosuolo, di una tomba ove Ruggero di Altavilla mur\u00f2 viva la principessa Aisha, colpevole di non aver ceduto alla sua passione.\nJimmy, turbato dalle mature grazie di Angela, che dorme ormai separata dal marito, le fa trovare una rosa e un biglietto piuttosto esplicito. Dapprima Angela sospetta l'architetto, quindi si convince che l'autore delle missive, in cui il focoso spasimante minaccia di farsi del male ed addirittura uccidersi, sia il ragazzo. Costui, rivelando un carattere perlomeno contorto, giunge a mutilare il padre di un lobo auricolare, di un dito ed a sfregiargli il viso simulando con astuzia altrettanti incidenti, pur di tener in piedi la morbosa finzione.\nGli scavi proseguono, cos\u00ec come gli equivoci, finch\u00e9 Ignazio, convinto da Jimmy a sottrarre nottetempo alcuni preziosi dal sepolcro finalmente scoperto, resta bloccato da un'esplosione provocata dal diabolico ragazzo. \u00c8 giunta l'occasione per dar corpo alle speranze tanto attese: ma al momento di entrare nella stanza di Angela, a Jimmy manca il coraggio. Costei si consola quindi con l'archeologo.\nMa l'arrivo degli ospiti e il carosello di vicende, nonch\u00e9 l'abbandono di Ignazio da parte della giovane segretaria-amante hanno scosso il noioso tran tran della matura coppia, che, nel congedarsi dagli ospiti, sembra aver ritrovato l'accordo di un tempo.\nAccoglienza.\nIl film, giudicato \"patetico e imbarazzante\", si rivel\u00f2 un fallimento ed un totale insuccesso al botteghino.\nControversie.\nIl produttore e il regista del film costrinsero Laura Antonelli a sottoporsi alle cure di un chirurgo estetico, il quale le pratic\u00f2 dei trattamenti, per nascondere alcuni inestetismi tipici dell\u2019et\u00e0. \nDalla faccenda nacque un lungo processo civile, che vide contrapposta l'attrice ai due uomini. Secondo i legali di Laura Antonelli i trattamenti estetici avrebbero sfigurato la propria assistita, deturpandone i lineamenti del viso, a seguito di una reazione allergica alle sostanze iniettatele. In conseguenza di ci\u00f2, ai tre venne chiesto un risarcimento di trenta miliardi di lire.\nDopo tredici anni di attesa, sulla base della relazione tecnica redatta da un pool di esperti, il Tribunale di Roma respinse la richiesta di maxi risarcimento e sentenzi\u00f2 che le alterazioni dermatologiche patite da Laura Antonelli non dovessero essere ascritte alle sostanze iniettatele, bens\u00ec ad una reazione allergica nota come edema di Quincke, che non aveva nulla a che vedere con il trattamento estetico praticatole. Di conseguenza, il chirurgo plastico fu scagionato da ogni accusa, cos\u00ec come il produttore e il regista citati in giudizio dai legali dell'attrice.\nA causa dell'eccessiva lentezza del processo, Laura Antonelli scivol\u00f2 in una condizione di profonda sofferenza psichica, che ne determin\u00f2 il ricovero presso il centro d'igiene mentale di Civitavecchia in pi\u00f9 di un'occasione. Ci\u00f2 spinse i legali dell'attrice a citare in giudizio il Ministero di Grazia e Giustizia, chiedendo un adeguato risarcimento da parte dello Stato italiano per la propria assistita. Nel 2003, al termine del processo di primo grado, a Laura Antonelli venne riconosciuto un risarcimento forfettario di diecimila euro. Una somma per nulla adeguata al danno subito, sostengono i legali dell'attrice, che sottoposero il caso giudiziario e umano della propria assistita anche alla Corte Suprema dei Diritti dell'Uomo di Strasburgo. L'estenuante iter processuale si concluse con esito favorevole per Laura Antonelli, alla quale la Corte d'Appello di Perugia, con decreto del 23 maggio 2006, riconobbe un risarcimento di 108.000 euro, pi\u00f9 gli interessi, per i danni di salute e di immagine patiti a seguito della sua odissea giudiziaria, protrattasi per nove anni. La legittimit\u00e0 di tale sentenza ed il conseguente risarcimento in denaro a favore di Laura Antonelli furono poi ribaditi e confermati in via definitiva anche dalla Corte di Cassazione, con ordinanza nr. 22280 (5 giugno - 24 ottobre 2007)."}
{"id": "2645255", "revid": "1573940", "url": "https://it.wikipedia.org/wiki?curid=2645255", "title": "Jes\u00fas Mar\u00eda de Leizaola", "text": "Nazionalista basco ed appartenente Partido Nacionalista Vasco (PNV), fu il secondo lehendakari del Governo basco, mansione svolta in esilio tra il 1960 ed il 1979.\nSi laure\u00f2 in diritto l'Universit\u00e0 di Valladolid e nel 1915 cominci\u00f2 a lavorare per il governo di Guip\u00fazcoa, imponendosi sulla scena della politica nazionalista basca. Esponente del PNV, nel 1919 divenne responsabile della sezione di programmazione per il Comune di Bilbao.\nNel 1922 guid\u00f2 una marcia volta a chiedere la creazione di un'universit\u00e0 basca a Guernica.\nNel 1925 si dimise dall'incarico presso il comune di Bilbao, al fine di assumere la carica di amministratore del \"Cr\u00e9dito de la Uni\u00f3n Minera\", dopo la bancarotta dello stesso.\nNel luglio 1931 venne eletto nel Parlamento della seconda repubblica spagnola.\nDue anni pi\u00f9 tardi ritorn\u00f2 a San Sebastian per riprendere la sua carriera nell'amministrazione cittadina: divent\u00f2 uno dei principali funzionari e riusc\u00ec a far mantenere l'ordine nell'evacuazione della citt\u00e0 durante la guerra civile.\nDopo la caduta di San Sebasti\u00e1n, avvenuta il 13 settembre 1936, dovette abbandonare la propria terra ed esiliarsi per 40 anni.\nFu uno dei principali artefici della creazione del governo basco nel mese di ottobre del 1936: nel primo mandato, presieduto da Jos\u00e9 Antonio Aguirre, fu nominato ministro regionale della Giustizia e della Cultura, dove ag\u00ec anche come portavoce del governo.\nFond\u00f2 l'universit\u00e0 basca a Bilbao, la quale dur\u00f2 pochi mesi, a causa della presa della citt\u00e0 da parte di Francisco Franco: in tale occasione organizz\u00f2 prima la difesa, e poi l'evacuazione della citt\u00e0.\nNel 1937 cominci\u00f2 il suo esilio, prima a Santander e poi a Barcellona. Quando tutta la Spagna cadde nelle mani di Franco, ripar\u00f2 a Parigi dove si adoper\u00f2 a lungo per denunciare le nefandezze del neonato regime e per mantenere vivo il governo basco.\nNel 1960, in seguito alla morte di Jos\u00e9 Antonio Aguirre, ricevette l'incarico di lehendakari a Saint-Jean-de-Luz, proprio durante i fuberali del predecessore.\nSvolse il suo compito in modo molto attivo, chiedendo presso il Vaticano il ripristino della democrazia e dell'autonomia nel suo paese. Nonostante l'esilio, riusc\u00ec a rientrare segretamente nei Paesi Baschi nel 1974, visitando Guernica e Bilbao.\nNel 1979 rientr\u00f2 in patria dopo 43 anni di esilio, venendo accolto allo Stadio San Mam\u00e9s da migliaia di persone. Il giorno dopo, in una cerimonia formale, trasfer\u00ec simbolicamente il ruolo di Lehendakari a Carlos Garaikoetxea, precedentemente eletto presidente del Consiglio basco. Nel 1980 fu eletto al parlamento basco per il PNV, ma poco tempo dopo si ritir\u00f2 dalla politica.\nAl suo ruolo politico abbin\u00f2 saggi letterari e intellettuali: fu autore di studi di letteratura e poesia euskera."}
{"id": "2645257", "revid": "1313191", "url": "https://it.wikipedia.org/wiki?curid=2645257", "title": "Punica (botanica)", "text": "Punica \u00e8 un genere di piante appartenente alla famiglia delle Lythraceae, originario del Medio Oriente.\nNel sistema Cronquist questo genere era classificato in una famiglia a s\u00e9, Punicaceae .\nTassonomia.\nComprende due specie di arbusti, originari di una regione che va dall'Iran alla zona himalayana dell'India settentrionale, e diffuso sin dall'antichit\u00e0 nell'intera zona mediterranea e nel Caucaso."}
{"id": "2645260", "revid": "183694", "url": "https://it.wikipedia.org/wiki?curid=2645260", "title": "Mario Piantelli", "text": "Si \u00e8 laureato nel 1966 presso l'Universit\u00e0 di Torino in \"Diritto pubblico romano\", discutendo una tesi su \"Mos e Ritus nella pi\u00f9 antica esperienza romana\". \nSuccessivamente, il suo campo di indagine si \u00e8 rivolto verso la storia del pensiero e della cultura indiana, con particolare riguardo al pensiero filosofico-religioso del Ved\u0101nta. Ha soggiornato quindi in India studiando il sanscrito. \nNel 1974 ha ricoperto il ruolo di professore incaricato di \"Religioni e filosofie dell'India e dell'Estremo Oriente\" dove \u00e8 succeduto a Oscar Botto. Nel 1978 \u00e8 subentrato a Lakshmanprasad Mishra nella cattedra di \"Religioni e Filosofie dell'India\" dell'Universit\u00e0 di Venezia. \nNel biennio 1974 e 1975 \u00e8 stato \"Official Guest\" del Ministero dell'Istruzione in India e nel 1989 \u00e8 stato designato quale rappresentante dell'Europa Occidentale nel direttivo della \"Society for the Studies in Indian Philosophy\", societ\u00e0 nata a seguito del relativo congresso internazionale tenutosi a Delhi nello stesso anno. \nDal 1982 \u00e8 professore ordinario di Religioni, filosofie e culture dell'India e dell'Estremo Oriente, presso l'Universit\u00e0 di Torino. \n\u00c8 stato \"visiting professor\" all'\u00c9cole Pratique des Hautes \u00c9tudes, \"Section des sciences religieuses\", di Parigi e all'Istituto Orientale di Napoli. \n\u00c8 tra i soci fondatori dell'International Association of Sanskrit Studies (sezione italiana) ed \u00e8 membro dell'Istituto Italiano per l'Africa e l'Oriente. "}
{"id": "2645261", "revid": "869733", "url": "https://it.wikipedia.org/wiki?curid=2645261", "title": "Vai alla grande", "text": "Vai alla grande \u00e8 un film del 1983, diretto dal regista Salvatore Samperi.\nTrama.\nGiorgio \u00e8 un giovane di belle speranze; lui ed altri tre amici squattrinati, con la passione della barca a vela, si divertono a fare piccole burle in una cittadina della riviera adriatica. La vita di Giorgio e dei suoi amici scorre tranquilla tra scherzi e gare sulla barca a vela del loro amico Fernando, conte di Santa Silica.\nUn giorno il gruppo conosce Karin, ragazza di Berlino avviata alla prostituzione da un uomo senza scrupoli; Giorgio si innamora di lei entrando in competizione con il conte Fernando e soprattutto con lo sfruttatore di Karin.\nNel frattempo viene indetta una regata con un ricco premio in denaro per il vincitore; il gruppo tenta di procurarsi l'occorrente per partecipare.\nAlla fine i quattro ragazzi riescono ad avere la meglio sul malvivente e la sua banda di scagnozzi, Giorgio conquista Karin e, con l'aiuto di Fernando, pu\u00f2 partecipare alla regata.\nProduzione.\nIl film \u00e8 stato girato in pieno inverno lungo la riviera adriatica e Gabicce Mare nelle Marche."}
{"id": "2645265", "revid": "287204", "url": "https://it.wikipedia.org/wiki?curid=2645265", "title": "Rafael Abalos", "text": ""}
{"id": "2645268", "revid": "767487", "url": "https://it.wikipedia.org/wiki?curid=2645268", "title": "Trattato di Kn\u00e4red", "text": "Il trattato di Kn\u00e4red segna la fine della guerra di Kalmar, tra il regno si Svezia e quello di Danimarca-Norvegia. L'accordo avviene grazie alla mediazione inglese.\nStipula del trattato.\nGli incontri iniziarono il 29 novembre 1612 al confine tra lo Sm\u00e5land e Scania, durarono sei settimane. Si svolsero sul ponte al confine tra i due regni nei pressi di Markaryd.\nI delegati che parteciparono alle trattative furono Axel Oxenstierna, N. Bielke, G. Stenbock e H. Horn per la Svezia, K. Friis ed altri tre membri del consiglio per la parte danese.\nI danesi soggiornarono a Kn\u00e4red mentre gli svedesi avevano base a Ulsb\u00e4ck.\nCondizioni.\nIl trattato riporta alla stessa situazione del trattato di Stettino del 1570. Entrambi i regni dovettero rinunciare alle conquiste fatte, dunque la Svezia cedette lo J\u00e4mtland e lo H\u00e4rjedalen alla Danimarca e rinunci\u00f2 alle pretese che avanzava sul castello di Sone nell'isola di \u00d6sel. La Danimarca dal canto suo riconsegn\u00f2 Kalmar, Borgholm e \u00d6land ma tenne la citt\u00e0 di G\u00f6teborg la nuova e la vecchia l\u00f6d\u00f6se e la fortezza di \u00c4lvsborg con i distretti di Askim, Hisingen, S\u00e4vedalen, Bollebygd, Ale, Vatle e Flundre fino al pagamento del riscatto di un milione di riksdaler nel tempo limite di 6 anni.\nConcessioni.\nEntrambi i sovrani potranno portare nei loro emblemi il simbolo delle \"tre corone\", senza per\u00f2 che questo dia loro l'autorit\u00e0 di rivendicare le terre ed i possedimenti dell'altro regnante.\nI commerci avverranno liberamente tra le due nazioni senza alcun dazio da pagare, venne inoltre riconosciuta da parte svedese il diritto del sovrano danese di riscuotere le tasse nelle terre dei Lapponi.\nFirma.\nLa firma del trattato avvenne il 20 gennaio 1613 alla presenza dei due mediatori inglesi inviati da Giacomo I d'Inghilterra, J. Spens e R. Anstrater."}
{"id": "2645274", "revid": "1100311", "url": "https://it.wikipedia.org/wiki?curid=2645274", "title": "Marcelo Larrondo", "text": "Biografia.\nCoinvolto nell'inchiesta del calcioscommesse, il 26 luglio 2012 viene deferito dal procuratore federale Stefano Palazzi per illecito sportivo in merito alla partita - del 30 aprile 2011.\nIl 1\u00ba agosto patteggiando ottiene una squalifica pari a 3 mesi e 20 giorni con un'ammenda di 30\u00a0000 euro (reato derubricato su richiesta della Procura Federale da illecito sportivo a omessa denuncia).\nCaratteristiche tecniche.\n\u00c8 una prima punta molto abile di testa e dotato di una discreta tecnica. \u00c8 bravo anche nel far reparto da solo e nel far salire la squadra.\nCarriera.\nClub.\nGli inizi.\nInizia la carriera nello Club Fern\u00e1ndez Alvarez. Quindi, si trasfer\u00ec a , con cui vince nel 2006 il Torneo Argentino A.\nNel giugno 2007 viene acquistato dal River Plate, con il quale partecipa nel 2008 al Torneo di Viareggio dove mette a segno 4 reti in tre partite; non scende invece mai in campo con la prima squadra.\nSiena.\nNell'estate 2008 viene ingaggiato dal che lo fa giocare nella propria formazione \"Primavera\", con cui arriva a disputare la finale Scudetto del Campionato Primavera 2008-2009, dopo aver segnato una doppietta nei quarti di finale. Scende in campo per la prima volta in Serie A con la casacca \"bianconera\" il 1\u00ba novembre 2009 in occasione del pareggio interno 1-1 contro la Lazio.\nIl 12 novembre successivo mette a segno la rete del definitivo 2-0 nella vittoria senese contro il in Coppa Italia. Segna il suo primo gol in Serie A il 21 marzo 2010 in Siena- terminata 1-0. In seguito alla retrocessione, esordisce in Serie B il 21 agosto 2010 nella gara contro il pareggiata per 1-1. Firma il suo primo gol nella serie cadetta una settimana dopo nella gara vinta dal per 2-1 contro la realizzando il definitivo vantaggio bianconero. Al termine della stagione cadetta, nella quale segna 6 reti in 27 incontri, conquista la promozione in Serie A e rimane nella rosa senese anche in massima serie. Nella stagione 2011-2012, segna il suo primo gol in campionato su rigore il 7 aprile 2012 contro l'.\nFiorentina.\nIl 18 gennaio 2013 viene acquistato dalla in prestito oneroso per 300\u00a0000 euro con diritto di riscatto della met\u00e0 fissato a 1 milione. Esordisce in maglia viola il 3 febbraio nella gara di campionato Fiorentina- 2-0 entrando al 79' al posto di Luca Toni. Segna il suo primo gol in maglia viola il 3 marzo siglando con un colpo di testa la rete decisiva nella gara di campionato Fiorentina- 2-1. Il 13 aprile 2013 si ripete contro l', mettendo segno il goal del definitivo 2-0. A fine stagione, torna al Siena.\nTorino.\nIl 30 luglio 2013 viene acquistato in compropriet\u00e0 dal , societ\u00e0 con cui firma un contratto triennale con opzione per un quarto anno. Esordisce con la maglia granata il 17 agosto seguente nella partita di Coppa Italia Torino- (1-2). Il 14 settembre durante la partita contro il Milan subisce un gravissimo infortunio al piede che lo terr\u00e0 fuori quasi tutta la stagione. Segna il primo goal con il Torino l'ultima giornata di campionato contro la sua ex squadra, la Fiorentina, partita poi finita 2 a 2. Il 20 giugno 2014 il cartellino del giocatore viene acquisito interamente dalla societ\u00e0 granata.Il 31 luglio 2014 realizza due reti nella partita dei preliminari di Europa League contro il .\nIl ritorno in Argentina.\nIl 23 gennaio 2015 viene ceduto in prestito con diritto di riscatto al . Il 23 luglio 2015 viene acquistato a titolo definitivo dal River Plate.\nNazionale.\nNato in Argentina da padre cileno e madre argentina, nel marzo 2016 viene convocato per la prima volta nella nazionale cilena, per le partite di qualificazione al campionato mondiale del 2018.\nStatistiche.\nPresenze e reti nei club.\n\"Statistiche aggiornate al 2 aprile 2017.\""}
{"id": "2645275", "revid": "767487", "url": "https://it.wikipedia.org/wiki?curid=2645275", "title": "Chewingum (film)", "text": "Chewingum \u00e8 un film del 1984, diretto dal regista Biagio Proietti.\nTrama.\nRoma. Gli studenti di un liceo dovrebbero prepararsi alla maturit\u00e0; ma all'aula scolastica preferiscono il bar \"Chewingum\" all'aperto, dove, oltre ad ammirare il Colosseo, di fronte al quale si trova la scuola, possono scommettere sulla marca della prima macchina in arrivo. \nAlle varie avventure sentimentali tra alunni e alunne della classe, si aggiunge quella di uno studente innamorato - non corrisposto - della supplente di storia e filosofia. \nArriva il giorno della maturit\u00e0, ma solo per preannunciare il grande banchetto di classe finale."}
{"id": "2645276", "revid": "287204", "url": "https://it.wikipedia.org/wiki?curid=2645276", "title": "Tunuyan", "text": ""}
{"id": "2645278", "revid": "339392", "url": "https://it.wikipedia.org/wiki?curid=2645278", "title": "Costa orientale", "text": ""}
{"id": "2645279", "revid": "287204", "url": "https://it.wikipedia.org/wiki?curid=2645279", "title": "Tiaoyue", "text": "\"Saltare\" () \u00e8 un termine che nelle arti marziali cinesi si riferisce ad una parte del Jibengong (lavoro fondamentale). Come si evince dal nome stesso \u00e8 l'insieme di tecniche basilari di utilizzo dei salti, in particolare dei calci e degli spostamenti in volo.\nAlcuni elenchi.\nNel Wushu Sportivo.\nQuesti sono alcuni Tiaoyue che troviamo nel Wushu Sportivo:\nNei testi di Wushu comunemente vengono elencate le seguenti (citando le pi\u00f9 comuni):\nScuola Chang.\nLa seguente tabella fornisce esempi legati alla Scuola Chang con il loro omologo del Wushu Moderno:\nNel Chuojiao.\nQuesti alcune tecniche in salto del Chuojiao:\nNel Chaquan.\nNel testo \"Chaquan\" i Tiaoyue sono semplicemente tecniche di spostamento, ma nell'elenco che segue, ripreso da quel libro, compaiono anche le tecniche di gamba in salto che vengono chiamate Feijiao (\u98de\u811a) .\nZhang Wenguang fornisce un elenco di alcuni calci in volo che corrispondono esattamente a quelli del Wushu Sportivo, ma non potrebbe essere altrimenti, in quanto egli \u00e8 il direttore dell'universit\u00e0 di educazione Fisica di Pechino."}
{"id": "2645282", "revid": "125389508", "url": "https://it.wikipedia.org/wiki?curid=2645282", "title": "AFC West", "text": "AFC West \u00e8 la \"division\" occidentale della American Football Conference, nata nel a seguito della fusione tra American Football League e National Football League ed originariamente formatasi nel 1960 come \"Western Division\" della AFL.\nAttualmente ne fanno parte: Kansas City Chiefs, Denver Broncos, Los Angeles Chargers e Las Vegas Raiders.\nStoria.\nLa divisione originale contava 4 membri: i Dallas Texans (trasferitisi nel 1963 a Kansas City col nome di Kansas City Chiefs), i Denver Broncos, i Los Angeles Chargers (trasferitisi nel 1961 a San Diego, poi tornati nel 2017 a Los Angeles) e gli Oakland Raiders. Queste squadre sono rimaste le sole ad aver fatto parte della AFC West dalla loro fondazione fino ad oggi anche nel periodo in cui i Raiders si trasferirono temporaneamente a Los Angeles, dal al .\nI Cincinnati Bengals, che giocarono le loro due prime stagioni nella AFL West, furono spostati nel 1970 nella AFC Central, chiamata precedentemente NFL Century Division e attualmente AFC North.\nQuando nel iniziarono a giocare i Seattle Seahawks e i Tampa Bay Buccaneers, questi ultimi vennero inseriti nella AFC West e i Seahawks nella NFC West. Dopo un anno Seattle fu spostata nella AFC West e Tampa Bay nella NFC Central. I Seahawks giocarono nella AFC West fino alla riorganizzazione del quando furono reinseriti nella NFC West ripristinando cos\u00ec la situazione precedente. Dal i Chargers tornarono alla loro sede di origine di Los Angeles.\nDalla riorganizzazione del 2002, la AFC West \u00e8 l'unica \"division\" delle otto da cui \u00e8 formata la NFL in cui ognuna delle quattro squadre da cui \u00e8 composta ha vinto il titolo divisionale nei primi quattro anni: i Raiders nel 2002, i Chiefs nel , i Chargers nel ed i Broncos nel . "}
{"id": "2645286", "revid": "154059", "url": "https://it.wikipedia.org/wiki?curid=2645286", "title": "Lingue gallo-romanze", "text": ""}
{"id": "2645287", "revid": "27783906", "url": "https://it.wikipedia.org/wiki?curid=2645287", "title": "Ansia sociale", "text": ""}
{"id": "2645288", "revid": "709565", "url": "https://it.wikipedia.org/wiki?curid=2645288", "title": "Rubberduck", "text": "Rubberduck (vero nome Byrd Rental) \u00e8 un personaggio immaginario dell'Universo DC, ed un'anatra antropomorfica. Rubberduck \u00e8 un supereroe che visse nel mondo oltredimensionale della Terra-C (ora Terra-26), una Terra alternativa popolata da animali senzienti. Comparve per la prima volta in \"The New Teen Titans\" n. 16 (febbraio 1982).\nIl nome dell'alter ego di Rubberduck, \"Byrd Rental\", \u00e8 un gioco di parole che riprende il nome dell'attore statunitense Burt Reynolds; essendo la controparte di Burt Reynolds di Terra-26, la carriera di Byrd Rentals \u00e8 simile a quella del noto attore, comparendo in pellciole cinematografiche quali \"\"The Longest Yarn\" (invece che \"The Longest Yard\"\") e in \"Smoke-Eye and The Panda\" (invece che \"Smokey and The Bandit\").\nBiografia.\nMentre veniva intervistato dalla signora del gossip Rova Barkitt mentre era a bagno nella sua vasca idromassaggio, Byrd fu colpito da un luccicante frammento di meteorite (che fu lanciato sulla Terra da Starro il Conquistatore); il risultato gli diede il potere di poter allungare il proprio corpo e di dargli ogni forma desiderata. Unendosi a Rova (che anche fu trasformata da un altro frammento), i due si allearono ad altri animali super potenziati affetti dal meteorite; insieme, il gruppo riusc\u00ec a sconfiggere Starro (con l'aiuto di Superman), e decisero di formare un gruppo di supereroi chiamato La Stupefacente Squadra Zoo.\nByrd, come Rova, cominci\u00f2 a pensare e a valutare sulla sua vita Follywoodiana, spesso facendo riferimento all'industria dell'intrattenimento mentre combatteva i nemici o discuteva con gli altri. Ebbe anche grande piacere dalla celebrit\u00e0 procurata della sua identit\u00e0 da civile, sebbene fu sempre amichevole, rispettabile e pieno di rispetto per i suoi compagni di Squadra, permettendo loro di usufruire della sua casa a Follywood. Era anche meno elitario e snob di Rova, preferendo dei passatempi pi\u00f9 accessibili come video games e veloci automobili da mischiare con l'alta societ\u00e0 Follywoodiana.\nIn \"Teen Titans\" n. 30 e 31 (dicembre 2005-gennaio 2006), Rubberduck fu menzionato in una serie di pagine che era in lista per divenire un fumetto della Squadra Zoo che avrebbe fatto parte della continuit\u00e0 dell'Universo DC, e avrebbe seguito i suoi compagni di squadra in una versione pi\u00f9 tetra ed oscura della Terra-C, facendo da parodia ai fumetti di supereroi, che all'epoca, tendevano verso quel tipo di genere. In queste pagine, Rubberduck fu mostrato al lavoro insieme a Pig-Iron, separatamente dal resto della Squadra, in quel momento, sciolta.\nNella storia di \"Countdown\", Captain Carrot and the Final Ark (ottobre-dicembre 2007), il team si riun\u00ec nel mezzo di alcuni conflitti tra le creature di terra e quelle acquatiche della nuova ri-classificata Terra-26, alimentati da Starro.\nQuindi lo incontrarono e furono ipnotizzati con la convinzione di aver perso i loro poteri. Solo Pig-Iron (chre non era presente al momento) e American Eagle (che non aveva super poteri) non furono colpiti. Quindi, Starro sommerse la Terra, rendendola inabitabile. La Squadra quindi si ritrov\u00f2 con un transatlantico pieno di rifugiati trasportati via dal pianeta dalla Just'A Lotta Animals. La nave fu, per\u00f2, portata sulla Terra. La Justice League vide la nave e la fece atterrare al sicuro, sebbene tutti i passeggeri, inclusa la Squadra, furono tramutati in animali non antropomorfi.\nInfine, la forma antropomorfa di Rubberduck e i suoi poteri furono ricostituiti dal Monitor rinnegato Nix Uotan e pot\u00e9 partecipare alla climatica battaglia in \"Crisi finale\".\nPoteri e abilit\u00e0.\nRubberduck possiede l'abilit\u00e0 di allungare e contorcere ogni parte del suo corpo in ogni forma, similmente agli eroi Elongated Man, Plastic Man o Mister Fantastic della Marvel Comics. Tuttavia, non \u00e8 un mutaforma. Il suo corpo di gomma lo rende resistente alle ferite, sebbene pu\u00f2 soffrire danni dolorosi se il suo corpo elastico viene iper stressato. I suoi poteri sono in condizione permanente, cio\u00e8 non pu\u00f2 \"spegnere\" il suo potere, sebbene mantenga la sua forma normale senza sforzi. Cos\u00ec, pu\u00f2 allungarsi per battersi contro qualcuno pi\u00f9 forte di lui o restringersi quando i suoi poteri non sono pi\u00f9 necessari."}
{"id": "2645289", "revid": "547992", "url": "https://it.wikipedia.org/wiki?curid=2645289", "title": "Alessandra Pierelli", "text": "Biografia.\nGli esordi.\nNasce a Sezze, nel 1979, cresce a Sabaudia (LT). Raggiunge la notoriet\u00e0 partecipando alla trasmissione di Maria De Filippi \"Uomini e donne\", in onda su Canale 5, dove figurava fra le \"corteggiatrici\" del \"tronista\" Costantino Vitagliano, venendo da lui prescelta.\nAttivit\u00e0 cinematografica e teatrale.\nTerminata la partecipazione a trasmissioni televisive, intraprende la carriera da attrice, recitando nelle opera teatrali, \"Camere da letto\" (2005), al fianco di Antonella Ponziani, Christian Marazziti e Fabrizio Sabatucci, \"Scanzonatissimo\" (2006), al Teatro Colosseo di Roma e, nel 2007, in \"Ben Venga\" al Teatro Piccolo Eliseo, con Gianfranco Butinar, e in \"Va tutto storto\", con Fabio Ferrari.\nNel 2005 debutta al cinema con il film \"Troppo belli\", regia di Ugo Fabrizio Giordani, il suo debutto come attrice. L'anno successivo recita nel film, \"Il punto rosso\", regia di Marco Carlucci, presentato fuori concorso alla \"Mostra del Cinema di Venezia\" ed uscito nelle sale nel maggio del 2007.\nNel 2006 debutta come attrice di fotoromanzi e conduce la trasmissione di Italia Uno, \"On the road\", insieme a Sara Tommasi, Ludmilla Radchenko e Carolina Marconi. Nello stesso anno partecipa alla quarta edizione, de \"L'isola dei famosi\", venendo eliminata nel corso della sesta puntata con il 64% dei voti. Nel 2007 debutta nel musical di Patrick Rossi Gastaldi, \"Striptease\" che la condurr\u00e0 in tourn\u00e9e anche nel 2008. Nel 2009 porta in tourn\u00e9e la commedia, gi\u00e0 proposta in televisione, \"Ma che ne sai se non hai fatto il... Variet\u00e0,\" ottenendo un buon successo.\nIl 29 ottobre 2009 segna il suo esordio letterario con la pubblicazione del suo primo libro \"E ora viene il bello\", un'autobiografia edita da Aliberti Editore.\nVita privata.\nIl 16 novembre 2007 viene ricoverata d'urgenza per problemi post-operatori dopo un intervento di chirurgia plastica estetica. Nel 2009 descrive questa esperienza nel libro, pubblicato da Aliberti editore, \"E ora viene il bello - Il bisturi \u00e8 l'inferno della bellezza\".\nDopo la conclusione delle storie con i calciatori Giancarlo Pantano e Guglielmo Stendardo, ha attualmente una relazione sentimentale con il giocatore di poker professionista Fabrizio Baldassari, con il quale si \u00e8 sposata il 14 febbraio 2011. La coppia ha due figli ."}
{"id": "2645290", "revid": "287204", "url": "https://it.wikipedia.org/wiki?curid=2645290", "title": "Olivero", "text": ""}
{"id": "2645291", "revid": "83531", "url": "https://it.wikipedia.org/wiki?curid=2645291", "title": "Bisceglie", "text": "Bisceglie (pronuncia \"Bisc\u00e9glie\", ; \"Vesc\u00e9gghie\" nel dialetto biscegliese) \u00e8 un comune italiano di abitanti della provincia di Barletta-Andria-Trani in Puglia. \u00c8 un importante centro agricolo, con industrie manifatturiere prevalentemente nel campo tessile.\nGeografia fisica.\nTerritorio.\nLa citt\u00e0 si affaccia sul mare Adriatico per uno sviluppo del litorale di circa 7,5\u00a0km, fra i comuni di Trani, a nord, e Molfetta, a sud.\nIl territorio comunale, prevalentemente pianeggiante, scivola verso il mare solcato da diverse lame, nelle quali il microclima \u00e8 particolarmente favorevole alla proliferazione di flora e fauna. Il territorio comunale si spinge per alcuni chilometri verso i centri di Corato, Ruvo di Puglia e Terlizzi, incontrando cos\u00ec i primi pendii delle Murge.\nL'altimetria \u00e8 compresa fra 0 e 160 metri di altitudine sul livello del mare.\nLa citt\u00e0 si estende prevalentemente in una fascia compresa fra il tratto costiero e la linea ferroviaria Bologna - Lecce, con alcune propaggini che vanno oltre la strada ferrata (quartiere di Sant'Andrea, zona artigianale, zona industriale).\nIl nucleo pi\u00f9 antico della citt\u00e0, un tempo limitato da due \"lame\" che convergevano verso il bacino portuale, sorge su una porzione di territorio predominante rispetto alle aree successivamente urbanizzate.\nClima.\nLa citt\u00e0 \u00e8 caratterizzata da un clima mediterraneo con inverni miti continentali umidi ed estati calde e umide. Le escursioni termiche sono contenute dall'azione mitigatrice dell'Adriatico. Essendo una citt\u00e0 costiera, l'umidit\u00e0 relativa si mantiene molto elevata in tutto l'anno, oscillando mediamente tra il 70% e 90%. Tuttavia, la citt\u00e0 nei mesi invernali \u00e8 spesso influenzata dalle correnti fredde di provenienza nord-orientale, che sporadicamente determinano precipitazioni a carattere nevoso. Le piogge, concentrate nei mesi invernali, sono caratterizzate da un regime estremamente variabile.\nOrigini del nome.\nSull'origine del nome di Bisceglie le ipotesi pi\u00f9 accreditate sono due. La prima sostiene che il nome derivi dal dialetto \"Viscile\" o \"Vescegghie\" che a loro volta trovano la radice nell'antica voce \"Visciju\" (querciola). Il querciolo \u00e8 la quercia di Palestina, una specie che si sviluppa sia come albero che come arbusto. Tale quercia, che in Italia \u00e8 solo presente in Puglia, Basilicata e Sicilia, in passato era particolarmente abbondante nella zona di Bisceglie.L'altra ipotesi fa risalire il nome al latino \"vigiliae\", sentinella, nelle forme antiche \"Vigilas\", \"Vigilarum civitatis\", \"Vigilie\", \"Vigilia\" e \"Biscilia\". Questa ipotesi \u00e8 stata ed \u00e8 sostenuta da chi ritiene che in epoca romana esistessero nel territorio dei posti di controllo e di guardia sulla via Traiana, o ci fossero delle postazioni di guardia con torri e vedette lungo la costa, per difendere una vasta area dalle eventuali invasioni di pirati.\nStoria.\nOrigini della citt\u00e0.\nIl territorio di Bisceglie fu abitato sin da epoche remote.\nNel paleolitico le grotte presenti nel territorio furono abitate da una popolazione di stirpe mediterranea. Ne dimostrano la presenza e l'attivit\u00e0 umana le numerose pietre scheggiate (armi e utensili), i resti di animali di specie estinte (leone cavernicolo, orso delle caverne, buoi e cavalli primigeni), i resti di animali di specie remote (rinoceronte, iena, cervo) ed il femore umano curvo attribuibile all'uomo di Neanderthal rinvenuto nella grotta di Santa Croce e attualmente conservato nel museo archeologico nazionale di Taranto.Nella grotta dello zembro, invece, furono ritrovati alcuni resti di ceramica del periodo neolitico.\nNell'et\u00e0 del bronzo vennero costruiti nell'agro di Bisceglie, dalle primitive genti che qui vi abitavano, imponenti sepolcri - altari denominati dolmen.\nI pi\u00f9 interessanti per qualit\u00e0 sono: il dolmen della Chianca (dal termine dialettale \"chienghe\", lastrone di pietra), il dolmen di Albarosa e il dolmen di Frisari.\nPeriodo greco-romano.\nQuando la parte centrale della Puglia venne occupata dai Peucezi, secondo ipotesi non sostenute da sufficienti prove archeologiche, l'area del pulo di Molfetta e la contrada di Navarino, nel territorio di Bisceglie, furono sede di coloni greci che avrebbero lasciato le loro terre nat\u00ece di Pylos e Nab\u00e0rinon in Grecia, da cui sarebbero derivati i toponimi.\nNel III secolo successivo alla guerra di Pirro, il territorio cadde sotto il dominio di Roma, e pur solcato da nuove strade continu\u00f2 ad essere una zona di transito e un locus di scarsa importanza. A tal proposito \u00e8 utile ricordare la presenza di una pietra miliare di epoca romana disposta nei giardini di piazza Vittorio Emanuele II in prossimit\u00e0 della strada nazionale.\nAlto medioevo.\nAlla caduta dell'Impero romano d'Occidente l'agro biscegliese era caratterizzato dalla presenza di piccoli grumi di case circondate da alti muri e spesso contigue a tempietti religiosi. Di questi caseggiati, detti casali, vengono annoverati per importanza storica il casale di Giano risalente all'et\u00e0 romana, il casale di Cirignano, il casale di Pacciano, il casale di Sagina, ed il casale di Zappino.\nDai primi anni del VII secolo e fino all'883 il territorio biscegliese rimase sotto il Gastaldato Longobardo di Canosa.\nVerso il 700 il casale di Giano, antico luogo di culto pagano, divenne sede di un ricco monastero; mentre nel 789 alcune case del casale di Pacciano furono cedute al celebre monastero di Santa Sofia.\nIn questo contesto vi era un luogo, lungo la costa, aspro e denso di vegetazione, che costituiva un buon riparo per le imbarcazioni, e che fu denominato dagli abitanti \"Vesc\u00e8gghie\", dal nome delle querce selvatiche diffuse tutt'intorno. Questo luogo fu il naturale sbocco al mare di quei contadini che lentamente si avviarono ad una modesta attivit\u00e0 marinaresca. Sorse cos\u00ec un piccolo borgo marinaro denominato \"Vesc\u00e8gghie\", coevo alla costituzione di altri borghi di origine longobarda come Giovinazzo sulla costa Adriatica e Terlizzi, nell'entroterra.\nDall'800 il territorio venne assoggettato al gastaldato longobardo di Trani, in quel periodo fiorente citt\u00e0 adriatica. Successivamente, per circa un trentennio, la terra di Bari fu tenuta dai Saraceni, per poi passare ai Longobardi ed ai Bizantini.\nIl periodo normanno-svevo e angioino.\nVerso l'anno 1000 sbarcarono sulla costa adriatica i Normanni. Nel 1042 Guglielmo braccio di ferro assegn\u00f2 Trani ed il suo circondario al suo vassallo Pietro di Trani, che divenne conte di Trani e ne rimase possessore fino al 1060. Egli, sotto le richieste di protezione delle genti dei casali, avvi\u00f2 i lavori di costruzione a difesa di alcune case che si erano addensate in prossimit\u00e0 del mare. Nel 1060 il nucleo pi\u00f9 antico della citt\u00e0, cinto da mura, venne dotato di una imponente torre di guardia detta \"torre maestra\".In quest'epoca venne introdotto il culto dei Santi Mauro, Sergio e Pantaleone che divennero i nuovi protettori di Bisceglie.\nNel 1063 venne istituita da Papa Alessandro II la cattedra vescovile di Bisceglie. In quel periodo furono avviati i lavori per la costruzione della cattedrale.Nel 1071 Roberto il Guiscardo riassegn\u00f2 Bisceglie a Pietro II conte di Trani.\nNel 1167 Il vescovo Amando ordin\u00f2 la traslazione delle sacre reliquie, custodite fino ad allora in un sepolcro nel casale di Sagina, nelle mura cittadine dove erano stati ultimati i lavori della costruenda cattedrale.\nTra le attivit\u00e0 del nascente insediamento urbano fu importante quella marinaresca in proficui commerci con la costa dalmata e albanese, e con le isole dell'Egeo e con l'isola di Cipro.\nSuccessivamente, l'imperatore Federico II di Svevia ordin\u00f2 la costruzione di un castello contiguo alla torre maestra. Inoltre, gli svevi munirono l'intero territorio di torri di guardia. Alcuni esemplari sopravvissuti sono rintracciabili nella torre Gavetino, nella torre di Sant'Antonio e nella torre di Zappino.\nSotto gli Angioini Bisceglie entr\u00f2 nel feudo dei conti di Montfort. Nel 1324 pass\u00f2 ad Amelio del Balzo e successivamente, nel 1326, a Roberto d'Angi\u00f2 figlio del re Carlo II di Napoli e di Filippo suo fratello.\nNonostante il periodo di vivacit\u00e0 commerciale con i porti dell'Adriatico e non solo, la nascente citt\u00e0 si trov\u00f2 al centro di intricate e sanguinose lotte che dilaniarono la Puglia sotto Giovanna I.\nNel 1360 Giacomo del Balzo divenne conte di Bisceglie. Nel periodo compreso fra il 1381 e il 1405 fu conte di Bisceglie Raimondo Orsini Del Balzo.\nNel settembre del 1384 il pretendente al trono Luigi I d'Angi\u00f2, fratello del re di Francia, e Carlo di Durazzo si scontrarono con una lunga guerriglia e nella notte del 13 settembre i durazzesi varcarono le mura e saccheggiarono Bisceglie. In questa circostanza Luigi I d'Angi\u00f2 venne ferito e mor\u00ec dopo qualche giorno, il 20 settembre.\nDal 1405 al 1414 tenne la contea il re Ladislao I di Napoli, che venne affidata per meriti militari a Lorenzo Cotignola. In questo periodo la regina Giovanna II di Napoli concesse a Bisceglie alcuni privilegi, tra i quali la facolt\u00e0 di armare galee nel proprio arsenale.\nEt\u00e0 moderna e contemporanea.\nNell'anno 1442 la crisi politica interna al regno di Napoli consent\u00ec ad Alfonso V d'Aragona di conquistare il potere, dopo aver cacciato gli angioini dal regno.\nPassata agli aragonesi, Bisceglie divenne feudo del principe di Taranto e conte di Lecce Giannantonio Orsini del Balzo, che non manc\u00f2 ad una rapida congiura contro il re facendo leva su Giovanni d'Angi\u00f2, duca di Calabria. Questi rinunci\u00f2 alla scalata e firm\u00f2 la pace con Ferdinando I di Napoli il 13 ottobre 1462. Con la \"pace di Bisceglie\" furono confermati con gli stessi titoli i privilegi a tutte le citt\u00e0 ed i castelli che Giovanni Antonio del Balzo possedeva prima della guerra, purch\u00e9 egli restasse fedele al sovrano. Pi\u00f9 tardi pass\u00f2 a francesco II Del Balzo. SI deve alla munificenza del Duca di Andria la risistemazione della cripta della Cattedrale in forme rinascimentali.\nDopo il 1485 il feudo biscegliese pass\u00f2, sotto il titolo di marchesato, a Federico d'Aragona, futuro re di Napoli.\nIn questo periodo, dopo il saccheggio di Otranto e le numerose minacce dei turchi, si rese necessario abbattere la vecchia cinta muraria normanna e sostituirla con una pi\u00f9 moderna. Alla fine del secolo la citt\u00e0 si presentava adeguatamente fortificata e idonea a sostenere la guerra moderna con le armi da fuoco.\nIl 20 maggio del 1498 in Vaticano venne data lettura delle tavole nuziali per il matrimonio fra Lucrezia Borgia, figlia del Papa Alessandro VI, e Alfonso d'Aragona, nipote di Federico re di Napoli. Alfonso d'Aragona port\u00f2 in dote Bisceglie che, unita a Corato, costitu\u00ec il ducato di Bisceglie e Corato. Un mese dopo ebbe luogo il matrimonio a Roma che ebbe vita breve e funesta. Dal matrimonio nacque Rodrigo d'Aragona che, dopo l'assassinio di suo padre, fu insignito dell'appellativo di duca di Bisceglie e Sermoneta e signore di Corato.\nDopo la prematura morte di Rodrigo, nel 1513 Bisceglie, versando al re di Napoli 13000 ducati, si riscatt\u00f2. Il re concesse la facolt\u00e0 di armare galee e di difendersi con proprie milizie, gi\u00e0 antico privilegio della cittadina. Ottenuti tali privilegi il borgo ed il suo territorio prosperarono per molti anni finch\u00e9 il principe Filiberto di Chalons, vicer\u00e9 di Napoli, non affid\u00f2 il feudo al nobile spagnolo Luigi Ram.\nNel 1532 i deputati locali ottennero da Carlo V d'Asburgo il riconoscimento di Bisceglie a citt\u00e0 demaniale. A seguito delle continue controversie tra il Comune e il Vescovo, nel 1569 vennero consegnati al Comune i \"capitoli municipali\" (ordinamenti amministrativi) che dureranno ininterrottamente fino all'ottobre del 1806. Le attivit\u00e0 economiche erano vivaci, i commerci si svolgevano via mare e via terra con i paesi interni della Puglia, della Basilicata e con il beneventano. Si importava ferro, legno, lana e cuoio. Si esportava frutta, ortaggi, mandorle e soprattutto olio d'oliva.\nDue erano le fiere che si svolgevano durante l'anno: una a gennaio in occasione di Sant'Antonio abate, primo protettore di Bisceglie, l'altra a luglio alla festa dei tre Santi protettori Mauro, Sergio e Pantaleone. Verso la fine del Seicento la vita cittadina fu influenzata dalla presenza del vescovo Pompeo Sarnelli che occup\u00f2 la cattedra biscegliese dal 1692 al 1724.\nLa guerra di successione spagnola port\u00f2 gli austriaci nel regno di Napoli, dal 1714 al 1738.\nSuccessivamente, con il governo dei Borboni di Spagna, che dur\u00f2 ininterrottamente dal 1738 al 1860 (eccetto il brevissimo periodo napoleonico), la citt\u00e0 che contava quasi 6000 abitanti, venne assoggettata ad una pressione fiscale gravosa ed insostenibile. Positivo si rivel\u00f2 l'intervento dei Borboni rispetto alla risistemazione del porto, ai traffici marittimi ed all'igiene nella citt\u00e0, flagellata in questo periodo dalla peste. L'economia cittadina si basava su: agricoltura, pesca e commercio dei prodotti del suolo.\nQuando nel 1799 le truppe napoleoniche invasero il Regno di Napoli, Bisceglie apr\u00ec le porte ai francesi inneggiando alla libert\u00e0. Dopo l'occupazione di Bisceglie da parte dei francesi, in citt\u00e0 si sparse la voce di un imminente sbarco di navi russe e turche per contrastare l'avanzata dei soldati napoleonici; tuttavia la minaccia risult\u00f2 infondata anche se in citt\u00e0 si ammassarono truppe francesi e italiane. Dopo alcuni giorni, 1400 russi sbarcarono nel porto di Bisceglie e la occuparono riconsegnandola ai Borboni. Bisceglie, dal punto di vista amministrativo, fu un cantone del dipartimento del Bradano retto dal commissario governativo Nicola Palomba\nIl Risorgimento.\nDurante il Risorgimento Bisceglie fu un vivace centro di cospirazione, contando tra i nobili e il popolo circa 500 affiliati alla Carboneria. Durante i moti del 1820-1821 ebbe luogo nel palazzo Tupputi un'importante \"dieta delle Puglie\", in cui fu proclamata la Costituzione e ne vennero fissati gli Statuti in dieci articoli (5 luglio 1820).\nNobile figura di questi anni fu Ottavio Tupputi, il maggiore patriota biscegliese. Egli per ben due volte venne condannato a morte; partecip\u00f2 anche come generale alla disastrosa campagna napoleonica di Russia. In suo onore fu eretto nel 1911 un busto bronzeo in Piazza Margherita.\nIntanto, cominciavano a circolare in alcuni ambienti le idee mazziniane ed il pensiero socialista, in cui si collegavano gli ideali di indipendenza nazionale, e le aspirazioni di riscatto sociale e politico delle masse contadine.\nIn questo quadro politico si distinse il patriota biscegliese Francesco Favuzzi, che nel 1857 ader\u00ec all'iniziativa meridionale organizzata da Carlo Pisacane, e con altri patrioti raggiunse via mare Sapri, nel golfo di Salerno, per provocare una rivoluzione popolare.\nQualche anno dopo, nel 1860, il biscegliese Francesco Cal\u00f2 partecip\u00f2 alla spedizione dei Mille arruolandosi con il grado di maggiore nell'esercito garibaldino.\nNel 1860 Bisceglie, insieme ad altre citt\u00e0 vicine, istitu\u00ec una \"Giunta di Insurrezione\" al fine di sostenere i Garibaldini e il 21 ottobre 1860 si tenne un referendum nel locale monastero di Santa Croce: la maggioranza dei votanti si espresse a favore dell'annessione. Il primo deputato al Parlamento Italiano eletto nel collegio di Molfetta fu Ottavio Tupputi.\nDall'Unit\u00e0 d'Italia ai giorni nostri.\nIl periodo pre-unitario si rivel\u00f2 interessante sul piano dell'economia derivante dai traffici marittimi. I mercanti biscegliesi avevano stabilito solide relazioni commerciali con i porti della Dalmazia, dell'Egeo e del mar Nero. Sin dal 1860 si stabil\u00ec a Ker\u010d', in Crimea, una piccola comunit\u00e0 di biscegliesi che vivevano di commerci transfrontalieri.\nNel 1864 l'apertura del tronco ferroviario Foggia-Barletta-Bari diede grande impulso all'economia locale e il 9 novembre del 1872 fu inaugurato il Teatro Garibaldi dopo dieci anni di lavori, e ben presto il teatro divenne il centro della vita mondana biscegliese.\nLa tradizione liberale risorgimentale si tradusse a Bisceglie in una vivace vita politica, dalla quale emerse il sindaco Giulio Frisari, capo della sinistra democratica parlamentare pugliese e della \"Societ\u00e0 Operaia di Mutuo Soccorso\"; non mancarono in questo periodo vivaci scontri verbali e violenti scontri fisici.\nAllo scoppio della prima guerra mondiale numerosi giovani biscegliesi partirono per il fronte e a fine guerra furono 430 i caduti (con numerosi feriti e mutilati). Il 2 agosto 1916 Bisceglie conobbe da vicino la guerra, infatti alcune cannonate navali austriache causarono diversi danni materiali ma nessuna vittima; tuttavia ancora oggi \u00e8 possibile riconoscere sulla facciata di palazzo Albrizio (accanto a palazzo Ammazzalorsa, di fronte al porto) un segno di una cannonata austriaca risalente proprio a quell'evento. Durante la guerra si distinse il generale d'artiglieria, originario di Bisceglie, Beniamino Simone.\nIl 5 ottobre 1924 fu inaugurato in piazza Vittorio Emanuele II un obelisco per commemorare i caduti biscegliesi nel primo conflitto mondiale.\nNel 1920, a seguito delle adesioni alla politica fascista, fu aperta una sezione del fascio nel palazzo Logoluso.\nNell'inverno 1940-1941, durante il conflitto italo-greco, Benito Mussolini fiss\u00f2 la sua residenza a Bisceglie nella Villa Angelica mentre il quartier generale alloggi\u00f2 nella Villa Ciardi.\nNel 1943 i tedeschi precipitosamente si ritirarono da tutto il sud Italia e poco dopo Bisceglie fu occupata dagli anglo-americani. Il travagliato passaggio dal fascismo alla repubblica trov\u00f2 in Vincenzo Calace uno dei maggiori politici antifascisti e sostenitori della democrazia. Al termine della seconda guerra mondiale si contarono circa 300 caduti biscegliesi, molti invalidi e anche alcuni dispersi.\nLe prime elezioni comunali del secondo dopoguerra, che registrarono il maggiore suffragio, alla Democrazia Cristiana, segnarono il successo personale del sindaco Umberto Paternostro, che guid\u00f2 la citt\u00e0 nella ripresa dalla paralisi prodotta dalla guerra. Questo periodo fu caratterizzato da una considerevole e significativa attivit\u00e0 nel settore delle opere pubbliche.\nTra gli anni cinquanta e sessanta Bisceglie conobbe una fervida attivit\u00e0 economica, alimentata dall'agricoltura, dalla pesca, e da un fiorente commercio di prodotti ortofrutticoli in Italia e all'estero. La vita cittadina fu anche caratterizzata da una vivace attivit\u00e0 culturale.\nAttualmente l'economia biscegliese si fonda soprattutto sulla piccola industria manifatturiera (in particolar modo nel settore tessile delle confezioni, dei frantoi oleari e dell'industria per la lavorazione della pietra), sul commercio e sull'agricoltura. Significative risultano le produzioni agricole delle olive per la produzione di olio di oliva, dell'uva da tavola, e della tipica ciliegia biscegliese.\nSimboli.\nLo stemma comunale \u00e8 formato da un albero di quercia sradicato, dorato, disposto su uno scudo di colore rosso. Nel 1532 l'imperatore Carlo V d'Asburgo concedette all'Universit\u00e0 di Bisceglie la facolt\u00e0 di imprimere o dipingere sopra lo stemma la corona cesarea, quale simbolo di fedelt\u00e0 all'impero.\nInoltre, lo scudo \u00e8 circondato, sui lati verticali ed in basso, da due rami uno di quercia e l'altro di alloro, di colore verde, annodati per i loro gambi rivolti verso il basso da un nastro tricolore.\nIn un decreto del 1937, il Comune di Bisceglie fu definitivamente iscritto nel libro araldico degli enti morali. Con lo stesso decreto fu approvato il gonfalone cos\u00ec descritto: drappo di colore bianco bordato d'oro al palo sinistrato di rosso, attraversato da una banda abbassata dello stesso colore, caricato dello stemma civico, con iscrizione centrata \u201cCitt\u00e0 di Bisceglie\u201d.\nMonumenti e luoghi d'interesse.\nBisceglie nasce asserragliata sul mare, intorno ad un antico porto, tuttora attivo. Nella citt\u00e0 \"intra moenia\", fatta di strade strettissime e alte, e di volte che le scavalcano, difesa a filo dal castello federiciano e dalla torre Maestra, sorge e domina dal punto pi\u00f9 alto la cattedrale, sorgono antiche chiese e monasteri, antichi palazzi nobiliari e un antico teatro.\nLa citt\u00e0 \"intra moenia\" costituisce una imponente monumentalit\u00e0 tale da sembrare fatta in un unico pezzo, scavato e bucato.\nAndando \u201coltre\u201d, la citt\u00e0 extra moenia \u00e8 ricca di chiese e conventi, di palazzi, ville e casali.\nCi sono perfino i dolmen e le grotte anticamente abitate. Tutto ci\u00f2 testimonia una storia che si perde nella notte dei tempi.\nArchitetture religiose.\nConcattedrale di San Pietro Apostolo.\nEdificata fra il 1073 e il 1295, la Concattedrale di San Pietro Apostolo \u00e8 una costruzione romanico pugliese.\nL'edificio, orientato secondo l'asse est-ovest, si sviluppa su una pianta longitudinale a tre navate, tre absidi non denunciate all'esterno della parete muraria e un transetto su cripta. L'alzato, invece, si sviluppa su pilastri e matronei con la copertura della nave centrale a tetto.\nSulla facciata, rimaneggiata con l'apertura di tre finestre in stile barocco, \u00e8 addossato un pregevole protiro disposto sopra l'ingresso principale. Nel corso dei secoli alcuni corpi di fabbrica, destinati a cappelle, vennero addossati alla navata esterna meridionale.\nAll'interno, ristrutturato nel Settecento, spiccano gli stalli intagliati del coro in legno di noce proveniente dal Santuario di Santa Maria dei Miracoli di Andria.\nNella cripta sono conservate le sacre reliquie dei tre Santi protettori Mauro, Sergio e Pantaleone. Le reliquie furono rinvenute a Bisceglie nel 1167; secondo la tradizione, Sergio e Pantaleone erano due cavalieri che, giunti in Puglia per arrestare il vescovo Mauro, furono invece da questi convertiti al cristianesimo e successivamente martirizzati dal proconsole romano di Venosa. Ai tre Santi la citt\u00e0 di Bisceglie si affid\u00f2 in occasione della peste del 1736, del colera del 1836 e in altri momenti di pericolo.\nI recenti restauri, hanno restituito un enorme affresco, raffigurante San Cristoforo dipinto intorno all'Ottocento dal pittore Vito Cal\u00f2, sulla parte esterna della omonima cappella.\nChiesa di Sant'Adoeno.\nEdificata nel 1074 all'interno delle mura, dopo la Cattedrale, \u00e8 la chiesa pi\u00f9 antica di Bisceglie. \"\u00c8 una delle chiese italiane di pi\u00f9 diretta filiazione francese\". Le origini, ravvisabili nella denominazione Sant'Adoeno o Sant'Audoeno (Saint Ouen) vescovo di Rouen, sono collegate ai soldati conquistatori Normanni.\nL'abbazia conserva una piccola reliquia del Santo, proveniente dalla Normandia.\nLa facciata, a cuspide, \u00e8 in conci di pietra calcare, caratterizzata da un timpano mozzato che \u00e8 coronato da un'aquila sovrastante una fiera. Essa, \u00e8 bucata in mezzeria da un piccolo rosone a cinque mensole recanti 4 leoni romanici e la statua del Santo.Su di essa sono evidenti i segni dei Maestri comacini.\nLa pianta della chiesa \u00e8 a tre navate.All'interno vi \u00e8 una fonte battesimale in pietra dell'XI secolo con sei figure scolpite ad altorilievo, recentemente restaurata.\nChiesa di San Matteo.\nLa Chiesa di San Matteo venne edificata nel 1090, durante l'episcopato del vescovo Mancusio.\nNel 1099 fu concessa dal vescovo Stefano alle famiglie dei casali di Sagina e Giano, rifugiatesi nella citt\u00e0 di Bisceglie a causa delle incursioni dei Saraceni.\nNel 1608, la chiesa di San Nicol\u00f2, chiusa al culto per le precarie condizioni statiche in cui versava, venne unificata alla collegiata di San Matteo.\nDistrutta da un incendio nei primi del Seicento, fu ricostruita nel 1628 ed il 25 luglio 1692 venne consacrata da Pompeo Sarnelli, vescovo di Bisceglie.\nNella chiesa sono conservate opere pittoriche di Angelo Bizamano, Corrado Giaquinto, Girolamo Palumbo e altri autori di scuola napoletana.\nChiesa di San Nicol\u00f2.\nLa Chiesa di San Nicol\u00f2 di Porta Ensita fu edificata all'interno delle mura normanne, in strada Ospedale, durante l'episcopato del vescovo Mancusio.\nIl tempio, modesto nelle sue dimensioni e sviluppato in un'unica navata, venne concesso dal vescovo Stefano nel 1100 alle genti provenienti dai Casali di San Nicola e Salandro che, assoggettate alle incursioni dei saraceni, trovarono rifugio all'interno della citt\u00e0 murata.\nNel 1609, a seguito delle precarie condizioni statiche, la chiesa venne unificata all'abbazia di San Matteo, pur essendo distinta e considerata \u201ceque principaliter\u201d.\nNel 1891 l'arcivescovo di Trani Giuseppe de Bianchi Dottula ne decret\u00f2 la soppressione. La chiesa fu spogliata di tutti i beni e sconsacrata.\nChiesa di Santa Margherita.\nEdificio di impostazione romanico pugliese, venne fatto costruire fuori dalla cinta muraria nel 1197 dalla famiglia nobile dei Falconi. La chiesa, rimasta immune da rimaneggiamenti posteriori, esprime un'architettura piacevole fatta di armonia e semplicit\u00e0. La costruzione \u00e8 interamente in pietra calcare locale tagliata a corpi disuguali. La pianta, a croce greca, \u00e8 coperta da una cupola centrale su pennacchi e abside semicircolare. La facciata \u00e8 coronata da un frontone triangolare fregiato da archetti rampanti e da una rosa scolpita con la sigla della Santa.La cupola \u00e8 coperta da un tetto a piramide, con conci di pietra disposti a piccoli gradini.Nella parte esterna, sono addossati sul fianco sinistro tre sepolcri dei Falconi: il primo sepolcro, incompleto, con figura giacente di guerriero, \u00e8 dedicato a Basilio e Mauro Falcone; il secondo, dedicato a Riccardo Falcone, opera di Pietro Facitulo barese, ha un ricco baldacchino ornato di rilievi e trafori; il terzo sepolcro, destinato ai fanciulli dei Falconi, opera di Anseramo da Trani, ha un bizzarro baldacchino ad arco trilobo su due colonnine.\nChiesa di San Lorenzo.\nLa chiesa di San Lorenzo, edificata fuori dalle mura urbane nella parte pi\u00f9 alta del Palazzuolo all'imbocco dell'antica strada per Corato, venne concessa nel 1477 dal conte di Bisceglie Francesco Del Balzo ai frati di San Francesco dei minori osservanti.\nNegli anni successivi, sul lato meridionale del tempio, venne edificato il complesso conventuale dei frati minori osservanti, attivo fino al 1817, anno in cui fu soppresso.\nNel 1857, su progetto dell'ingegner Mauro Albrizio, venne costruito sul fianco settentrionale della chiesa di San Lorenzo il Calvario, una teoria di cinque nicchie monumentali impostate secondo un linguaggio architettonico di ispirazione gotica e contenenti alcuni mosaici raffiguranti la passione di Cristo.\nDurante la notte del 2 febbraio 1866 la chiesa fu incendiata per un atto di vendetta.\nChiesa di San Domenico.\nLa chiesa di Santa Maria del Muro, eretta nel XII secolo ai limiti della prima cinta muraria, fu concessa ai padri domenicani dal vescovo Martino nel 1502, che la dedicarono a San Domenico. Successivamente, nel 1525, i domenicani la ampliarono e la ornarono internamente.\nNel 1693 la chiesa venne consacrata da Pompeo Sarnelli, vescovo di Bisceglie.\nLa pianta della chiesa si sviluppa su tre navate orientate secondo l'asse nord \u2013 sud. La navata centrale, coperta da una volta a botte unghiata, \u00e8 conclusa da un'abside semicircolare.\nIl tempio \u00e8 inserito nel complesso dell'ex convento dei padri domenicani, attuale Palazzo San Domenico, sede del Municipio.\nChiesa del Salvatore o del Santissimo.\nIl tempio del Santissimo Salvatore fu edificato nel 1649 sul tratto della muraglia prossima allo specchio d'acqua del porto, in corrispondenza di strada Caldaia, sul luogo dove sorgeva la chiesa di San Nicol\u00f2 al Porto. Quest'ultima, costruita intorno al 1300, venne distrutta in parte nel 1384 quando le milizie di Carlo di Durazzo penetrarono nella citt\u00e0, saccheggiandola, proprio attraverso il muro della chiesa, che, dopo un lungo periodo di abbandono, venne occupata e sostituita al livello superiore dal nuovo tempio del Santissimo Salvatore. Dell'antica chiesa sono ancora visibili alcuni resti di facciata su strada Caldaia.\nLa chiesa del Santissimo, modesta per dimensioni, si sviluppa su un'unica navata orientata sull'asse nord \u2013 sud. La sobria facciata, bucata dall'ingresso sormontato da un timpano poggiato su mensole e da un semplice finestrone, \u00e8 sovrastata da un piccolo campanile a vela. All'interno, l'altare \u00e8 dominato da un dipinto ad olio su tela di scuola napoletana, raffigurante la Trasfigurazione di Ges\u00f9 Cristo.\nLa chiesa custodisce, oltre alla statua lignea di Sant'Antonio che viene festeggiato con una processione marinaresca, una scultura lignea del Seicento raffigurante La Piet\u00e0.\nAltre chiese di Bisceglie.\nIn citt\u00e0 sono presenti molti edifici religiosi, i pi\u00f9 antichi di questi si trovano nel suo nucleo storico, all'interno delle mura difensive. Qui sono state edificate le seguenti chiese:\nAlle chiese interne alla cinta muraria si aggiungono, per interesse storico - architettonico, le seguenti chiese \"extra moenia\":\nArchitetture civili.\n\u201cBisceglie contava non poche opere dei secoli della sua maggiore prosperit\u00e0, che il tempo ha distrutto, ma che pur son ricordate dai cronisti locali\u201d, cos\u00ec il critico d'arte Demetrio Salazaro si congedava con la citt\u00e0 nel suo libro Puglia Medievale. Per questo \u00e8 opportuno annoverare fra le architetture civili della citt\u00e0 alcuni importanti palazzi, significativi dal punto di vista storico \u2013 architettonico, il teatro comunale costruito laddove vi era uno teatri pi\u00f9 grandi del regno di Napoli, ed infine l'antico porto.\nPalazzo San Domenico.\n\u00c8 sede del Municipio gi\u00e0 dal 1809 quando venne confiscato ai frati domenicani.\nNel 1823, alcuni locali del Palazzo, furono adibiti a prigione circondariale.\nL'edificio venne edificato nella prima met\u00e0 del XVI secolo sul tratto della muraglia prossimo al torrione di Schinosa o dell'abisso, e contiguo alla chiesa di Santa Maria del Muro.\nIl palazzo si imponeva e si impone nel paesaggio con la sua mole e con le caratteristiche logge che si elevano su due livelli di epoca successiva al periodo di fondazione.\nPalazzo Tupputi.\nIl Palazzo fu fatto edificare verso la seconda met\u00e0 del XVI secolo con molta probabilit\u00e0 dalla famiglia Frisari, di origini salernitane, che ricopr\u00ec importanti incarichi pubblici a Bisceglie.\nL'edificio \u00e8 da ritenersi una delle opere pi\u00f9 interessanti dell'architettura rinascimentale in loco.\nVerso la met\u00e0 del XVIII secolo il palazzo fu venduto ai marchesi Tupputi, originari del piacentino, per cui assunse l'attuale denominazione.\nDurante il periodo risorgimentale l'edificio denominato Palazzo Nazionale fu sede della carboneria ed ospit\u00f2 il 5 luglio 1820 la Dieta delle Puglie, una storica riunione presieduta da Domenico Antonio Tupputi, durante la quale i carbonari pugliesi concordarono un'azione comune a sostegno della Repubblica Napoletana.\nL'edificio \u00e8 ubicato nel centro storico ad angolo fra via Cardinale Dell'Olio, su cui si apre l'ingresso principale, e via Ottavio Tupputi. Il palazzo, caratterizzato da una facciata in bugne a punta di diamante nel piano superiore, conserva all'interno alcune colonne di granito numidico acquistate nel XVI secolo e provenienti dal duomo di Giovinazzo.\nAltri palazzi di Bisceglie.\nSeguendo un percorso cronologico, fra gli edifici rilevanti di pi\u00f9 antica costruzione vi \u00e8 il palazzo Ammazzalorsa, eretto intorno al 1400 sulla muraglia nella zona prospiciente al porto. L'edificio, restaurato nei primi anni del Novecento, possiede una raccolta privata di dipinti del Grosso (XX secolo), alcune sculture del Dossena (XX secolo), e varie collezioni di porcellane, armi e carrozze.\nVerso la met\u00e0 dell'XI secolo, venne costruito il Palazzo Vescovile, voluto da Pietro il Normanno, conte di Trani e sorge accanto alla Cattedrale di S. Pietro. Dal 1980 il Palazzo Episcopale \u00e8 sede del Museo Diocesano.\nIn largo Sant'Adoeno sorge il palazzo detto di Lucrezia Borgia, costruito nel XV secolo e caratterizzato da una facciata realizzata a bugne.\nNel 1556 venne edificato sulla muraglia (attuale via Frisari) il palazzo Frisari. L'edificio presenta una elegante facciata lavorata a bugne a punta di diamante nel piano superiore.\nNel 1776 fu fatto erigere da Biagio Manes, un capitano spagnolo che si era stabilito a Bisceglie, l'omonimo palazzo Manes. L'edificio, che si sviluppava su tre livelli (piano terra destinato a deposito, piano nobile e secondo piano), venne costruito a cavallo fra la muraglia e via San Domenico.\nRisale verso la met\u00e0 del XVIII secolo la villa Fiori (detta anche palazzo Fiori) fatta costruire dalla famiglia nobile Fiori, originaria di Sorrento. Questo edificio, costruito \"extra moenia\" nell'attuale via Montegrappa, presenta, secondo un linguaggio architettonico barocco, una facciata preceduta da una doppia rampa che raggiunge il piano nobile.\nTeatro comunale Garibaldi.\nL'edificio fu costruito sul suolo occupato dal demolito \"teatro della polveriera\", all'interno dell'antico bastione di Zappino. Le vicende legate alla concessione edilizia ed alla costruzione del teatro furono piuttosto travagliate. Il progetto, affidato all'architetto Giuseppe Albrizio dall'amministrazione comunale nel 1861, venne portato a termine nel 1872.\nNel 1870 vennero completati i lavori di muratura, mentre nei due anni successivi furono realizzati gli arredi interni, la scenografia, le decorazioni sul soffitto e l'impianto per l'illuminazione.\nNell'inverno del 1872 il teatro fu inaugurato con il \"Rigoletto\" di Giuseppe Verdi e dedicato all'eroe dei due mondi, Giuseppe Garibaldi, il quale non potendo partecipare all'evento, invi\u00f2 una lettera scritta di pugno con cui ringraziava il Comune di Bisceglie di un s\u00ec grande onore.\nIl teatro presentava una elegante facciata secondo un linguaggio architettonico neoclassico. Lo spazio interno si sviluppava su tre ordini di palchi ed una platea con 200 posti. La copertura, con struttura in legno, presentava due falde.\nAgli inizi del Novecento venne rinnovata la facciata ed aggiunti due rilievi in stucco raffiguranti figure femminili, mentre negli anni successivi cominciarono a manifestarsi i primi segni di decadenza della struttura che durante la prima guerra mondiale fu adibito a deposito di alimenti ed a cinematografo.\nNel 1954 il teatro fu assoggettato ad una serie di demolizioni interne e destinato a struttura cinematografica.\nNel 1981 il Ministero dei Beni Culturali ha dichiarato l'immobile come bene di interesse storico - artistico.\nIl \"Palazzuolo\".\nIl \"Palazzuolo\" \u00e8 la pi\u00f9 grande piazza di Bisceglie, indicata nella toponomastica come piazza Vittorio Emanuele II.\nIl Palazzuolo si forma come enorme pomerium in corrispondenza della porta principale della Citt\u00e0, Porta Zappino. Gi\u00e0 nel XV secolo questa vasta area che si estendeva oltre il fossato era denominata \"largo de lo Palazulo\". Questo nome derivava dalla presenza del \"palatiolum\" che sorgeva sulla strada detta \"dei palazzi\", l'attuale via Giulio Frisari, e si affacciava sul tratto della muraglia compreso fra la Porta Zappino ed il torrione Schinosa.\nQuesta enorme spianata di terra abbandonata era attraversata dalla strada consolare, e vi arrivavano tutte le strade interne dei Comuni limitrofi.\nCon l'espansione extra moenia Ottocentesca, il nudo e selvaggio terreno antistante alla porta principale della Citt\u00e0, divenne l'orgoglio e la delizia dei biscegliesi.\nArchitetture militari.\nLa citt\u00e0 conserva la torre maestra, punto di riferimento per tutto il territorio ormai da oltre un millennio, il castello ed una buona parte delle mura di cinta aragonesi, \"limes\" del nucleo pi\u00f9 antico della citt\u00e0 rispetto all'espansione urbana avvenuta fuori le mura.\nCastello e torre maestra.\nLa torre nota come \"Maestra\" fu fatta erigere verso il 1060 dal conte Pietro di Trani. Interamente costruita in pietra calcarea locale, rappresenta l'elemento dominante della citt\u00e0 con i suoi 27\u00a0m di altezza.Per dimensioni e caratteristiche di fabbrica pu\u00f2 essere considerata analoga alla torre normanna di Rutigliano.\n\u00c8 da essa che ogni giorno, sin dai primi anni del dopoguerra, alle ore 8.00 ed alle ore 12.00, si diffonde in tutta la citt\u00e0 l'ormai tradizionale segnale sonoro di una potente sirena, usata durante il secondo conflitto mondiale come allarme aereo.\nIl castello, probabile opera del periodo svevo, \u00e8 formato da un recinto quadrilatero sostenuto da quattro torri angolari - quadre e da una quinta torre, pi\u00f9 piccola, inserita all'interno della cortina muraria. L'accesso al fortilizio avveniva per mezzo di un ponte levatoio. All'interno vi erano gli alloggi dei militi, le stalle, la chiesetta di San Giovanni ed un \"palatium\".\nAll'esterno del recinto si stagliava la torre maestra che era collegata ad esso tramite un ponte levatoio.\nVerso la met\u00e0 del Cinquecento, con la nuova cinta muraria della citt\u00e0, il castello fu riconosciuto inefficiente e venne disarmato.\nAttualmente la struttura \u00e8 sottoposta ad un intervento di restauro che ne consente solo la fruizione esterna dei corpi di fabbrica.\nLe mura difensive.\nAgli inizi del XV secolo, il sistema difensivo medioevale di cui la citt\u00e0 era dotata risult\u00f2 essere inadeguato a sostenere la nuova artiglieria da fuoco. Fu cos\u00ec che con l'avvento degli Aragonesi le vecchie mura normanne, alte e sottili, vennero sostituite da una nuova cinta muraria, bassa e terrapienata, che segu\u00ec quasi ovunque il tracciato precedente. \nIl tracciato aragonese prevedeva 4 torrioni pi\u00f9 una torre di cinta del castello: \nLa nuova murazione aveva mantenuto le due porte cittadine: una orientata a nord detta porta di mare (oggi murata ma ancora visibile), una orientata a sud chiamata \"di Zappino\" (ove attualmente sorge il teatro Garibaldi). \nNella seconda met\u00e0 del XVI secolo a seguito delle minacce turche, sempre pi\u00f9 insistenti, e con l'avvento degli Spagnoli, le mura furono rafforzate con 5 baluardi pentagonali e intorno ad esse vennero scavati enormi fossati, e fu creato il cosiddetto \"guasto\", ossia una grande area completamente spianata, in modo che la visuale dei dintorni della citt\u00e0 fosse libera, per facilitare l'avvistamento degli invasori via terra. \nI cinque baluardi erano: \nGran parte delle strutture di fortificazione \u00e8 attualmente fruibile e visibile, soprattutto sul versante del porto e lungo la via che ad esso giunge.\nArchitetture rupestri e insediamenti.\nI Casali.\nNell'agro biscegliese sono stati presenti in passato ben 10 antichi Casali di epoca medievale e longobarda, testimoni della presenza di genti che abitavano stabilmente questi luoghi. Tuttavia nel corso del tempo, tra invasioni e guerre, sono ben pochi i casali rimasti integri, dei restanti o si hanno poche tracce, o l'unico indizio rimasto \u00e8 quello toponomastico. Non tutti i Casali si sono sviluppati alla stessa maniera e nello stesso periodo, infatti, i Casali di Giano, Pacciano, Sagina e Vigiliae, sorgono su siti romani. \nLa causa della nascita di questi piccoli centri rurali, \u00e8 da attribuirsi alla caduta dell'Impero Romano, e all'avvento dei Longobardi e Bizantini. Le genti lasciate alla merc\u00e9 di scorribande dei barbari, iniziarono ad aggregarsi in piccoli centri, con una propria podest\u00e0, con proprie leggi e culti. Tali centri vennero muniti di mura, chiese casaline e torri d'avvistamento, e mediamente vi erano insediati tra i 20 o 30 \"fuochi\" (famiglie). \nIl declino avvenne con l'arrivo dei Normanni, che assicurarono un rifugio pi\u00f9 sicuro presso il Casale Vigiliae, da loro fortificato come \"castrum\", e dal pericolo crescente che arrivava dalle campagne a causa dei nuovi conflitti politici. Cos\u00ec facendo, i Casali si spopolarono a poco a poco, ma non del tutto per un buon periodo di tempo, le genti confluirono nella neo citt\u00e0 di Vigiliae, apportando in essa le identit\u00e0 casaline (religiose specialmente), tutelate dagli stessi Normanni.\nGrotte.\nNel territorio di Bisceglie si trovano lungo il corso delle lame di Santa Croce e lama d'Aglio, antiche vie di comunicazione tra l'entroterra e la costa, importanti insediamenti neolitici e paleolitici che sono stati oggetto di esplorazioni archeologiche in tempi diversi.\nGrotta di Santa Croce.\nLa grotta \u00e8 lunga 100 metri, al suo interno \u00e8 stretta verso l'alto e si allarga progressivamente sino a formare ambienti molto ampi verso il basso.\nNella grotta sono state rinvenute concrezioni, stalattiti, reperti risalenti all'industria litica del periodo musteriano come 2200 punte, raschiatoi e schegge, un femore neandertaliano, e fauna pleistocenica.\nAltri strati hanno riportato alla luce strumenti litici dell'Epigravettiano finale (11000 anni fa) come frammenti ceramici neolitici e frammenti dell'et\u00e0 del bronzo \u2013 ferro.\nLa grotta di Santa Croce fu individuata nel 1937 da Francesco Saverio Majellaro, al quale \u00e8 dedicato il Museo Civico Archeologico di Bisceglie.\nI Dolmen.\nIn prossimit\u00e0 delle lame maggiori, sono localizzate, su terrazzi pianeggianti, alcune importanti strutture dolmeniche.\nDolmen della Chianca.\nIl dolmen della Chianca \u00e8 un monumento megalitico tra i pi\u00f9 importanti d'Europa, per dimensioni, bellezza di linee e stato di conservazione.\nFu scoperto il 6 agosto 1909 dagli archeologi Mosso e Samarelli. La struttura, databile all'et\u00e0 del Bronzo medio, appartiene alla tipologia della tomba a corridoio largo, composta da una cella sepolcrale e da un corridoio di accesso.\nTutto il materiale litico che compone il dolmen \u00e8 in pietra calcare proveniente dal territorio circostante.\nIl corridoio - lungo 7,50\u00a0m - \u00e8 formato da lastroni piatti, infissi verticalmente nel terreno, di altezza notevolmente inferiore rispetto a quelli della cella.\nPertanto, la lunghezza totale \u00e8 poco meno di 10\u00a0m ed ha l'ingresso rivolto ad est.\nDolmen di Albarosa.\nIl dolmen di Albarosa fu eretto a poco meno di 1\u00a0km dal dolmen della Chianca.\nIl tumulo \u00e8 ubicato nell'omonima contrada posta sulla strada provinciale Bisceglie - Ruvo di Puglia, a circa 8\u00a0km dal centro urbano.\nAnche questo dolmen fu scoperto nel 1909 da Francesco Samarelli all'interno di uno specchione a pianta ellittica. Esso \u00e8 costituito da sette lastroni verticali, tutti costituenti le pareti del sepolcro.\nAl momento della scoperta furono rinvenuti alcuni oggetti in ceramica lavorata a mano, resti umani, schegge di selce e alcuni bollitoi di pietra calcarea lavorati a mano.\nDolmen Frisari.\nNel 1909 il dolmen Frisari fu oggetto di una prima esplorazione archeologica da parte del Gervasio. Gi\u00e0 in quel periodo il megalite si present\u00f2 semidistrutto e privo di copertura.\nEsso appartiene alla tipologia di tumulo a pianta ellittica, composto da cella sepolcrale, larga 2\u00a0m e lunga circa 4\u00a0m, preceduta da un dromos.\nIl monumento megalitico databile al periodo dell'Et\u00e0 del bronzo (proto appenninico), si affaccia ai primi declivi della sponda sinistra della caratteristica incisione carsica di \"lama dell'Aglio\", in prossimit\u00e0 del crocevia di confine con i territori di Molfetta e Ruvo di Puglia, non molto distante dal dolmen di Albarosa e dal dolmen della Chianca, e prossimo al casale detto torre di Navarrino.\nAltri dolmen.\nIl \"dolmen di Giano\", cosiddetto perch\u00e9 si trovava nelle immediate vicinanze del \"tempio di Giano\" in contrada Santeramo, si trova in prossimit\u00e0 di una lama. Di questo dolmen, distrutto nel 1975, non resta pi\u00f9 niente, se non minutissimi frammenti di roccia del dromos. Anch'esso pu\u00f2 considerarsi analogo agli altri dolmen presenti nell'agro biscegliese.\nIl \"dolmen di Santa Croce\" ubicato in localit\u00e0 lama Santa Croce, non molto distante dagli altri megaliti biscegliesi, che presenta analogie con i dolmen salentini.\nNel territorio di Corato, non lontano dal confine con Bisceglie, si pu\u00f2 ancora visitare il \"dolmen dei Paladini\".\nSiti di interesse.\nZona Pantano-Ripalta.\nLa localit\u00e0, che occupa un'area pari a 685 ettari lungo la costa fra Bisceglie e Molfetta, \u00e8 definita di interesse naturalistico nel Decreto Ministeriale n. 30 del 1\u00ba agosto 1985, pubblicato sulla Gazzetta Ufficiale della Repubblica Italiana del 06/02/1986.\nIl sito, di elevato valore paesaggistico, rappresenta un elemento morfologico e strutturale di grande importanza per la definizione olistica del paesaggio costiero e carsico pugliese. Il paesaggio vegetale, guardato nel suo insieme, \u00e8 caratterizzato da campi agricoli: dominano l'olivo, il mandorlo, i vigneti con impianto a tendone e gli orti disalberati, segno evidente che la mano dei coltivatori ha contribuito non poco a trasformare il luogo, un tempo completamente ricoperto da vegetazione tipica delle zone umide e della macchia mediterranea.\nOrto botanico comunale Veneziani-Santonio.\nA ridosso della strada ferrata, in prossimit\u00e0 della \"lama fondo noce\", si trova l'orto botanico comunale \"Veneziani - Santonio\", donato al Comune di Bisceglie dalla famiglia che ne era proprietaria.\nIl giardino, gi\u00e0 organizzato sul finire dell'Ottocento, conservava originariamente una raccolta di piante di Ficus (Moraceae), Succulente Cactaceae, Aloe Liliaceae, Agavi Agavaceae, Callistemon Mirtaceae ed altre specie come la \"Chorisia speciosa\", la Jacaranda, specie del genere \"Brachychiton\", Phoenix, ed altre specie rare.\nLungomare di Ponente e Teatro Mediterraneo.\nSul finire degli anni Ottanta, l'incalzante fenomeno dell'erosione marina che riguardava in particolar modo il tratto di costa balneare compreso fra Bisceglie e Trani, indusse l'Amministrazione a dotarsi di un piano di recupero costiero dell'intero litorale di Ponente.\nLe opere realizzate, impostate secondo criteri di architettura del paesaggio, attualmente costituiscono un imponente ed originale sistema di percorsi pedonali e ciclabili, articolati su pi\u00f9 livelli, che si sviluppano per circa 3\u00a0km sull'intero litorale ponentino.\nIl \"waterfront\" dell'intero sistema, caratterizzato da una altimetria variabile fra 2 m s.l.m. e 13 m s.l.m., appare come una enorme muraglia in pietra a secco che, interrotta a tratti da elementi rocciosi preesistenti, trova una scenografica apertura sul mare in corrispondenza del Teatro del Mediterraneo, in localit\u00e0 Trullo Verde.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate erano:\nDialetto biscegliese.\n\"\"Lingua odorosa di terra e di mare,\"\n\"sobria come il nostro pane,\"\n\"violenta come il nostro sole,\" \n\"rude e amara a volte,\" \n\"ma sempre sincera e virilmente ottimista\"(Mario Cosmai, \"dialetto biscegliese\")\nSu di esso vi \u00e8 una leggenda secondo cui san Nicola Pellegrino, arrivato in Puglia dalla Licia per diffondere il Vangelo di citt\u00e0 in citt\u00e0, giunse a Bisceglie. Qui gli abitanti rimasero insoddisfatti e delusi del Santo, che schivo e di poche parole si limitava a concludere i propri discorsi con \"kyrie, kyrie eleison\"\", tanto che lo scacciarono in malo modo. San Nicola, risentito, preg\u00f2 Dio che punisse i biscegliesi storpiando la loro parlata, come infatti avvenne. Per questo motivo i biscegliesi quando parlano tendono a storcere un po' la bocca, e soprannominati quindi come \"v\u00f2cche st\u00f3urte\".\nLa fonetica del dialetto \u00e8 regolata da leggi rigorose e costanti, soprattutto se si tiene conto del processo di trasformazione dalla lingua pi\u00f9 antica, come il latino popolare, alla lingua pi\u00f9 recente, come il dialetto. A mo' di esempio, il passaggio del suono PJ latino nella doppia\u00a0cm\u00b3 dialettale, rappresenta una legge fonetica, come in SAPJO (latino) da cui deriva sacce (dialetto).\nSul piano etimologico, ci sono alcune parole che derivano dal greco, altre dal latino popolare, la maggior parte dei termini deriva dall'italiano che va conquistando sempre maggior spazio. Ma oltre ai grecismi antichi, vi sono anche i germanismi, i bizantinismi, gli spagnolismi, gli arabismi, i francesismi e tracce di lingua pre-indoeuropea.\nNel 1892, Domenico Pastore, dopo aver partecipato e vinto un concorso nazionale organizzato dal Ministero della pubblica istruzione nel 1890, pubblic\u00f2 il dizionario italiano \u2013 biscegliese e biscegliese \u2013 italiano.\nSuccessivamente, nel 1925, l'arcidiacono, studioso di latino e greco, Francesco Cocola diede alle stampe \u201cil vocabolario dialettale biscegliese \u2013 italiano\u201d comprendente 12778 voci.\nQuest'ultima opera rimane un punto di riferimento per il recupero di vocaboli che sono scomparsi o rischiano di scomparire.\nPer completare il panorama degli studi sul dialetto biscegliese risultano importanti i lavori, che seguono un ordine cronologico, svolti da Jolanda De Gregorio, dal linguista russo V. F. Sciscmarev e da Luca De Ceglia con il suo \u201cDizionario dei soprannomi biscegliesi nei secoli XVI \u2013 XVIII\u201d e il \"Dizionario Dialettale Biscegliese\" edito nel 2009.\nA Bisceglie \u00e8 sempre stata ricca la produzione di testi dialettali, di poesie, stornelli satirici, e prose in vernacolo.\nTradizioni e folclore.\nNell'ambito del folclore pugliese, le tradizioni di Bisceglie costituiscono un patrimonio di consuetudini, atteggiamenti, comportamenti, rituali religiosi, canti e racconti, tipici del mondo contadino \u2013 marinaro meridionale.\nL'antica tradizione del teatro a Bisceglie, che vantava gi\u00e0 nel regno di Napoli uno dei pi\u00f9 grandi teatri detto la \u201cpolveriera\u201d, trova testimonianza anche in una maschera da non dimenticare: Don Pancrazio Cucuzziello.\nSuccessivamente, vengono passate in rassegna le feste dell'anno e le due principali feste patronali, veri e propri eventi: la festa dei tre Santi e quella dell'Addolorata.\nLe feste durante l'anno.\nNella tradizione biscegliese, la sera di San Silvestro \u00e8 consueto attendere la mezzanotte in famiglia, giocando a tombola o a carte. Fino ai primi del Novecento, qualche minuto prima della mezzanotte in famiglia era tipico vestire due ragazzi, uno da vecchio con gobba, barba e bastone, e l'altro da adolescente che sventolava una bandierina. All'Epifania, oltre allo scambio di regali, \u00e8 tradizione mangiare fichi secchi e p\u00e8ttue, frittelle imbevute di vin cotto.\nIl carnevale inizia il giorno di Sant'Antonio abate, che corrisponde con il 17 gennaio. Un tempo era annunciato da alcune donne che, con tamburelli e trombe, facevano baldoria fra le vie della citt\u00e0. Durante i giorni di festa, le maschere dopo aver girovagato per le strade, da parenti e amici, si radunavano presso il Palazzuolo. Oggi, questa tradizione \u00e8 lasciata solo ai bambini. Pittoreschi erano i carri in corteo, costruiti ed addobbati dai pazienti e dal personale dell'ospedale psichiatrico \u201cCasa della Divina Provvidenza\u201d, fino all'inizio degli anni novanta. Durante il carnevale si usava mangiare, nel primo e negli ultimi giorni, re p\u00e8ttue. L'ultimo giorno era e rimane di rito mangiare u c\u00f9cue de carnev\u00f2le.\nIl ciclo delle feste pasquali si apre con la domenica delle Palme.\nAll'alba i contadini, tornati dai campi, portano fasci di rami d'olivo in chiesa per farli benedire durante la messa dal sacerdote. Questi ramoscelli, divenuti sacri, sono portati in casa o donati e si conservano per tutto l'anno.\nI riti della Pasqua si svolgono secondo forme di antica tradizione, tipicamente locali. Dal pomeriggio del gioved\u00ec fino al sabato, la chiesa \u00e8 in lutto. In questo periodo non vengono suonate le campane. In passato le campane erano sostituite dalla terr\u00f2zzue (nota, Raganella, strumento di legno con ruota dentata che strisciando su una lamiera provoca un suono stridente).\nIl gioved\u00ec santo, nelle chiese gli altari vengono addobbati con fiori e luci.\nIl gioved\u00ec sera si allestiscono i sepolcri. La gente visita gli altari addobbati, considerati come il Sepolcro di Cristo.\nNelle prime ore del venerd\u00ec santo, la gente raggiunge piazza Vittorio Emanuele II e si riversa in prossimit\u00e0 del Palazzuolo per assistere al tradizionale incontro, una sacra rappresentazione tra l'immagine dell'Addolorata e quella del Cristo che porta la croce. Le due statue, portate a spalla e accompagnate da marce funebri, si incontrano al Calvario.\nNel tardo pomeriggio si svolgono le processioni dei Misteri, statue lignee del Settecento raffiguranti i momenti della passione di Cristo, che partendo da chiese diverse confluiscono tutte in un'unica processione, intorno al Palazzuolo. I cortei sono seguiti dalle Confraternite, i cui membri indossano particolari abiti di origine medioevale, e recano nella mano destra un cero acceso. L'ultimo corteo \u00e8 quello del Cristo morto in la cat\u00e8ne, venerato nella chiesa di San Matteo. La messa di Resurrezione viene celebrata nella tarda serata del sabato.\nLa Pasqua ha un'appendice festiva nel luned\u00ec dell'Angelo che assume la denominazione biscegliese di \"luned\u00ec del Pantano\", perch\u00e9 in passato la gente si recava a trascorrere la pasquetta nella zona del Pantano, un'amena localit\u00e0, oggi riserva naturale, fra Bisceglie e Molfetta.\nLe fiere campestri e rionali che si svolgono subito dopo la Pasqua fino alla Pentecoste sono: la fiera di Zappino e quella successiva di Giano (entrambe si tengono nei rispettivi casali medioevali), seguono le fiere delle chiese di San Lorenzo, Sant'Agostino, di Santa Maria della Misericordia, della Madonna di Passavia e di Sant'Adoeno.\nIl giorno dei defunti il cimitero si popola di gente che si aggira tra le tombe adorne di lumi, ceri e fiori. Anticamente vi era l'usanza di lasciare un cero acceso nel caminetto con la tavola apparecchiata, con i resti della cena. Secondo un'antica credenza popolare, i defunti portano ai bambini dei regali, detti \"l'\u00e8neme de le m\u00f3urte\", che ricevono in una calza appesa al letto. Il cibo tradizionale di questo giorno \u00e8 la \"c\u00f3lve\" (u farne de re c\u00f3utte).\nAlla vigilia della festa dell'Immacolata si prepara la cena tradizionale, consistente in un piatto di rape, baccal\u00e0 fritto e nel gustoso calzone. Fino alla met\u00e0 degli anni ottanta erano preparati ed accesi, per devozione, dei grandi fal\u00f2, detti \"fami\".\nLa festa dei Tre Santi.\nLa festa patronale si svolge in tre giorni verso la seconda domenica di agosto nelle forme che si tramandano ormai da diversi secoli. Questa festa ha le radici nella \"Traslazione dei Santi\" dal casale di Sagina, ubicato nell'agro, all'interno delle mura, nel borgo marinaro. In passato si svolgeva il 30 luglio, giorno in cui attualmente la gente si reca nella concattedrale per visitare le sacre reliquie.\nLa festa ha inizio il sabato mattina. Alle otto, il segnale prolungato della sirena della torre maestra e il suono delle campane di tutte le chiese, uniti agli scoppi di bombe a salve, aprono i festeggiamenti. Sempre il sabato mattina, gira per le vie della citt\u00e0 u tamburre, una bassa banda costituita da alcuni suonatori di piatti, di tamburi, uno di flauto e da uno di grancassa, che suonano alcune marce.\nIl sabato sera la gente si riversa nel Palazzuolo, centro della festa, dove tra l'altro viene organizzato anche un mercato con bancarelle di ogni genere. Il palazzuolo, via Marconi, via cardinale dell'Olio ed altre vie in prossimit\u00e0 del duomo, vengono addobbate con particolari luminarie. Sulla facciata del Teatro Garibaldi, viene eretto un altare ornato di luminarie, drappi e fiori in cui viene inserita una immagine dei Santi Patroni, detta \u201cil quadro\u201d. Al centro del Palazzuolo viene disposta una cassa armonica, intorno a cui la gente ascolta la musica eseguita dalle varie bande che si susseguono.\nLa domenica, alle dieci, la gente si riversa nella concattedrale dove si trovano esposte ai fedeli le statue dei Tre Santi.\nAlle ore venti, dopo lo scoppio dei fuochi pirotecnici, ha inizio la solenne processione dei Tre Santi. Aprono il corteo i devoti, le congreghe delle parrocchie ed il vescovo in pompa magna. Seguono le statue dei Santi, rivestite in oro e argento, portate a spalla dai confratelli dell'antica congregazione dei Santi. Dietro il baldacchino avanzano le autorit\u00e0 e le bande musicali.\nAl rientro della processione, verso la mezzanotte, la gente si assiepa sulla muraglia e lungo tutto il porto per assistere ai fuochi pirotecnici lanciati dal nuovo molo.\nLa festa riprende il luned\u00ec, quando un gruppo di fedeli segu\u00ecto dalle bande musicali accompagnano in cattedrale il \u201cquadro\u201d dei Santi. La chiusura della festa viene celebrata con i fuochi pirotecnici lanciati dal bacino portuale.\nLa festa dell'Addolorata.\nNella concattedrale \u00e8 venerata come compatrona della citt\u00e0 l'Addolorata, la cui festa ha luogo il 15 settembre.\nAnche questi festeggiamenti iniziano il 14, con le stesse modalit\u00e0 con cui si svolge la festa dei tre Santi, e si concludono il 16 sera a tarda ora.\nLe bancarelle, le luminarie ed i fuochi pirotecnici riportano la gente nel clima della festa dei Santi.\nPresso il teatro Garibaldi viene ornato un altare circondato da luminarie, drappi e fiori, in cui viene posta il sabato sera l'immagine della Madonna.\nLa processione, lunga e solenne, accompagna la statua della \"M\u00e8mme du pa\u00e9se\", vestita di nero e col cuore trafitto da sette spade. Segue la statua la congrega dell'Addolorata e la folla dei fedeli. Le donne indossano un abito nero e portano ceri di varia grandezza. Nella tradizione, le donne che hanno ricevuto delle \"grazie\" fanno voto alla Madonna portando i capelli sciolti e i piedi nudi per tutto il periodo festivo.\nCultura.\nIstruzione.\nBiblioteche.\nUn punto di riferimento per molti studiosi era ed \u00e8 rappresentato dalla Biblioteca comunale \"Pompeo Sarnelli\", ubicata nello storico edificio del monastero di Santa Croce, in via Frisari nel cuore della citt\u00e0. Nella biblioteca sono conservati oltre 16000 volumi di ogni genere, fra cui libri rari ed antichi.\nPresso il Seminario vescovile \u00e8 presente la Biblioteca diocesana \"San Tommaso d'Aquino\" ed un archivio con numerosi fondi.\nInfine, presso la Parrocchia di Santa Caterina da Siena, \u00e8 presente la Biblioteca Parrocchiale \"don Michele Cafagna\" che conserva un fondo moderno di circa 10000 libri, con una ricca sezione dedicata alla storia locale.\nScuole.\nNel territorio di Bisceglie sono presenti varie istituzioni scolastiche, tra le quali le seguenti secondarie di secondo grado:\nMusei.\nMuseo Diocesano di Bisceglie.\nIl Museo Diocesano di Bisceglie \u00e8 situato nel Palazzo Vescovile, nel centro storico della citt\u00e0.\nFondato nel 1982 con decreto dell'allora arcivescovo di Trani Giuseppe Carata, raccoglie quadri, argenti, sculture lignee e lapidari oltre a preziosi messali ed evangeli provenienti dalla Cattedrale di Bisceglie e da diverse parrocchie, databili al XVII, XVIII, e XIX secolo.\nMuseo Etnografico \"Francesco Prelorenzo\".\nFondato nel 1987, ha trovato la sua sede all'interno della Torre Normanna, presso il castello.\nPossiede una raccolta etnografica distribuita su tre piani. Al primo piano si trovano attrezzature rare legate ai mestieri scomparsi. Al secondo piano abbiamo la casa d'altri tempi con arredamenti e oggettistica risalente al periodo compreso fra il Settecento e l'Ottocento. Al terzo piano sono presenti le raccolte sulla religiosit\u00e0 popolare con una serie di ex voto per grazie ricevute.\nMuseo Civico Archeologico \"Francesco Saverio Maiellaro\".\nFondato nel 1960, custodisce una raccolta di reperti paleolitici rinvenuti presso la grotta di Santa Croce come selci, strumenti ossei, oltre a ceramiche neolitiche brunite e dipinte risalenti al V millennio a.C. provenienti da siti archeologici di Santa Croce ed Albarosa.\nAlcuni reperti provengono anche dal Dolmen della Chianca.\nIl museo custodisce l'impronta fossile di un cesto-stuoia risalente al VI millennio a.C., una collezione di anfore e colli d'anfora vinarie di et\u00e0 romana recuperate dai fondali nei pressi del Salsello e una preziosa urna cineraria di epoca romana risalente al I sec.d.C. proveniente dalla chiesa di Santa Margherita donata al museo dalla famiglia Dell'Olio.\nIl museo \u00e8 situato presso il Monastero di Santa Croce in via G. Frisari, un antico complesso monastico che ospita anche la Biblioteca comunale \"monsignor Pompeo Sarnelli\", nonch\u00e9 l'archivio storico di Bisceglie.\nMuseo Civico del Mare.\nIl Museo Civico del Mare, inaugurato il 20 luglio 2002, \u00e8 situato presso il complesso di Santa Croce.\n\u00c8 suddiviso in nove sezioni tra le quali vi sono strumenti per la navigazione, archeologia sub-marina, ancore e modellismo navale.\nMedia.\nStampa.\nA Bisceglie sono presenti le sedi di alcune piccole case editrici nonch\u00e9 di alcuni periodici quali:\nRadio.\nL'unica emittente radiofonica presente in citt\u00e0 \u00e8 Radio Centro Bisceglie.\nMusica.\nLa banda musicale di Bisceglie.\nBisceglie, citt\u00e0 che diede i natali al grande chitarrista Mauro Giuliani, al compositore Gaetano Veneziano e al flautista di fama europea Sergio Nigri, mantiene un'antica tradizione musicale che si tramanda anche attraverso la sua banda musicale.\nIl primo gruppo musicale stabile della citt\u00e0 risale al 1832. Dieci anni dopo, nel 1842 la banda, diretta dal Maestro Biagio De Gaudio, era composta da 29 bandisti.\nNegli anni successivi, sotto la direzione del maestro Emmanuele Gotus di Napoli, la banda di Bisceglie ottenne un discreto successo. In questo periodo i 33 bandisti indossavano l'elegante \u201c\"uniforme di panno bleu, con collaretto e paramani color scarlatto, ornati di galloni d'argento e con lira ricamata in argento nella estremit\u00e0 delle falde\"\u201d.\nNel 1863, la direzione del corpo musicale venne affidata al maestro Roberto Curci di Barletta, figlio del rinomato musicista Giuseppe Curci, che ne istitu\u00ec una scuola di musica.\nSuccessivamente, nel 1869, eredit\u00f2 la bacchetta del direttore il maestro Biagio Abbate di Bitonto, padre dei maestri Gennaro ed Ernesto, che condurr\u00e0 il corpo musicale in una ricca stagione di successi.\nNella prima met\u00e0 del Novecento, l'attivit\u00e0 bandistica fu modesta, talvolta discontinua, anche a causa delle ridotte risorse che venivano stanziate dall'amministrazione comunale.\nAl termine del secondo conflitto mondiale, il corpo bandistico riprese lentamente le stagioni concertistiche e nel 1963, sotto la direzione del musicista e compositore Cataldo Gigante di Molfetta (uno dei primi maestri di Riccardo Muti) attravers\u00f2 un intenso periodo di produzione musicale.\nNella storia recente della banda di Bisceglie \u00e8 da annoverarsi il nome del maestro Raffaelle Miglietta di Taranto che dal 1989 al 1994 \u00e8 stato protagonista con la banda da giro di Bisceglie di grandi stagioni concertistiche apprezzate su tutto il territorio nazionale.\nDal 2003 il Concerto Bandistico \" Citt\u00e0 di Bisceglie\" \u00e8 stato affidato ad una nuova associazione musicale denominata \"I Fiati\".\nL'attuale organizzazione \u00e8 condotta da Benedetto Grillo che ha istituito una scuola di musica popolare finalizzata alla ricerca di musicisti locali.\nDopo qualche anno di difficolt\u00e0 e di assestamento la banda ha ripreso il suo splendore sotto la direzione del maestro Dominga Damato esibendosi durante la festa di San Trifone in Adelfia nel novembre 2011 e partecipando a diversi concorsi e rassegne nazionali.\nCinema e televisione.\nSet di riprese.\nIl 28 giugno 2014 sono iniziate a Bisceglie le riprese del nuovo film di Michele Placido intitolato \"La scelta\" con Ambra Angiolini, Raoul Bova, Valeria Solarino e Placido stesso. Il film che vede come comparse molti cittadini biscegliesi \u00e8 stato interamente girato a Bisceglie. Le riprese sono terminate il 4 agosto 2014.\nSempre a giugno 2014 la citt\u00e0 \u00e8 stata il set di riprese per Pietro Mennea - La freccia del Sud, fiction Rai diretta da Ricky Tognazzi dedicata all'atleta barlettano Pietro Mennea.\nManifestazioni legate al cinema.\nDal 26 luglio al 4 agosto 2014 in occasione della fine delle riprese del film \"La scelta\" di Michele Placido ha avuto luogo a Bisceglie la prima edizione del \"Cine Dolmen Fest\", kermesse cinematografica che ha avuto come ospiti Renzo Arbore, Maria Grazia Cucinotta, Bianca Guaccero, Alessandro Preziosi, Claudio Santamaria, Isabella Ferrari, Emilio Solfrizzi, Antonio Stornaiolo, Giovanni Veronesi, Gennaro Nunziante e tanti altri.\nCucina.\nLa cucina tradizionale biscegliese \u00e8 in perfetto equilibrio tra terra e mare.\nI piatti tipici sono: ceci e cavatelli; ceci e pasta; cime con strascinati (simili alle orecchiette) e cardi (piante di carciofi lessate e cucinate in brodo con l'uovo); cime e strascinati \"ass\u00e9se\"; patate, cozze e \"checozze\" al forno; \"sev\u00e9irchie de chec\u00f2zze e chechezz\u00e9idde mbregatorie\"; \"ciammarech\u00e9idde cu premed\u00f2le\"; \"l'arancia rotta all'acqua\"; \"u sfricone\"; \"l'acquasale\", \"la ciald\u00e9dde\"; strascinati e cime di rapa; pane, pomodoro, olio e sale.\nCompletano queste pietanze: il pesce, servito in tutte le salse, tra cui quello servito alla griglia e \"u ciambotte\", ma anche prelibatezze marinare come alici marinate, ricci, piccoli polpi e seppioline crude condite con limone e olio e cozze crude oppure cotte; le braciole e l'arrosto di castrato; \"le gnimbredde\".\nTra la frutta, primeggiano le ciliegie di Bisceglie, l'uva da tavola del genere \"baresana\" (detta anche turchesca o lattuario bianco), l'uva \"regina\" e l'uva \"cardinale\".\nUna tipica ghiottoneria locale \u00e8 \"u calzaune\", una focaccia ripiena di sponsali lessati e baccal\u00e0, olive nere, acciughe, \"diabuicchie\" (peperoncino) e uva passa. Un'altra variet\u00e0 di calzone \u00e8 preparata con pomodori, ricotta forte e cipolla. Rientra nella tradizione mangiare il calzone alla vigilia dell'Immacolata ed alla vigilia di Natale.\nI dolci tipici della cucina locale sono: le cartellate, dolci preparati in occasione delle feste natalizie; i pizzetti fatti con mandorle arrostite, zucchero e cacao; i marzapane; le sapienze, fatte con farina, zucchero e marmellata; le ciambelle, fatte con farina e uova e inzuppate nel \"gil\u00e9ppe\" (glassa), preparate per le feste pasquali; le zeppole, fatte con uova, farina, un po' di burro e fritte in forma di taralli servite in occasione della festa di San Giuseppe; la schiuma di uova; \"la scarcella\"; \"u sesem\u00e9idde\"; \"la c\u00f2lve\", preparata il giorno dei morti con grano bollito condito con abbondante vin cotto, mandorle tritate, pezzi di noce, pezzetti di cioccolato, chicchi di melograno; \"le pestazze e la monaca\"; \"u calzeng\u00e9idde\"; il \"sospiro\". Quest'ultimo \u00e8 il dolce tipico biscegliese pi\u00f9 famoso, tutelato dal consorzio Pasticceri Di Bisceglie, che ne hanno redatto il disciplinare (ingredienti e preparazione), legando ulteriormente la storia di questo dolce alla storia della citt\u00e0 stessa.\nGeografia antropica.\nUrbanistica.\nDall'evoluzione urbana della citt\u00e0 risulta chiaro che gi\u00e0 sul finire del XVIII secolo i due quartieri esterni al nucleo pi\u00f9 antico, delimitato dalle mura aragonesi e cresciuto in simbiosi con la natura, si formarono spontaneamente ai margini delle fortificazioni.\nL'espansione extra moenia settecentesca, che seguiva come dei tentacoli i solchi scavati dalle due \"lame\" ai fianchi della citt\u00e0 murata, venne ricucita ad un tessuto urbano ottocentesco, pi\u00f9 regolare, che si svilupp\u00f2 intorno al grande pomerium denominato \"Palazzuolo\".\nLa realizzazione del tronco ferroviario Foggia \u2013 Bari e la costruzione del fabbricato viaggiatori avvenuta nel 1864, determin\u00f2 un nuovo orientamento nell'espansione urbana di fine Ottocento, limitata ad ovest dalla costruzione del camposanto (1863). \"Gi\u00e0 nel 1874 era stato affidato all'ingegnere barese Giorgio De Vincentiis l'incarico di redigere per Bisceglie un piano regolatore e d'ampliamento\" che trov\u00f2 nella stazione un elemento di orientamento della nuova espansione urbana. L'idea di collegare con un asse viario il fabbricato viaggiatori con piazza del mercato (attuale piazza San Francesco) ed il \"Palazzuolo\", ripresa nel piano di ampliamento del 1909 redatto dall'ing. Gaetano Ventrella, diede luogo nel 1928 alla realizzazione del \"Rettifilo\".\nTuttavia, la costruzione della ferrovia ha rappresentato, almeno fino alla met\u00e0 del secolo scorso, un nuovo limite urbano che ha segnato l'organizzazione del territorio nella direzione est \u2013 ovest.\nSolo con il Piano regolatore generale comunale del 1959 si proponeva un'area destinata alle attivit\u00e0 industriali che scavalcava la ferrovia e si proiettava in direzione sud \u2013 est. Questo piano, pur prevedendo la riorganizzazione della citt\u00e0 attraverso la realizzazione di nuove arterie stradali (via della Repubblica, via della Libert\u00e0, corso Umberto I), non tenne conto dei \u201csegni antichi\u201d del territorio, non salvaguard\u00f2 n\u00e9 la citt\u00e0 intra moenia, n\u00e9 l'edilizia di interesse storico \u2013 architettonico extra moenia, molto diffusa fuori dalle mura. Tutto ci\u00f2 determin\u00f2 una espansione urbana a \"macchia d'olio\" dominata da una grande quantit\u00e0 di edilizia priva di qualit\u00e0.\nNei primi anni settanta, con il nuovo Piano regolatore generale (PRG), redatto dall'architetto Antonio de' Grassi di Pianura e dall'ingegnere Giambattista La Notte, proporzionato rispetto al 2010 con una popolazione di 79.000 abitanti, il territorio \u00e8 stato organizzato principalmente sul reperimento di nuove aree di espansione esterne alle \"maglie\" gi\u00e0 edificate o parzialmente edificate. Per cui, nel nuovo PRG (inteso come strumento urbanistico di indirizzo generale approvato nel 1975), venivano individuate nuove aree di tipo residenziale, veniva riorganizzata la zona turistico \u2013 residenziale di \u201cSalsello e la Testa\u201d ed individuata a sud della citt\u00e0, tra la SS 16 e la ferrovia un'area destinata alla residenza stagionale, e si individuavano nuove aree per gli insediamenti industriali (zona lama di Macina, verso Molfetta) e artigianali (via Ruvo e SS 16 in direzione Molfetta). Il piano, inoltre, prevedeva il recupero del centro storico e teneva conto della proposta avanzata nel 1967 dal Consiglio Comunale per la costruzione di un porto \u2013 canale di tipo turistico all'interno della \"lama Paterno\", sul confine con il territorio di Trani. Progressivamente, negli anni successivi, il PRG \u00e8 stato attuato attraverso la redazione di specifici piani attuativi.\nA partire dai primi anni novanta tutto il litorale di ponente, assoggettato ai fenomeni di erosione marina, \u00e8 stato riprogettato secondo tecniche di progettazione ambientale. Fra gli interventi realizzati \u00e8 da annoverarsi il teatro \"Mediterraneo\", costruito in prossimit\u00e0 del mare in zona \"trullo verde\".\nNel 2009 \u00e8 stato conferito l'incarico ad un gruppo di 16 professionisti per la redazione del nuovo PUG (piano urbanistico generale). Nella corposa relazione generale del 2010, composta da 245 pagine, a cui vengono allegate 29 tavole di analisi e di strategie da adottare, si pone l'attenzione verso l'agro biscegliese proponendo fra i progetti strategici la creazione di un parco agricolo lungo la lama di Santa Croce, del parco Pantano\u00a0\u2013 Ripalta e di un itinerario naturalistico, la creazione di un foro urbano a cavallo della ferrovia, la ricostruzione di un nuovo fronte mare compreso fra \u201cla salata e la seconda spiaggia\u201d, e alcune strategie per il recupero del nucleo antico. Inoltre, con il nuovo PUG si prevede per i prossimi 15 anni un incremento abitativo per 6000 abitanti.\nEconomia.\nAgricoltura e pesca.\nL'economia della citt\u00e0 \u00e8 da sempre legata all'agricoltura. I suoli agricoli utilizzati sono principalmente coltivati a oliveti, vigneti per uva da tavola ed a ciliegeti. La citt\u00e0 vanta un fiorente commercio di esportazione ortofrutticola per l'Italia e per l'estero. La costruzione della ferrovia Adriatica favor\u00ec ed intensific\u00f2, gi\u00e0 sul finire dell'Ottocento, gli scambi con le grandi citt\u00e0 dell'Italia settentrionale e dell'Europa centro-settentrionale.\nDallo scalo merci ferroviario, coperto e scoperto, si spedivano per i mercati di Milano, Torino, Bologna, per l'Austria, la Svizzera, la Francia e la Germania, uva da tavola, mandorle, olive, ciliegie, e di ortaggi come insalate pomodori e cavoli.\nAttualmente la produzione agricola alimenta l'attivit\u00e0 molitoria delle olive per la produzione di olio di oliva, ed il commercio dell'uva da tavola e delle ciliegie.\nL'attivit\u00e0 marinara della citt\u00e0 \u00e8 testimoniata dalla sua flotta peschereccia, che conta oltre 30 imbarcazioni di notevole stazza, che, nonostante la crisi del comparto, rende la pesca un settore significativo nell'economia cittadina.\nLa pesca viene prevalentemente svolta secondo il metodo a strascico. Meno praticate sono le tecniche di pesca volante ed a circuizione.Inoltre, lungo il tratto costiero biscegliese sono presenti alcuni impianti di acquacoltura.\nIndustria manifatturiera.\nLa struttura produttiva \u00e8 caratterizzata dalla prevalenza di micro e piccole imprese che gravitano intorno ai settori dell'agricoltura e della pesca, come i frantoi oleari e piccole industrie conserviere.\nSignificativa \u00e8 la presenza sul territorio di numerose imprese che operano nel settore dell'abbigliamento, in particolar modo nella produzione di biancheria intima e di ricami.\nSono da segnalare alcune industrie dedite alla lavorazione del legno e della pietra locale.\nTurismo.\nSviluppate sono le attivit\u00e0 turistiche: il comune si fregia della Bandiera Blu, riconoscimento conferito dalla FEE alle migliori localit\u00e0 costiere europee e per le spiagge di \"Scalette e Salsello\" nel 2003, 2005, 2006 e 2021.\nInfrastrutture e trasporti.\nFerrovie.\nLa stazione di Bisceglie \u00e8 posta sulla direttrice adriatica Lecce - Bologna gestita da Rete Ferroviaria Italiana. Il piazzale \u00e8 composto da due binari entrambi di corsa.\nPorti.\nIl porto di Bisceglie si sviluppa in un bacino naturale di circa 100.000\u00a0m\u00b2 ed \u00e8 settorializzato nell'attivit\u00e0 peschereccia ed in quella turistico-diportista.\nMobilit\u00e0 urbana.\nIl trasporto pubblico urbano \u00e8 gestito dalle Autolinee Dover di Noci (BA), garantito con tre linee di autobus. I trasporti interurbani sono gestiti dalla STP Bari, mentre i collegamenti giornalieri con la citt\u00e0 di Corato sono serviti dagli autobus della ditta Conca aderente al consorzio regionale Cotrap.\nLa stazione degli autobus \u00e8 ubicata nel centro della citt\u00e0, presso piazza regina Margherita.\nPiste ciclabili.\nLa citt\u00e0 \u00e8 dotata di un sistema perimetrale di piste ciclabili. Il tratto pi\u00f9 consistente si sviluppa sul lungomare di ponente e fa parte del pi\u00f9 ampio progetto della costruenda ciclovia Adriatica che collegher\u00e0 tutte le localit\u00e0 costiere dell'Adriatico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nIl calcio \u00e8 lo sport che occupa il primo posto sia per atleti che per appassionati e tifosi.\nNel 1908 gli studenti Luigi Ventura, Francesco de Villagomez, Fedele Papagni e i fratelli Pasquale, fondarono la societ\u00e0 sportiva \u201cErcole\u201d che raccolse atleti nelle discipline del calcio, del ciclismo, del nuoto e dell'atletica leggera.\nDopo qualche anno la prima societ\u00e0 sportiva biscegliese cambi\u00f2 denominazione in \"A.S. Velox\" ed ebbe come presidente Mauro Simone, un industriale del legno.\nSulla scia di questa esperienza, nel maggio del 1913, Giuseppe Maenza ed altri atleti costituirono l'Unione Sportiva Biscegliese, dai colori blu con stella bianca, che attravers\u00f2 un periodo di successi, raggiungendo la qualificazione al massimo campionato italiano (I divisione).\nNel 1929, alcuni impiegati della Banca Popolare di Bisceglie, fra cui Gustavo Ventura, a cui verr\u00e0 dedicato il nuovo stadio comunale consegnato alla citt\u00e0 negli anni settanta, fondarono una nuova societ\u00e0 calcistica, denominata \"Diaz\".\nInizialmente le partite di calcio erano giocate sulla spianata del \"palazzuolo\". Il luogo, gi\u00e0 risultato non regolamentare per lo svolgimento di partite di calcio nel campionato del 1921 \u2013 1922, venne ben presto sostituito da un nuovo campo di calcio regolamentare (l'attuale campo vecchio \"Francesco Di Liddo\").\nNel 1950 le societ\u00e0 A.S. Diaz e A. S. Biscegliese diedero vita all', dai colori nero e azzurro con stella bianca, che negli anni si \u00e8 distinta qualificandosi e giocando i campionati di serie C.\nNegli anni settanta venne realizzato un nuovo impianto sportivo comunale destinato a stadio comunale ed attrezzato per ospitare le gare di atletica leggera.\nNell'ultimo decennio si \u00e8 diffuso il Calcio a 5, grazie alla Societ\u00e0 Sportiva Bisceglie Calcio a 5 distintasi anche a livello nazionale, e sciolta nel 2012. La diffusione del Calcio a 5 ha determinato la fondazione in citt\u00e0 di diversi club sportivi.\nBisceglie \u00e8 sede delle seguenti societ\u00e0 calcistiche:\nAltri sport.\nLa tradizione sportiva biscegliese registra oltre un secolo di attivit\u00e0, in diverse discipline sportive, sia di squadra che individuali.\nLa prima attivit\u00e0 di pallacanestro risale al 1978 con l'associazione sportiva G. S. Basket. Nel 1989 venne fondata l'A.S. Basket Bisceglie che ha disputato campionati in C1 e B2.\nFra gli appuntamenti sportivi che la citt\u00e0 ospita sono da annoverare: il giro podistico Citt\u00e0 di Bisceglie, giunto alla cinquantunesima edizione, e l'evento \"Asta Night\" a cui partecipano i campioni nazionali di salto con l'asta.\nQui di seguito sono elencate le societ\u00e0 sportive con sede a Bisceglie:\nSono inoltre presenti: la societ\u00e0 Atletica Riccardi, un club sportivo che opera nelle discipline dell'atletica leggera, la squadra Nazionale di karate, il gruppo sportivo ciclistico cicloamatoriale AVIS e l'associazione giovanile Ludobike Racing Team, la societ\u00e0 Basket Ambrosia Bisceglie che \u00e8 impegnata nella pallacanestro, la sezione biscegliese del Tiro a Segno Nazionale, l'associazione sportiva Hippos impegnata nell'equitazione.\nImpianti sportivi.\nLa citt\u00e0, che ha ospitato nel 1997 alcune gare della XIII edizione dei Giochi del Mediterraneo, \u00e8 dotata di uno stadio comunale intitolato a Gustavo Ventura, con pista per atletica leggera e campo da calcio. \u00c8 dotata di altri due campi di calcio (campo vecchio \"Francesco Di Liddo\", campo di calcio \u201cDon Uva\u201d con annessi impianti sportivi), di un palazzetto dello sport comunale denominato PalaDolmen, di piscine coperte e scoperte, di impianti sportivi regolamentari con campi da tennis, pallavolo e calcetto, di un impianto privato per il tiro a segno, di un ciclodromo e di un impianto privato per il bowling."}
{"id": "2645292", "revid": "104458", "url": "https://it.wikipedia.org/wiki?curid=2645292", "title": "Bj\u00f6rn Kircheisen", "text": "Biografia.\nStagioni 2000-2003.\nBj\u00f6rn Kircheisen esordisce nel Circo bianco il 26 agosto 2000 disputando una gara di Grand Prix a Klingenthal, in Germania. Ottiene il suo primo risultato di rilievo sempre nella medesima localit\u00e0 il 21 gennaio 2001 vincendo una gara individuale valida per la Coppa del Mondo B. Nella stessa stagione si aggiudica l'oro nella gara a squadre K85/staffetta 4x5 km ai Mondiali juniores di Karpacz 2001, in Polonia, e in febbraio a Liberec, in Repubblica Ceca, conquista i suoi primi punti in Coppa del Mondo.\nNel 2002 vince altri due ori ai Mondiali juniores di Schonach, in Germania, (nell'individuale K90/10\u00a0km e nella partenza in linea a squadre K90/staffetta 4x5 km), un argento ai XIX Giochi olimpici invernali di (nella gara a squadre K90/staffetta 4X5 km), mentre in dicembre sale per la prima volta sul gradino pi\u00f9 alto del podio in Coppa a Trondheim, in Norvegia, in una gara sprint.\nIl 2003 \u00e8 ancora ricco di soddisfazioni per l'atleta tedesco: vince tre ori ai Mondiali juniores di Sollefte\u00e5, in Svezia (individuale K107/10\u00a0km, sprint K107/5 e gara a squadre K107/staffetta 4x5 km), e il primo argento iridato ai Mondiali della Val di Fiemme, in Italia, nella gara a squadre K95/staffetta 4x5 km. Giunge anche 3\u00b0 nella classifica generale di Coppa del Mondo.\nStagioni 2004-2009.\nDopo un anno interlocutorio, nel 2005 ai Mondiali di Oberstdorf, in Germania, aggiunge al palmar\u00e8s altri due argenti, nell'individuale HS100/15\u00a0km e nella gara a squadre HS137/staffetta 4x5 km. L'anno seguente \u00e8 presente ai XX Giochi olimpici invernali di , piazzandosi sulla piazza d'onore insieme ai compagni di nazionale nella gara a squadre K95/staffetta 4x5 km.\nAi Mondiali di Sapporo 2007 incrementa il medagliere personale con un altro argento (nella gara a squadre HS134/staffetta 4x5 km) e un bronzo (nell'individuale HS100/15\u00a0km). Altre due medaglie d'argento giungono in occasione dei Mondiali di Liberec 2009, in Repubblica Ceca, nelle specialit\u00e0 individuale HS 134/10\u00a0km e a squadre HS134/staffetta 4x5 km.\nStagioni 2010-2018.\nAi XXI Giochi olimpici invernali di vince la medaglia di bronzo nella gara a squadre, mentre si classifica 22\u00ba nel trampolino normale e 20\u00ba nel trampolino lungo.\nL'anno successivo, ai Mondiali di Oslo 2011, vince nuovamente due argenti nelle competizioni a squadre (dal trampolino normale HS 106/staffetta 4x5 km e dal trampolino lungo HS 134/staffetta 4x5 km).\nNel 2013, ai Mondiali della Val di Fiemme, vince un'altra medaglia, il bronzo nel trampolino normale, e ai XXII Giochi olimpici invernali di si piazza 4\u00ba nel trampolino lungo e 2\u00ba nella gara a squadre. Nel 2015 partecipa ai Mondiali di Falun, giungendo 23\u00ba nella gara individuale dal trampolino lungo; due anni dopo, ai Mondiali di Lahti 2017, ha vinto la medaglia d'oro nella gara a squadre, quella di bronzo nel trampolino normale ed \u00e8 stato 16\u00ba nel trampolino lungo. Al termine della stagione 2017-18 ha annunciato il ritiro dalle competizioni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2645294", "revid": "531590", "url": "https://it.wikipedia.org/wiki?curid=2645294", "title": "FarmVille", "text": "FarmVille \u00e8 stato un browser game, disponibile su Facebook e sviluppato dalla software-house californiana Zynga in Flash. Ha raggiunto i 13.400.000 utilizzatori giornalieri e un totale di 82,7 milioni di utenti attivi al mese e 29,321 milioni di fan diventando la pi\u00f9 diffusa applicazione Facebook. \"FarmVille\" nacque come copia del gioco \"Farm Town\" gi\u00e0 popolare su Facebook.\nIl 4 febbraio 2010 Microsoft ha lanciato \"Farmville\" nel suo sito MSN Games.\nEra un gioco che simulava la vita di un agricoltore, permettendo ai giocatori di piantare, far crescere e raccogliere piante e alberi virtuali nonch\u00e9 di allevare animali. Ha avuto cos\u00ec successo che nell'estate 2012 \u00e8 stato lanciato il seguito del gioco: \"FarmVille 2\".\nFarmVille ha chiuso definitivamente il 1 gennaio 2021 poich\u00e9 Adobe ha terminato la distribuzione e l'aggiornamento di Flash Player per tutti i browser web, e anche Facebook ha interrotto completamente il supporto dei giochi Flash dopo il 31 dicembre 2020.\nModalit\u00e0 di gioco.\nInizialmente tutte le componenti del gioco (alberi, animali ed edifici) potevano essere acquistate con le monete guadagnate nel gioco. Nel luglio del 2009 Zynga ha aggiunto nuove componenti (es. decorazioni), che possono essere acquistate esclusivamente con una valuta chiamata \"Farm Cash\", che pu\u00f2 essere guadagnata salendo di livello o acquistata con soldi reali (carta di credito o servizi di partner commerciali di Zynga). I livelli presenti nel gioco sono 999.\nQuando invece si riceve un regalo dal men\u00f9 in basso in cui vi \u00e8 raffigurato un pacchetto, si apre la finestra contenente i regali ricevuti e inseribili nella propria fattoria.\nI regali sono gratuiti, pertanto fare regali comporta un solo guadagno al ricevente, che possieder\u00e0 un oggetto senza averlo acquistato. Lo scambio dei regali \u00e8 perci\u00f2 un mutuo accordo tra i giocatori per arrivare al possesso di pi\u00f9 oggetti senza pagarli, o di oggetti addirittura non acquistabili.\nVicini.\n\"Farmville\" sfrutta gli aspetti di social networking di Facebook. I giocatori possono invitare i loro amici a diventare vicini, riuscendo cos\u00ec a guadagnare denaro e punti esperienza (visitando e aiutando gli amici nelle rispettive fattorie).\nAnimali.\nGli animali possono essere acquistati, regalati dai vicini o adottati. Ciascun animale \u00e8 caratterizzato dal \"costo\" relativo all'eventuale acquisto, dal tipo di prodotti, dal tempo di produzione, dal guadagno realizzabile e dal livello necessario per poter acquistare o regalare tale animale.\nColture.\nCiascuna coltura \u00e8 caratterizzata dal costo di impianto, dall'esperienza che genera per il giocatore, dal tempo di maturazione, dal guadagno realizzabile e da tre livelli di \"mastery\". Dal 22 ottobre 2009 possono essere coltivati anche i fiori.\nAlberi.\nGli alberi da frutta possono essere acquistati o regalati dai vicini, o entrambe le opzioni per alcuni di loro. Ciascun albero \u00e8 caratterizzato dal \"costo\" di impianto, dal tempo di \"maturazione\", dal \"guadagno\" realizzabile e dal livello necessario per poter acquistare o regalare tale albero.\nCoccarde.\nLe coccarde (\"ribbons\") sono dei nastri che vengono assegnati al raggiungimento di vari obiettivi. Per ogni obiettivo vengono assegnate quattro coccarde di diverso colore: giallo, bianco, rosso e blu. Per ogni coccarda ottenuta si riceve una ricompensa in denaro, in punti esperienza o con regali. Quando si ottiene una coccarda viene data la possibilit\u00e0 di pubblicare la notizia nella propria homepage di Facebook, dando la possibilit\u00e0 agli amici/vicini pi\u00f9 veloci di ottenere un bonus.\nControversie.\nAll'inizio di ottobre 2009, ci fu una controversia relativamente alla mancanza della bandiera dell'India come possibile decorazione in \"FarmVille\", mentre risultavano disponibili le bandiere di numerose altre nazioni. La notizia fu inizialmente resa pubblica dal quotidiano \"The Times of India\" e successivamente fu ripreso da altre fonti di informazione. Alcuni commentatori considerarono questa assenza come un \"insulto\" al paese, e furono lanciate campagne e sottoscrizioni per aumentare l'attenzione sull'argomento. Dal 9 ottobre oltre 20.000 utenti sottoscrissero una petizione per chiedere a Zynga di aggiungere la bandiera indiana. Ci\u00f2 gener\u00f2 richieste analoghe da altri utenti di nazioni la cui bandiera non era presente nell'applicazione. Il 13 ottobre furono inserite nel gioco le bandiere dell'India, delle Filippine e del Portogallo mentre risultano ancora mancanti le bandiere di numerosi paesi (tra cui Israele, Polonia e Colombia).\nGeneralmente \"FarmVille\" d\u00e0 ai suoi utenti denaro virtuale per sottoscrivere numerose offerte pubblicizzate: ad esempio d\u00e0 del denaro virtuale per registrarsi a Netflix. In alcuni casi \"FarmVille\" \u00e8 stata accusata di operare truffe scam con offerte ingannevoli, come finti sondaggi o test di intelligenza che portavano alla sottoscrizione di servizi a pagamento non desiderati. In un video pubblicato il 9 novembre 2009, Mark Brags (il fondatore di Zynga) illustrando le business practices della societ\u00e0 ha dichiarato: \u00abI did every horrible thing in the book to, just to get revenues right away. I mean we gave our users poker chips if they downloaded this zwinky toolbar which was like, I dont know, I downloaded it once and couldn't get rid of it\u00bb.\nMichael Arrington di TechCrunch ha accusato Facebook di permettere a Zynga di continuare con questa condotta perch\u00e9 buona parte del denaro cos\u00ec generato viene reinvestito da Zynga come pubblicit\u00e0 sulla piattaforma Facebook. A causa di questa cattiva pubblicit\u00e0 Zynga ha rimosso tutte le offerte di denaro virtuale dall'8 novembre 2009, e al momento \u00e8 possibile aumentare il denaro virtuale solo tramite pagamenti diretti. Per queste pratiche commerciali Zynga sta rischiando una potenziale class action legale."}
{"id": "2645295", "revid": "1728", "url": "https://it.wikipedia.org/wiki?curid=2645295", "title": "Jan Troznowski", "text": ""}
{"id": "2645297", "revid": "74801", "url": "https://it.wikipedia.org/wiki?curid=2645297", "title": "Hagfors", "text": "Hagfors \u00e8 una citt\u00e0 della Svezia capoluogo dell'omonimo comune, conta abitanti e si trova nella contea di V\u00e4rmland.\nStoria.\nLa citt\u00e0 nacque nel 1873 quando sul sito furono costruiti due altiforni per la lavorazione dei metalli.\nHagfors fu una delle ultime localit\u00e0 ad ottenere il titolo di citt\u00e0 (\"stad\") in Svezia, fu staccata da \"Norra R\u00e5da\" nel 1950. Lo stemma cittadino scelto fu un tributo a quei primi forni che favorirono la nascita e lo sviluppo della citt\u00e0.\nOgni anno nel mese di febbraio la citt\u00e0 ospita il rally nazionale di Svezia, che costituisce uno dei motori economici della regione.\nInfrastrutture e trasporti.\nL'aeroporto di Hagfors, situato nei pressi della citt\u00e0, ospita voli della compagnia aerea Nextjet verso l'Aeroporto di Stoccolma-Arlanda e Torsby."}
{"id": "2645304", "revid": "729019", "url": "https://it.wikipedia.org/wiki?curid=2645304", "title": "Aeroporto Internazionale di Honolulu", "text": "L'Aeroporto Internazionale Daniel K. Inouye (IATA: HNL, ICAO: PHNL, FAA LID: HNL) \u00e8 il principale aeroporto di Honolulu, nelle Hawaii. \u00c8 situato a circa 5 km a nord-ovest del \"downtown\" di Honolulu. Con i suoi passeggeri, nel 2018 \u00e8 il ventinovesimo aeroporto pi\u00f9 trafficato degli Stati Uniti.\nA partire dal 30 maggio 2017 \u00e8 ufficialmente intitolato a Daniel K. Inouye, politico hawaiano di origine giapponese che ha rappresentato le Hawaii al Senato degli Stati Uniti dal 1963 fino alla sua morte avvenuta nel 2012.\n\u00c8 l'hub principale della compagnia aerea Hawaiian Airlines e della compagnia di voli cargo Aloha Air Cargo.\nStoria.\nL'aeroporto venne inaugurato nel marzo del 1927 con il nome di John Rodgers Airport, denominazione che prendeva origine dall'omonimo ufficiale di marina. Fu il primo aeroporto vero e proprio delle Hawaii: in precedenza, infatti, gli aerei atterravano su piccole piste di atterraggio, campi o idroscali.\nA seguito dell'attacco di Pearl Harbor, avvenuto il 7 dicembre 1941 a pochi chilometri di distanza da l\u00ec, la struttura venne designata come base aerea navale. La marina militare statunitense costru\u00ec una torre di controllo e un terminal, e alcuni voli commerciali furono ammessi nelle sole ore diurne. L'aeroporto venne restituito al territorio delle Hawaii nel 1946: all'epoca, con i suoi 4.019 acri (16,26 km\u00b2), era uno degli aeroporti pi\u00f9 grandi degli Stati Uniti, con quattro piste asfaltate e tre piste per idrovolanti.\nNel 1947 venne ribattezzato Honolulu Airport, nome a cui fu aggiunto il termine \"International\" nel 1951. Essendo posizionato in pieno oceano Pacifico, fu tappa per molti voli transpacifici. Nel 1950 era il terzo aeroporto pi\u00f9 trafficato degli Stati Uniti in termini di operazioni di aeromobili, mentre la sua pista da 13.097 piedi (3.992 metri) nel 1953 venne dichiarata la pi\u00f9 lunga al mondo.\nL'edificio del terminal originale fu sostituito dal Terminal John Rodgers, che apr\u00ec il 14 ottobre 1962. Dal 1970 al 1978, l'architetto Vladimir Ossipoff fu impegnato in un progetto di modernizzazione che rimodell\u00f2 il terminal.\nIl 24 marzo 2006, il governatore delle Hawaii Linda Lingle present\u00f2 un programma di ammodernamento di 2,3 miliardi di dollari per i vari aeroporti dello stato delle Hawaii. Di questo denaro, 1,7 miliardi di dollari furono stanziati per l'aeroporto internazionale di Honolulu.\nTerminal.\nL'aeroporto dispone di tre terminal: Terminal 1, Terminal 2 e Terminal 3. Essi sono collegati fra loro dal Wiki Wiki Shuttle, un servizio gratuito di bus navetta.\nL'attuale Terminal 1, precedentemente noto come \"\"Interisland Terminal\", apr\u00ec nel 1993 e rimpiazz\u00f2 un precedente terminal costruito nel 1961. Nel 1995 furono aggiunti cinque ulteriori gate agli otto originariamente presenti, portando dunque il totale dei gate a 13. Esso ospita i voli della compagnia aerea Hawaiian Airlines da e per le altre isole hawaiane, per la terraferma statunitense e per l'estero (ad eccezione del Giappone).\nL'attuale Terminal 2, precedentemente noto come \"Overseas Terminal\", apr\u00ec il 22 agosto 1962. \u00c8 composto da 29 gate. Ospita i voli delle compagnie AirAsia X, Air Canada, Air China, Air New Zealand, Alaska Airlines, All Nippon Airways, American Airlines, Asiana Airlines, China Airlines, China Eastern Airlines, Delta Air Lines, Fiji Airways, Hawaiian Airlines (Japan flights), Japan Airlines, Jetstar Airways, Jin Air, Korean Air, Philippine Airlines, Qantas, Southwest Airlines, Sun Country Airlines, United Airlines, and WestJet.\nL'attuale Terminal 3, precedentemente noto come \"Commuter Terminal\"\" (terminal d'oltremare), apr\u00ec il 29 maggio 2018. \u00c8 il pi\u00f9 piccolo fra i tre terminal dell'aeroporto, \u00e8 una struttura di un solo piano e opera solo con i voli interni della compagnia Mokulele Airlines."}
{"id": "2645306", "revid": "297059", "url": "https://it.wikipedia.org/wiki?curid=2645306", "title": "Honolulu International Airport", "text": ""}
{"id": "2645307", "revid": "1522738", "url": "https://it.wikipedia.org/wiki?curid=2645307", "title": "Picus viridis", "text": "Il picchio verde (\"Picus viridis\", Linneo 1758) \u00e8 un uccello della famiglia dei Picidae.\nSistematica.\nIl Picchio verde ha quattro sottospecie:\nAspetti morfologici.\nDistribuzione e habitat.\n\u00c8 possibile osservare il picchio verde in Eurasia; esso nidifica in tutta l'Italia, escluse le isole pi\u00f9 grandi, in habitat montani comunque costituiti.\nCibo ed Alimentazione.\nL\u2019alimento principale della dieta deI picchio verde sono le formiche dei generi Lasius e Formica; occasionalmente si pu\u00f2 nutrire di altri tipi di insetti, di piccoli rettili o di larve. A differenza di altre specie di picchio (ad es. il Dendrocopos major), il Picchio Verde pu\u00f2 perforare solo legno non eccessivamente duro, prediligendo quindi la ricerca di insetti a terra come modalita' principale per il procacciamento del suo cibo\nRiproduzione.\nNidifica in buchi scavati negli alberi da marzo ad inizio estate: depone da cinque a sette uova, di colore bianco brillante, che vengono covate da entrambi i genitori per circa due settimane.\nMiti, leggende e simbolismi.\nSecondo Ovidio il picchio verde era originariamente un uomo affascinante di nome Pico, re dell'Ausonia e fondatore di Albalonga, che aveva sposato la ninfa Canens, figlia di Giano e della ninfa Venilia. Durante una battuta di caccia, vestito con un mantello di porpora fermato sulla sommit\u00e0 da una borchia dorata, lo vide Circe, figlia di Elio e di Perseide, che scendeva dal monte a lei intitolato (il monte Circeo) e se ne invagh\u00ec. Isolatolo dai compagni di caccia grazie al ricorso alle sue arti magiche, Circe gli apparve e gli dichiar\u00f2 il suo amore, ma Pico la rifiut\u00f2 dichiarandosi fedele alla moglie Canens. Infuriata, la maga lo trasform\u00f2 in un uccello, appunto il picchio, che mantenne i colori del mantello (la testa del Picchio verde \u00e8 rossa) e della borchia (il collo dell'uccello \u00e8 giallo).\nPico era stato anche un augure e quindi era considerato uccello molto importante per gli auspici. Per gli Umbri era considerato uccello beneaugurante. Plutarco sostiene che il picchio era uccello sacro a Marte.\nIl picchio verde era il totem del popolo piceno e in quanto tale \u00e8 raffigurato nello stemma della regione Marche.\nSecondo una leggenda appartenente alla cultura cristiana, allorch\u00e9 Dio, durante la Creazione del mondo, volle creare fonti, fiumi e ruscelli, chiese aiuto a tutti gli uccelli dal becco robusto e l'unico che non rispose all'appello fu il picchio, per cui Iddio lo pun\u00ec dicendogli che non avrebbe pi\u00f9 potuto bere una goccia d'acqua che avesse toccato terra. Per questo, quando \u00e8 assetato, il picchio si rivolgerebbe a Dio con un grido ripetuto, chiedendogli di far cadere acqua su foglie e rami degli alberi e Dio, misericordioso, gli manderebbe la pioggia. Da questa leggenda nacque la credenza che il picchio che grida ripetutamente annuncia pioggia.\nIn alcune tradizioni cristiane, la determinazione con cui il picchio verde caccia ostinatamente larve e vermi penetrando con il becco nella corteccia degli alberi ne ha fatto il simbolo del Cristo, che stana senza tregua il Demonio dalle anime.\nIl picchio \u00e8 anche rappresentato in araldica.\nBibliografia.\nper Miti, leggende e simbolismi:"}
{"id": "2645311", "revid": "729019", "url": "https://it.wikipedia.org/wiki?curid=2645311", "title": "Aeroporto Internazionale di El Paso", "text": "L'Aeroporto Internazionale di El Paso \u00e8 un aeroporto situato a 6\u00a0km dal centro di El Paso in Texas, negli Stati Uniti d'America."}
{"id": "2645312", "revid": "297059", "url": "https://it.wikipedia.org/wiki?curid=2645312", "title": "El Paso International Airport", "text": ""}
{"id": "2645321", "revid": "27784321", "url": "https://it.wikipedia.org/wiki?curid=2645321", "title": "Antonino Imerti", "text": ""}
{"id": "2645326", "revid": "729019", "url": "https://it.wikipedia.org/wiki?curid=2645326", "title": "Aeroporto Internazionale di El Alto", "text": "L'Aeroporto Internazionale di El Alto \u00e8 un aeroporto situato in Bolivia nei pressi della citt\u00e0 di El Alto, dipartimento di La Paz. \u00c8 l'aeroporto pi\u00f9 vicino alla citt\u00e0 di La Paz, che si trova a circa 14 km. Trovandosi a oltre 4000 metri d'altezza, \u00e8 l'aeroporto internazionale pi\u00f9 alto del mondo."}
{"id": "2645329", "revid": "1305772", "url": "https://it.wikipedia.org/wiki?curid=2645329", "title": "World War One", "text": "World War One \u00e8 un videogioco di strategia a turni sviluppato da Luca Cammisa per AGEOD nel 2008.\nModalit\u00e0 di gioco.\nIl gioco \u00e8 ambientato nel periodo 1914-1918 e consente di ripercorrere 10 scenari e 4 campagne ambientate nel periodo della prima guerra mondiale e consente di interpretare i leader politici e militari delle principali nazioni coinvolte.\nAccoglienza.\nGames Radar ha valutato \"World War One\" con un 7/10, mettendo in evidenza la vastit\u00e0 e la precisione della mappa europea e la profondit\u00e0 delle opzioni economiche, politiche e diplomatiche. Dure critiche invece sono arrivate al tutorial testuale, giudicato gravemente inadeguato e per la lentezza dell'intelligenza artificiale."}
{"id": "2645331", "revid": "830939", "url": "https://it.wikipedia.org/wiki?curid=2645331", "title": "Jean-Baptiste Vivien de Ch\u00e2teaubrun", "text": "Della sua opera rimane \"Les Troyennes\" (1734). Altre due opere da lui scritte, \"Antigone\" e \"Ajax\", per la rifinitura delle quali lavoro impieg\u00f2 40 anni, furono distrutte da una cameriera. Il 22 marzo 1755 fu eletto all'Acad\u00e9mie fran\u00e7aise, nella quale occup\u00f2 il seggio numero 2"}
{"id": "2645332", "revid": "181699", "url": "https://it.wikipedia.org/wiki?curid=2645332", "title": "Sant'Angelo Papale", "text": ""}
{"id": "2645333", "revid": "297059", "url": "https://it.wikipedia.org/wiki?curid=2645333", "title": "El Alto International Airport", "text": ""}
{"id": "2645336", "revid": "426017", "url": "https://it.wikipedia.org/wiki?curid=2645336", "title": "Vittoria Francesca di Savoia", "text": "Essa fu un'antenata del re Vittorio Emanuele II d'Italia e quindi di tutta l'attuale famiglia reale italiana; il suo sangue scorre anche nelle vene dell'attuale pretendente al trono francese, Giovanni d'Orl\u00e9ans.\nBiografia.\nMaria Vittoria Francesca fu la prima figlia di Vittorio Amedeo II, duca di Savoia, e della sua amante preferita, Jeanne Baptiste d'Albert, figlia di Louis Charles d'Albert, duca di Luynes, e di Anne di Rohan. Essa nacque a Torino il 9 febbraio 1690, ma la relazione dei suoi genitori era iniziata l'anno precedente quando sua madre cattur\u00f2 le attenzioni del Duca di Savoia; inizialmente essa non desiderava diventare l'amante di Vittorio Amedeo II, ma venne incoraggiata in ci\u00f2 dal marito, dalla suocera e persino dalla Duchessa consorte di Savoia, Anna Maria di Borbone-Orl\u00e9ans.\nI suoi genitori si innamorarono velocemente ed ebbe cos\u00ec inizio il \"regno\" della madre Jeanne Baptiste alla corte sabauda; il marito della madre fu per\u00f2 ben presto inorridito dalla condotta della moglie, ma cerc\u00f2 ugualmente di ricavare il maggior numero possibile di favori dal Duca. La popolarit\u00e0 di Jeanne Baptiste presso la gente la rese per\u00f2 impopolare nella corte dei Savoia e rischi\u00f2 anche di morire avvelenata; in questa occasione fu la duchessa Anna Maria ad aiutarla a riprendersi e a guarire. Vittorio Amedeo II svilupp\u00f2 col tempo un'ossessione per l'amante, tanto che, per un certo periodo, la segreg\u00f2, togliendola alla vista dei cortigiani; Jeanne Baptiste decise quindi di fuggire dalla Savoia nel 1700 e cerc\u00f2 rifugio in Francia, all'epoca governata da Luigi XIV.\nMaria Vittoria aveva un unico fratello germano, Vittorio Francesco, che mor\u00ec nel 1762 all'et\u00e0 di sessantotto anni senza aver lasciato discendenti. Quando sua madre fugg\u00ec dalla corte nel 1700, Maria Vittoria ed il fratello vennero lasciati in Savoia dove vennero allevati dal padre, dimostratosi sempre molto amorevole nei loro confronti. Fu proprio Vittorio Amedeo II che organizz\u00f2 il matrimonio della figlia con il principe Vittorio Amedeo di Savoia-Carignano, figlio ed erede del Principe di Carignano. I Savoia-Carignano erano un ramo cadetto di Casa Savoia ed erano i personaggi pi\u00f9 importanti del Ducato di Savoia dopo la famiglia ducale stessa.\nMaria Vittoria Francesca venne infine legittimata dal padre, cos\u00ec come il fratello, e fu creata Marchesa di Susa.\nIl fidanzamento con Vittorio Amedeo di Savoia-Carignano venne concluso a met\u00e0 del 1714 ed il 7 novembre dello stesso anno venne celebrato il matrimonio presso il castello di Moncalieri. Il padre di Maria Vittoria Francesca concesse al genero un appannaggio annuale di 400\u00a0000 livre per favorire l'unione; inizialmente il Re aveva instaurato buoni rapporti con il Principe di Carignano, ma nel 1717 i debiti di quest'ultimo aumentarono notevolmente e ci\u00f2 gli fece perdere i favori del sovrano.\nIl marito di Maria Vittoria Francesca dovette quindi fuggire in Francia nel luglio 1718, durante il periodo della Reggenza; Vittorio Amedeo viaggi\u00f2 sotto il nome di Conte di Bosco e di l\u00ec a poco venne seguito dalla moglie. Il Principe di Carignano intendeva fondare un teatro d'opera italiana che utilizzasse le sue scenografie: fu questo solo uno dei numerosi grandi progetti per i quali divenne famoso a Parigi. Egli aveva ingaggiato le migliori voci italiane, ma i suoi disegni fallirono nel giro di due mesi: Parigi, all'epoca, non era ancora pronta per un progetto cos\u00ec ambizioso.\nLa coppia si stabil\u00ec a Parigi presso la corte del giovane re Luigi XV, che viveva al palazzo delle Tuileries; Vittorio Amedeo venne nominato \"Intendant des M\u00e9nus Plaisirs\" \u2013 una sorta di maestro delle cerimonie \u2013 dal reggente Filippo II di Borbone-Orl\u00e9ans. Vittorio Amedeo e Maria Vittoria Francesca presero residenza all'\"H\u00f4tel de Soissons\", che reclamarono come parte dell'eredit\u00e0 dei Soissons, confiscato quando la Savoia divenne nemica della Francia di Luigi XIV ai tempi della guerra di successione spagnola. Durante la Reggenza Maria Vittoria Francesca ed il marito condussero uno stile di vita disdicevole e arrivarono a fare dell'\"H\u00f4tel de Soissons\" in uno dei pi\u00f9 pericolosi luoghi della capitale francese per i giocatori d'azzardo. Maria Vittoria strinse una solida relazione con il Cardinale Fleury; fu inoltre un'amica intima di Luigi-Enrico di Borbone, duca di Borbone, primo ministro di Luigi XV dopo la morte di Filippo II d'Orl\u00e9ans.\nQuesti legami con i grandi ufficiali della corte furono di fondamentale importanza per la sua famiglia, dal momento che il principe Vittorio Amedeo continuava ad accumulare debiti in Francia, che si sommavano a quelli che gi\u00e0 aveva contratto in Savoia (egli mor\u00ec nel 1741 ormai in bancarotta).\nDi temperamento drammatico, Maria Vittoria si prest\u00f2 allegramente a intrigare con il Duca di Borbone e riferiva poi tutti gli avvenimenti al padre; essa invi\u00f2 in Savoia anche notizie riguardanti i tentativi della regina Maria Leszczy\u0144ska di influenzare politicamente il consorte, che implicavano le macchinazioni del Duca di Borbone per disfarsi del Cardinale Fleury: mosse queste che terminarono con una sconfitta per \"Monsieur de Bourbon\".\nMaria Vittoria, in questi scontri, si schier\u00f2 dalla parte di Fleury; il Duca di Borbone le chiese, attraverso un intermediario, di intercedere presso il Cardinale al fine di ricucire le relazioni con lui, promettendole in cambio di ripagare tutti i debiti che il marito aveva contratto in Francia e in Italia oltre ad un reddito di 500\u00a0000 livre per lei stessa, ma essa rifiut\u00f2 sdegnata.\nBench\u00e9 la Regina cerc\u00f2 il suo consiglio per arrivare a riconciliarsi con il Re, che si era notevolmente risentito per i suoi tentativi di interferire tra lui e Fleury, Maria Vittoria non divenne mai una vera amica della Leszczy\u0144ska; nel 1726, la Principessa di Carignano e il Cardinale Fleury si trovarono a speculare su chi avrebbe preso il posto di regina consorte nel caso in cui quella attuale fosse morta di parto.\nMaria Vittoria Francesca vide il figlio Luigi Vittorio sposare Cristina Enrichetta d'Assia-Rotenburg nel 1740.\nIl marito Vittorio Amedeo mor\u00ec all'\"H\u00f4tel de Soissons\" il 4 aprile 1741; Maria Vittoria Francesca trascorse tranquillamente la sua vedovanza e riusc\u00ec a combinare il matrimonio tra la figlia Anna Teresa e il gi\u00e0 vedovo Carlo di Rohan, principe di Soubise. Anna Teresa ebbe una figlia, Victoire Armande Jos\u00e8phe de Rohan-Soubise, che serv\u00ec come governante della figlia di Luigi XVI di Francia, Maria Teresa Carlotta.\nNel 1763 Leopold Mozart scrisse in una lettera che:\nMaria Vittoria Francesca di Savoia mor\u00ec a Parigi l'8 luglio 1766 all'et\u00e0 di settantasei anni; essa fu la nonna paterna della Principessa di Lamballe, amica della regina Maria Antonietta d'Asburgo-Lorena.\nDiscendenza.\nMaria Vittoria Francesca e Vittorio Amedeo I di Savoia-Carignano ebbero cinque figli:"}
{"id": "2645337", "revid": "287204", "url": "https://it.wikipedia.org/wiki?curid=2645337", "title": "Jean-Baptiste Vivien de Chateaubrun", "text": ""}
{"id": "2645339", "revid": "44876", "url": "https://it.wikipedia.org/wiki?curid=2645339", "title": "Giovanni Zanollo", "text": "Carriera.\nAllenatore.\nAllen\u00f2 il Latina nella stagione 1968-1969, in Serie D."}
{"id": "2645342", "revid": "158286", "url": "https://it.wikipedia.org/wiki?curid=2645342", "title": "Jean-Baptiste Vivien De Ch\u00e2teaubrun", "text": ""}
{"id": "2645343", "revid": "121453395", "url": "https://it.wikipedia.org/wiki?curid=2645343", "title": "Anharra", "text": "Anharra (o I canti di Anharra) \u00e8 un ciclo narrativo di romanzi fantasy scritti dal 2006 da Giulio Leoni con lo pseudonimo di J.P. Rylan. La serie prende il nome da una citt\u00e0 immaginaria, Anharra, eretta in un'epoca imprecisata a ridosso dell'ultima glaciazione, prima che lo spostamento dell'asse terrestre determinasse spaventosi cambiamenti geologici e climatici.\nStoria editoriale.\nIl ciclo \u00e8 composto da tre romanzi:\nTrama.\nAnharra, eretta trenta secoli prima dei fatti narrati nel ciclo, fu fondata dal re Vemerin: un re saggio e giusto ma animato da uno spasmodico desiderio di conoscere i segreti della vita e della morte. Trascinato nella follia dal contatto con la potenza infernale delle Tenebre, egli per rendere difficile se non impossibile la venuta dei vivi nella citt\u00e0, dissemin\u00f2 la strada di pericoli. La citt\u00e0 fu eretta oltre il Deserto del Vuoto, sulle pendici di un vulcano in attivit\u00e0, da cui essa attinge ancora l'energia per i suoi congegni meccanici: gi\u00e0 da lontano il suo bagliore rossastro \u00e8 ben visibile, perch\u00e9 l'edificio \u00e8 circondato da tre cerchi concentrici di mura di rame, senza via di entrata, almeno in apparenza. In realt\u00e0 essa \u00e8 cinta da 77 porte, di cui solo 7 si possono aprire, mentre le restanti 70 sono dei simulacri atti a disorientare gli stranieri: ogni giorno le mura girano, secondo i moti delle stelle, cos\u00ec le porte sono ogni volta diverse. Ad ogni porta, secondo quanto scritto nelle Tavole di Menthor, veniva attribuito il nome di una stella: Hastur, Ypsalla, Fulgex, Merkha. Stelle maligne la cui esistenza era stata rivelata a Vemerin dalle Tenebre. Le piastre di metallo che componevano le mura erano fissate con enormi chiodi, com impresse sulle teste le forme di teschi ghignanti, mentre enormi torrioni serravano da presso le porte; la grande antichit\u00e0 della citt\u00e0 era rivelata dalle cascate di ossido che colano lungo le sue parti di rame.\nAll'esterno era sorvegliata dai Draghi del Fuoco, macchine spinte da primitivi congegni a vapore, mentre l'interno delle mura era disseminato di specchi, illusioni ottiche e mostri infernali.\nPersonaggi.\nVemerin.\nVemerin era il sovrano di Anharra, maestosa citt\u00e0 di rame che dominava il suo regno, eretta su di un vulcano in attivit\u00e0. Si dice che egli fosse un uomo bellissimo ed inoltre era noto per la sua saggezza: dopo aver sviscerato tutto lo scibile umano del suo tempo, chiam\u00f2 a s\u00e9 tutti i sapienti delle Quattro Terre affinch\u00e9 lo aiutassero a scoprire l'ultimo segreto, ovvero cosa vi fosse dopo la morte; questi studiosi formarono il Collegio degli Arcani. Uno dei membri del Collegio, dotto nello studio dei cristalli, insegn\u00f2 a Vemerin i segreti dell'ottica: un giorno il re fece precipitare un cristallo di berillio purissimo, e quando vi guard\u00f2 attraverso, vide le Tenebre. Allora Vemerin ordin\u00f2 ai chirurghi di corte di cavargli un occhio e sostituirlo con la pietra, per poter avere una maggiore visione delle potenze oscure: ma esse avvelenarono la mente del re, dicendogli che ciclicamente, nelle ere, si sarebbero susseguiti determinati avvenimenti, allorch\u00e9 fosse riapparsa in cielo la stella Nester. Il re trascrisse quello che le Tenebre dettavano, componendo 29 Canti sui corpi delle donne del suo harem; il trentesimo ed ultimo Canto, invece, era tatuato sul corpo di sua figlia Athramala. Sprofondato nella follia, Vemerin eresse la citt\u00e0 di Anharra e devast\u00f2 il suo stesso regno, volendo pareggiare il numero dei morti con quello dei vivi. Questo perch\u00e9 il suo esercit\u00f2, la Legione, era formato da coppie di guerrieri, di cui uno vivo e l'altro fantasma: l'unica arma per annientare la Legione era la padronanza nel Settimo Grado della Spada, il pi\u00f9 alto livello nello studio della scherma, anche noto come Combattimento con le Ombre. Non contento, il re folle cre\u00f2 l'Orda, un manipolo di esseri mostruosi con i quali voleva emulare la creazione ed equiparasi agli dei; gli esperimenti venivano condotti nella Torre delle Imperfezioni, fondendo spesso uomini e animali, e ogni piano della Torre ospitava uno stadio di sviluppo delle orrende creature, partendo dai feti fino ad arrivare agli ibridi alati.\nQuando questi mostri cominciarono a riprodursi allo scopo di cancellare la razza umana, i membri del Collegio degli Arcani capirono che erano stati complici di un piano abominevole, e segretamente architettarono un complotto contro il re. I Saggi del Collegio strinsero un'alleanza con la trib\u00f9 di Zennar, eroico popolo che si sarebbe sacrificato per il bene di tutti. Schieratosi vicino al Lago Salato, con l'inganno, gli Zennar si fecero sterminare dalla Legione, mentre ad Anharra, svuotata dalle truppe, il Collegio cattur\u00f2 Vemerin e lo chiuse nella tomba. Tuttavia, mentre veniva trascinato via, Vemerin inton\u00f2 il Canto del Ritorno, che gli avrebbe garantito la rinascita una volta che la stella Nester fosse riapparsa in cielo."}
{"id": "2645344", "revid": "287204", "url": "https://it.wikipedia.org/wiki?curid=2645344", "title": "Jean-Baptiste Vivien De Chateaubrun", "text": ""}
{"id": "2645345", "revid": "1543377", "url": "https://it.wikipedia.org/wiki?curid=2645345", "title": "Goodyera repens", "text": "Goodyera repens \u00e8 una piccola pianta erbacea perenne dai delicati fiori bianchi, appartenente alla famiglia delle Orchidacee.\nEtimologia.\nIl nome generico (\"Goodyera\") \u00e8 stato creato dal botanico scozzese Robert Brown (1773 \u2013 1858) in onore di un altro botanico: John Goodyer (1592-1664), un naturalista inglese considerato un precursore della botanica moderna.\nIl termine specifico (\"repens\") significa \u201cstrisciante\u201d e fa riferimento al tipo di portamento della pianta.\nIn lingua tedesca questa pianta si chiama \"Moosorchis\" oppure \"Netzblatt\" oppure \"Kriechstendel\"; in francese si chiama \"Goody\u00e8re rampante\"; in lingua inglese si chiama \"Creeping Lady's-tresses\".\nDescrizione.\n\u00c8 una pianta erbacea perenne alta normalmente da 5 a 30\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni (ha cio\u00e8 un proprio rizoma).\nRadici.\nLe radici sono secondarie da rizoma (vengono emesse dai nodi del rizoma).\nInfiorescenza.\nL'infiorescenza \u00e8 sciolta di tipo spiciforme. La disposizione dei fiori (da 7 a 36) \u00e8 pi\u00f9 o meno spiralata e unilaterale. Tutta l'infiorescenza \u00e8 pubescente-glandulosa. Alla base del ovario (sotto il perigonio) sono presenti delle brattee erbacee a forma lanceolata; queste sono pi\u00f9 lunghe dell'ovario. L'infiorescenza \u00e8 inoltre un po' incurvata all'apice. Lunghezza dell'infiorescenza: 5 \u2013 15\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno atrofizzato), 1 verticillo dello stilo). Dimensione dei fiori: 3\u00a0\u2013 7\u00a0mm.\nFrutti.\nIl frutto \u00e8 una capsula pi\u00f9 o meno ovoidale con alcune coste. \u00c8 deiscente lungo tre di queste coste. Al suo interno sono contenuti numerosi minutissimi semi (sono probabilmente i semi pi\u00f9 piccoli della famiglia delle Orchidee). Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine del genere Rhizoctonia). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio..\nBiologia.\nLa riproduzione di questa pianta avviene in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nQueste orchidee sono assegnate alla trib\u00f9 delle \"Cranichideae\" caratterizzate da antere persistenti dotate di polline granulare. \nIl numero cromosomico di \"G. repens\" \u00e8: 2n = 30.\nVariabilit\u00e0.\nI fiori delle variet\u00e0 americane hanno colori pi\u00f9 vicini al verde (verdognolo) oppure al bianco crema e il colore delle foglie \u00e8 pi\u00f9 scuro (verde-blu-oliva). In quest'area si sono individuate due variet\u00e0 (queste due variet\u00e0 non sono presenti in Europa e vengono considerate sinonimi della specie nominale):\nSinonimi.\nLa specie \"Goodyera repens\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nIn alcune zone questa pianta trova qualche impiego nella medicina popolare: una infusione delle foglie contro il mal di denti o per migliorare l'appetito; le radici a volte vengono usate nel trattamento di problemi vescicali.\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2645356", "revid": "322321", "url": "https://it.wikipedia.org/wiki?curid=2645356", "title": "Canda", "text": "Canda (\"Canda\" in veneto) \u00e8 un comune italiano di 854 abitanti della provincia di Rovigo in Veneto, situato sulle sponde del fiume Tartaro (che da Canda assume il nome di Canalbianco) e che fa parte dell'idrovia fluviale Fissero - Tartaro - Canalbianco, che la collega al mare Adriatico.\nOrigini del nome.\nSembra che il nome derivi da un'antica espressione pre-romana (probabilmente etrusca) \"can-da\" con il significato di \"luogo di sosta\", probabilmente perch\u00e9 era il punto sino al quale si poteva navigare sul fiume Tartaro, prima dell'escavo di trent'anni fa che ha portato a formare la \"Conca di Canda\" (nel punto in cui confluisce nel Tartaro la \"Fossa Maestra\") per consentire la prosecuzione della navigazione sino a Torretta di Legnago (VR); quindi una radice linguistica simile a quella di Samarcanda e Kandahar.\nSecondo un'altra ipotesi (meno probabile), il nome potrebbe derivare da \"caupona\", termine latino per indicare un'osteria o una piccola stazione di sosta, sia con possibile riferimento al limite di navigabilit\u00e0 del fiume Tartaro, sia con possibile riferimento all'ipotesi che qui varcasse il fiume Tartaro il ramo padano della romana Via Claudia Augusta, che congiungeva Ostiglia con Verona, per poi proseguire sino a Trento, importante strada di cui si sono perse le tracce, ma di cui \u00e8 stato ritrovato un breve tratto sotto il letto del corso attuale (dal VI secolo) del fiume Adige presso la frazione di Begosso del comune di Terrazzo (VR), che si troverebbe con un allineamento compatibile secondo il rilievo aerofotogrammetrico della zona del basso veronese (comuni di Terrazzo, Castagnaro e Villabartolomea) che conferma l'orientamento dell'antica strada romana.\nStoria.\nL'esistenza del piccolo borgo \u00e8 documentata sin dall'alto Medioevo e vi si fa riferimento in pi\u00f9 cronache di movimento di eserciti, nonch\u00e9 come terre di bonifica (dopo l'alluvione indotta dai ferraresi) particolarmente fertili nel lungo periodo di dominazione veneziana, quando diverse nobili famiglie veneziane vi eressero ville all'interno di vaste propriet\u00e0 agricole. All'inizio del XVI secolo, vi si form\u00f2 una piccola comunit\u00e0 di fede calvinista, derivata da analoga comunit\u00e0 formatasi a Rovigo (su iniziativa di due illustri torinesi), della quale erano elementi di spicco Domenico Mozzarelli (notaio in Rovigo, che aveva abbracciato le idee calviniste quando era studente a Padova) e Cesare Aldiverti, proprietario di terre a Canda; della piccola comunit\u00e0 di Canda erano elementi di spicco Marco Fichente e Giovanni Panciera, suonatore di lira e cieco. Entrambe le comunit\u00e0 calviniste furono senz'altro stroncate dall'Inquisizione subito dopo il Concilio di Trento.\nStoricamente, Canda ha sempre avuto come centro urbano di riferimento la vicina (11\u00a0km) Lendinara (da sempre suo centro di riferimento)e non le pi\u00f9 vicine (9\u00a0km) Badia Polesine (peraltro collegata a Canda da strada carrozzabile solo nel secondo dopoguerra e (4\u00a0km) Trecenta che si \u00e8 sviluppata come centro solo negli anni ottanta del novecento dopo la realizzazione di un rilevante ospedale che ha riunito diversi piccoli ospedali di zona, tra cui quelli di Badia polesine e di Lendinara.\nSimboli.\nLo stemma del Comune di Canda \u00e8 stato concesso con decreto del presidente della Repubblica del 14 aprile 1992.\nMonumenti e luoghi d'interesse.\nVilla Nani Mocenigo.\nNel 1580 l'architetto Vincenzo Scamozzi (Vicenza 1552 - Venezia 1616) venne incaricato dal nobile Agostino Nani di realizzare la villa, che sorge vicino al corso del fiume Tartaro. La costruzione fu terminata nel 1584. Nel XIX secolo assunse la denominazione di Villa Nani Mocenigo, dal nuovo cognome aggiunto alla casata dei proprietari.\nLa villa risulta ancora circondata dall'originario muro di cinta ed \u00e8 dotata di ampio giardino antistante con cappella gentilizia, rustici, scuderie e serre (tutti fatiscenti in stato di abbandono); oltre l'edificio si estende un notevole parco che custodisce numerose statue in pietra dei Colli Berici, attribuite comunemente al veneziano Alvise Tagliapietra. Dopo decenni di abbandono, conseguenti anche ad un incendio che la devast\u00f2 nel gennaio 1945 quando era adibita ad edificio scolastico in sostituzione di scuole secondarie superiori di Rovigo sfollate per la guerra, la propriet\u00e0 (Banca di San Marino) ha accettato di affidare la manutenzione del parco al Comune di Canda, che in cambio lo utilizza per varie manifestazioni locali, nel mentre la villa, riparata dopo l'incendio del 1945, resta in custodia di una societ\u00e0 privata che fa capo alla famiglia dell'attuale sindaco .\nArchitetture religiose.\nPer la Chiesa cattolica il territorio \u00e8 amministrativamente parte del Vicariato di Lendinara - San Bellino, a sua volta divisione amministrativa della Diocesi di Adria-Rovigo.\nCultura.\nEventi.\nGrazie alle varie associazioni di Canda sono molte le manifestazioni presenti:\n\u00c8 la classica festa tenuta ogni anno il 6 gennaio in occasione dell'Epifania. La Festa, organizzata dalla PRO LOCO, prevede uno spettacolo nel teatro parrocchiale con consegna della calza della Befana per i pi\u00f9 piccoli e la tradizionale \"Brusavecia\" sugli argini del Canalbianco.\nQuesta festa, nata da pochi anni, \u00e8 realizzata da una forte collaborazione di quasi tutte le Associazioni paesane (PRO LOCO, Gruppo Scout, Amici degli Scout, ecc). Il Carnevale, composto da punto di ristoro con crostoli e fave, carri allegorici, sfilata di maschere, balli di gruppo, giochi e divertimenti \u00e8 adatto sia per i pi\u00f9 piccini che per i pi\u00f9 grandi.\nHa durata di 6 giorni attorno alla data del 13 giugno. Gestita interamente dalla PRO LOCO, tutta la piazza di Canda \u00e8 occupata dalle seguenti attrattive: stand gastronomico, palco per il ballo con relative orchestre, giostre, mercato serale e pesca di beneficenza.\nRassegna teatrale, ha luogo per 4 sabati di fila, da luglio ad agosto presso il parco di Villa Nani Mocenigo.\nHa durata di 6 giorni attorno alla data del 29 settembre (patrono San Michele Arcangelo). Gestita interamente dalla PRO LOCO, la Festa del Gnocco offre uno stand gastronomico con deliziosi primi piatti di Gnocchi di patate con vari condimenti (zucchero e cannella, rag\u00f9, formaggi, funghi, zucca e prosciutto, ecc), secondi, contorni, dolci, ecc. Ogni sera \u00e8 inoltre presente il palco per il ballo con relative orchestre.\nHa durata di 3 giorni attorno ai primi di settembre. Questo evento, organizzato dall'Amministrazione Comunale con la PRO LOCO presso il parco della splendida Villa Nani Mocenigo, ha visto personaggi di spicco come Walter Veltroni, Fabio Granata, Marcello De Angelis, Pippo Santonastaso, Marcello Veneziani, Giordano Bruno Guerri, ecc.\nSpettacolo Teatrale tenuto a fine novembre in cui la compagnia teatrale di Canda \"I Ruscoletti\" svela ogni anno un mistero paesano. Fino ad ora sono state realizzate le seguenti opere: \"La contessa Triste\", \"Il Paracarro dell'Amore\" (o \"paracarro Loredan\"), \"La Madonna dei Cuori\" e \"Borgofuro\".\nEconomia.\nL'economia del paese \u00e8 rimasta per secoli essenzialmente agricola ma negli anni novanta del secolo scorso \u00e8 stata realizzata, a fianco della superstrada Verona - Rovigo, in prossimit\u00e0 dello svincolo di uscita, una zona industriale.\n\u00c8 prevista l'apertura dell'autostrada Valdastico Sud che termina proprio a Canda, ivi sfociando sulla superstrada Verona - Rovigo collegando il paese a Vicenza e Padova e in futuro con Trento."}
{"id": "2645359", "revid": "709565", "url": "https://it.wikipedia.org/wiki?curid=2645359", "title": "Pig-Iron", "text": "Peter Porkchops \u00e8 un personaggio dei fumetti che comparve nelle storie pubblicate dalla DC Comics. \u00c8 un simpatico maialino, creato da Otto Feuer e fece la sua prima apparizione in \"Leading Comics\" n. 23 (febbraio/marzo 1947).\nStoria.\nGolden e Silver Age.\nLe avventure di Peter il pi\u00f9 delle volte consistevano nella purezza di cuore, solitamente coinvolgenti il suo vicino di casa A. Wolf (o \"Wolfie\" come lo chiama Peter). Peter divenne uno dei pi\u00f9 famosi animali, ottenendo un suo fumetto nel dicembre 1949. Peter comparve durante gli anni cinquanta, e termin\u00f2 le sue comparse quando \"Leading Comics\" fu cancellato con il 77\u00b0 numero nel 1955; lo stesso fumetto di Peter fu cancellato con \"Peter Porkchops\" n. 62 nel dicembre 1960. Quindi cess\u00f2 di comparire (ad eccezione di rare ristampe) per molti dei decenni successivi.\nBronze Age.\nNel 1982, Peter fu riportato nelle pagine di \"New Teen Titans\" vol. 1 n. 16 (febbraio 1982). La sua incarnazione \u00e8 un operaio in un'acciaieria nella citt\u00e0 di Piggsburg. Mentre lavorava ad una tinozza, un frammento di un meteorite irradiato lo colp\u00ec, gettandoli entrambi nell'acciaio fuso; quando ne riemerse, Peter si ritrov\u00f2 trasformato in un essere super forte fatto di metallo vivente, e presto divenne un supereroe con il nome di Pig-Iron (un chiaro riferimento ad un processo per la lavorazione del metallo).\nCome Pig-Iron, Peter si un\u00ec alla Squadra Zoo in \"Captain Carrot and his Amazing Zoo Crew\", e fu imbarcato in diverse avventure, incluso un confronto con il suo vecchio vicino di casa, che fu trasformato in \"Wuz-Wolf\" (la versione di quel mondo del licantropo; in questo caso, un lupo che si trasforma in un mostruoso umano). La personalit\u00e0 di Peter, era molto pi\u00f9 aggressiva ed abrasiva, simile a quella della Cosa dei Fantastici Quattro, sebbene questo personaggio si ritrova ad essere di aspetto metallicoo invece che di pietra.\nCon la cancellazione di \"Captain Carrot and his Amazing Zoo Crew\", avvenuta con il suo ventesimo numero nel 1983, Peter (cos\u00ec anche come Pig-Iron) ancora una volta cadde in disuso, e non comparve nei fumetti della DC per diversi anni.\nModern Age.\nPeter comparve nella miniserie \"Captain Carrot and the Final Ark\". Durante una battaglia contro il criminale Starro, Pig-Iron cadde nel mondo sommerso di Terra-26. La Squadra Zoo, nel mezzo della partenza dal pianeta, non furono in grado di tornare per lui. Tuttavia, fu visto successivamente in \"Crisi finale\" n. 7, vivo e vegeto e partecipante alla battaglia decisiva.\nPoteri e abilit\u00e0.\nNella sua forma di Pig-Iron, Peter \u00e8 incanalato in una pelle metallica che gli fornisce super forza, resistenza, ed invulnerabilit\u00e0. La sua pi\u00f9 grande debolezza, \u00e8 che \u00e8 costantemente affamato; fortunatamente, pu\u00f2 mangiare quasi di tutto."}
{"id": "2645362", "revid": "599013", "url": "https://it.wikipedia.org/wiki?curid=2645362", "title": "Federico Zanolla", "text": "Carriera.\nAla, crebbe calcisticamente nel Monfalcone, in Serie C. Nel 1942 approd\u00f2 in Serie A, acquistato dalla . Nel 1944 gioca con gli alabardati due gare valide per Campionato Venezia Giulia V Zona, il torneo ,giunto alle finali regionali non fu mai completato per la guerra di liberazione scoppiata in Italia. Nel 1947 pass\u00f2 allo Spezia e l'anno successivo alla Fiorentina. Chiuse la carriera tra le file del .\nIn massima serie collezion\u00f2 complessivamente 73 presenze e 11 reti."}
{"id": "2645363", "revid": "110157", "url": "https://it.wikipedia.org/wiki?curid=2645363", "title": "Alb\u00e1n (Cundinamarca)", "text": "Alb\u00e1n \u00e8 un comune della Colombia facente parte del dipartimento di Cundinamarca.\nIl centro abitato venne fondato da Hermogenes e Sixto Duran nel 1882, mentre l'istituzione del comune \u00e8 del 22 maggio 1903."}
{"id": "2645366", "revid": "599013", "url": "https://it.wikipedia.org/wiki?curid=2645366", "title": "Martin Vaniak", "text": "Ha giocato per diversi club cechi, tra cui il Drnovice, il Sigma Olomouc e lo ."}
{"id": "2645377", "revid": "767487", "url": "https://it.wikipedia.org/wiki?curid=2645377", "title": "Ludwig Amber Vistalite", "text": "La Ludwig Amber Vistalite \u00e8 un particolare tipo di batteria appartenente alla serie delle Vistalite prodotte ed ideate dalla Ludwig a partire dal 1972.\nCostruita come tutta la serie a cui appartiene in plexiglas, \u00e8 dotata di una particolare colorazione arancio/ambra da cui deriva il nome \"Amber\".\nIl mito.\nLa batteria in questione, deve il suo enorme successo non solo alle sue caratteristiche intrinseche, ma soprattutto al suo pi\u00f9 importante Endorser che a partire dal 1973 inizi\u00f2 ad usarla: John Henry Bonham. \nDifatti, non si verificher\u00e0 altro evento pi\u00f9 rappresentativo nella storia delle percussioni, dell'associazione di un batterista al suo strumento, ossia il binomio Bonham-Amber Vistalite, questo nonostante John Bonham, avesse utilizzato nella sua carriera diversi set di batteria.\nLe misure.\nLa Ludwig Amber Vistalite usata da Bonham era composta da :\nPassato e presente.\nLa Ludwig Amber Vistalite resiste nel tempo, tanto da arrivare ad essere riproposta in una serie Vintage \"riveduta e corretta\".\nRilanciata sul mercato a met\u00e0 degli anni zero viene ribattezzata con il nome 'Ludwig Amber Vistalite Zep Set (Set alla Led Zeppelin).\nLa Zep Set presenta rispetto alla sua antenata, delle differenze di tipo meccanico-pratico atte a migliorarne le caratteristiche sia sonore che tecniche:"}
{"id": "2645378", "revid": "1123126", "url": "https://it.wikipedia.org/wiki?curid=2645378", "title": "Ignazio Cassis", "text": "\u00c8 il quinto presidente della Svizzera italiana della storia a ricoprire la carica di presidente della confederazione.\nBiografia.\nNato a Sessa da genitori italiani, il padre Gino originario di Luino e la madre Mariarosa di Bergamo, all\u2019et\u00e0 di 15 anni ottiene anche la cittadinanza svizzera. Dopo gli studi in medicina all'Universit\u00e0 di Zurigo (laurea nel 1987), si specializza in medicina interna e in prevenzione e salute pubblica, ottenendo i relativi titoli di specialista FMH. Dal 1996 al 2008 occupa la funzione di Medico cantonale in Ticino. Nella Federazione dei medici svizzeri \"FMH\" riveste dal 2008 al 2012 la carica di Vicepresidente.\nPer la legislatura 2007-2011, e successivamente per quella 2011-2015, \u00e8 eletto in Consiglio nazionale per il Cantone Ticino nelle fila del Partito Liberale Radicale. In tale veste \u00e8 dapprima membro (dal 2007), poi Vicepresidente (dal 2014) della Commissione della sicurezza sociale e della sanit\u00e0, nonch\u00e9 membro e presidente (2010-2011) della Delegazione AELS/UE e membro della Delegazione UIP.\nNell'ambito professionale medico Ignazio Cassis svolge dal 1987 al 1996 attivit\u00e0 cliniche (chirurgia, medicina interna, malattie trasmissibili) e dal 1997 al 2008 attivit\u00e0 di salute pubblica e gestione dei sistemi sanitari quale Medico cantonale per il Cantone Ticino. Nel contempo \u00e8 membro di commissioni extraparlamentari (p. es. HIV/AIDS, droga) e di organi nazionali su questioni sanitarie (p. es. e-health, medicina altamente specializzata). Dal 2001 \u00e8 incaricato d'insegnamento sulla salute pubblica e sulla gestione dei sistemi sanitari in varie universit\u00e0 svizzere, come quella di Losanna, Berna, Zurigo e Lugano. Egli presiede inoltre varie associazioni nazionali senza scopo di lucro del settore sanitario e sociale, come CURAVIVA Svizzera (Associazione mantello degli istituti sociali e di cura), Curafutura (associazione di quattro assicuratori malattia), Radix (fondazione per la salute) ed EQUAM (fondazione per la valutazione della qualit\u00e0 nella medicina ambulatoriale). In Ticino presiede l'associazione Fourchette Verte Ticino, che promuove un'alimentazione sana ed equilibrata nei luoghi pubblici di ristorazione (mense, ristoranti e snack). Inoltre, Cassis \u00e8 membro del Consiglio di Fondazione FAIRMED che fornisce aiuto umanitario in vari paesi del terzo mondo.\nNel corso della legislatura 2011-2015 si \u00e8 reso protagonista in particolare per due mozioni, entrambe approvate dalle Camere federali. La prima \u00e8 una modifica della \"Legge sull'IVA\", con l'eliminazione della concorrenza sleale che precedentemente esentava parzialmente l'artigianato estero dal pagamento di questa imposta. La seconda \u00e8 invece relativa agli appalti pubblici della Confederazione, che dovranno, in futuro, essere redatti anche in lingua italiana.\nIn luglio 2017 si candida al Consiglio federale e rinuncia alla cittadinanza italiana. Il 20 settembre 2017, Cassis viene eletto membro del Consiglio federale per il PLR in sostituzione del dimissionario Didier Burkhalter e diventa l'ottavo Consigliere federale della storia proveniente dal Cantone Ticino. Al secondo turno di scrutinio batte con 125 voti su 244 il consigliere di Stato ginevrino Pierre Maudet (90 voti) e la consigliera nazionale vodese Isabelle Moret (28 voti).\nIl 22 settembre 2017 il Consiglio federale gli conferisce la responsabilit\u00e0 quale Capo del Dipartimento federale degli Affari esteri, con assunzione dell'incarico a decorrere dal 1\u00ba novembre 2017.\nCandidatura al Consiglio federale (2017).\nContesto e cronologia.\nIl 14 giugno 2017, a seguito dell'annuncio di Didier Burkhalter delle sue inattese dimissioni per il 31 ottobre dello stesso anno, Cassis viene percepito come un probabile successore. Secondo la regola informale della \"formula magica\", la composizione del Consiglio federale non \u00e8 rimessa in discussione e il PLR pu\u00f2 dunque sostituire il dimissionario Burkhalter con un politico dei suoi ranghi. In discussione \u00e8 allora la rappresentativit\u00e0 linguistica del Consiglio federale, formalmente sancita dalla Costituzione (articolo 175, paragrafo 4). Si tratta dell'esigenza che il Governo federale rappresenti le diversit\u00e0 linguistiche e culturali svizzere. Nel 2017 la Svizzera di lingua francese risulta ben rappresentata (3 su 7 consiglieri), mentre la Svizzera italiana non vi siede pi\u00f9 dal 1999, anno in cui si ritira il Consigliere federale Flavio Cotti. Questa lunga assenza dall'esecutivo federale, cos\u00ec come i problemi contingenti del CantoneTicino, confinante con la Lombardia e sottoposto a una pressione sul mercato del lavoro (lavoratori frontalieri), sono visti come forti argomenti per l'elezione di un rappresentante di questo Cantone.\nNei media il nome di Ignazio Cassis appare immediatamente dopo le dimissioni di Burkhalter. In effetti, la leadership nazionale del PLR favorisce una candidatura latina (romanda o italofona), invitando le relative sezioni cantonali a presentare candidature. Dopo un acceso dibattito interno, la sezione PLR del Cantone Ticino designa ufficialmente Cassis il 1 agosto 2017 quale unico candidato. Il 1\u00ba settembre 2017, il gruppo parlamentare del PLR decide di proporre all\u2019Assemblea federale (le due camere parlamentari riunite) tre candidati: Ignazio Cassis, Isabelle Moret (Vaud) e Pierre Maudet (Ginevra).\nPosizioni e argomenti a favore e contro la sua candidatura.\nCassis si \u00e8 messo in evidenza in particolare per la sua lunga esperienza politica (capogruppo del PLR alle Camere), per la sua perfetta padronanza del tedesco e del francese e per la sua conoscenza dei problemi relativi al sistema sanitario e sociale, considerate questioni politiche prioritarie. \nLa sua linea politica di centro-destra lo pone al centro del suo partito PLR, di cui condivide pienamente il programma. La centralit\u00e0 dei valori quali libert\u00e0, responsabilit\u00e0 individuale, progresso e coesione lo porta ad assumere posizioni pi\u00f9 favorevoli alla creazione di ricchezza (apertura dei mercati) che alla sua ridistribuzione (socialit\u00e0). Sul piano sociale persegue una linea di apertura liberale (politica delle droghe, scelte di vita individuali). Questo posizionamento gli causa durante la campagna critiche e sostegni, a dipendenza degli schieramenti politici. Rispetto al primo partito della Svizzera (UDC) condivide le questioni migratorie e di politica economica, dissente invece sui temi d\u2019integrazione istituzionale con l\u2019Unione europea. Con il secondo partito svizzero (PS) condivide le politiche di apertura sociale e di attenzione ecologica, dissente invece sull\u2019espansione ridistributiva e sull\u2019indirizzo collettivista. Con il quarto partito (PPD) i punti comuni sono ben pi\u00f9 numerosi di quelli controversi.\nSingole questioni sono puntualmente strumentalizzate nel dibattito politico: la sua attivit\u00e0 per l\u2019associazione di assicuratori malattia, la sua vicinanza alla federazione dei medici svizzeri o all\u2019associazione degli istituti di cura per anziani sono criticate come legami d\u2019interesse che inficerebbero la sua indipendenza politica, soprattutto quale Presidente della Commissione della sicurezza sociale e sanit\u00e0 pubblica del Consiglio nazionale. Cassis respinge le critiche, argomentando che il parlamento svizzero, diversamente dalla maggioranza degli altri Paesi, non \u00e8 composto da professionisti della politica ma da persone che svolgono l\u2019attivit\u00e0 in modo accessorio (parlamento di milizia) e che la somma dei legami di ogni membro rappresentano la societ\u00e0 e ne concretizzano gli interessi. Altre voci sottolineano che a causa di queste attivit\u00e0, Cassis ha una particolare comprensione dei problemi del sistema sanitario. Cassis ricorda in questo dibattito che comunque, nel caso di elezione al Consiglio federale, porrebbe fine a tutti questi impegni. \nAlcune attivit\u00e0 vengono gi\u00e0 ridotte o sospese durante la campagna per l\u2019elezione: Cassis si ritira per esempio temporaneamente dalla sua posizione di presidente di Curafutura fino all'elezione del 20 settembre[1].\nAnche la questione della rinuncia alla nazionalit\u00e0 italiana al momento della candidatura diventa oggetto di polemica politica. Cassis sostiene la sua decisione, definita una scelta personale per risolvere un ovvio conflitto di lealt\u00e0 e per far chiarezza. Anche il candidato Pierre Maudet, di nazionalit\u00e0 svizzera e francese, presenta una situazione simile, ma si posizione diversamente. Egli si dichiara disposto a rinunciare alla nazionalit\u00e0 francese in caso di elezione se il governo lo riterr\u00e0 necessario."}
{"id": "2645383", "revid": "1543377", "url": "https://it.wikipedia.org/wiki?curid=2645383", "title": "Anapoima", "text": "Anapoima \u00e8 un comune della Colombia facente parte del dipartimento di Cundinamarca.\nIl centro abitato venne fondato da Lesmes de Espinosa Saravia nel 1627."}
{"id": "2645384", "revid": "220256", "url": "https://it.wikipedia.org/wiki?curid=2645384", "title": "Neopragmatismo", "text": ""}
{"id": "2645386", "revid": "1149807", "url": "https://it.wikipedia.org/wiki?curid=2645386", "title": "White Collar", "text": "White Collar \u00e8 una serie televisiva statunitense trasmessa dal 2009 al 2014 sulla rete USA Network.\nCreato da Jeff Eastin, lo show vede protagonisti Matt Bomer e Tim DeKay, e narra le vicende di Neal Caffrey, un giovane genio della truffa che si ritrova a lavorare come consulente per l'agente dell'FBI Peter Burke.\nIn Italia la serie ha debuttato in prima visione satellitare nel 2010 su Fox Crime, per poi essere trasmessa da Fox, mentre in chiaro \u00e8 trasmessa dal 2011 da Italia 1. La messa in onda in lingua italiana della prima stagione \u00e8 avvenuta col titolo White Collar - Fascino criminale, mentre dalla seconda stagione lo show viene trasmesso in italiano col solo titolo originale.\nTrama.\nNew York. Neal Caffrey \u00e8 un giovane e affascinante mago della truffa, geniale e spavaldo. Peter Burke \u00e8 invece un esperto agente dell'FBI che fa parte della \"White Collar Crime Unit\", una divisione dell'agenzia che si occupa di crimini non violenti quali truffe finanziarie, falsificazioni e furti d'arte, perpetrati per la massima parte da persone di stato sociale medio-alto e spesso nell'ambito della loro professione.\nI due sono agli antipodi, ma non potrebbero conoscersi meglio: infatti, dopo anni di indagini e inseguimenti, Burke \u00e8 stato l'unico capace di catturare faticosamente Caffrey e consegnarlo alla giustizia. Pur di non rimanere in prigione, Neal si offre come consulente a Peter per aiutare l'FBI nei suoi casi irrisolti, chiedendo come ricompensa la semilibert\u00e0. Sulle prime l'agente rifiuta, poi per\u00f2 capisce che l'esperienza di Caffrey nel settore potrebbe rivelarsi molto preziosa per risolvere le indagini della sua divisione.\nNeal ottiene cos\u00ec il rilascio sotto la custodia di Burke e, pur tra alti e bassi, la loro collaborazione funziona cos\u00ec bene che Neal diviene un consulente fisso dell'FBI. Il ragazzo trova per\u00f2 difficile adattarsi al suo nuovo ruolo dall'altra parte della barricata, rischiando spesso di ricadere nelle vecchie abitudini; allo stesso modo, pur concedendogli molto credito, Peter non riesce mai a nutrire piena fiducia nell'operato di Caffrey, mostrandosi spesso sospettoso e prevenuto nei suoi confronti. La libert\u00e0 ottenuta \u00e8 indispensabile a Neal per scoprire dove sia finita Kate, la donna di cui \u00e8 innamorato, e che dopo un ultimo colloquio in carcere \u00e8 misteriosamente scomparsa.\nEpisodi.\nDopo il successo della prima stagione da 14 episodi, \"White Collar\" \u00e8 stata rinnovata prima per una seconda stagione, a cui \u00e8 poi seguita la conferma per una terza e una quarta stagione, tutte da 16 episodi; il rinnovo per una quinta stagione, inizialmente prevista anch'essa da 16 episodi, ha visto poi il numero degli episodi scendere a 13, e ha esordito negli Stati Uniti il 17 ottobre 2013. Il 21 marzo 2014 USA Network ha rinnovato la serie per una sesta e ultima stagione di sei episodi.\nRiprese.\nLe riprese esterne e le sole interne al pian terreno, riferite alla casa di June, sono state girate alla Schinasi Mansion, situata al 351 di Riverside Drive, a Manhattan.\nAll'interno dei Silvercup Studios East di New York sono stati invece allestiti i set permanenti della sede dell'FBI nonch\u00e9 delle abitazioni di Peter e Neal; in quest'ultimo set \u00e8 stato inoltre costruito un ciclorama raffigurante lo \"skyline\" newyorkese, per fare da sfondo alla caratteristica terrazza con ringhiera in pietra, questa a sua volta ispirata a quella presente in un reale appartamento situato sul Riverside Drive."}
{"id": "2645391", "revid": "1573940", "url": "https://it.wikipedia.org/wiki?curid=2645391", "title": "Shahrest\u0101n di Natanz", "text": "Lo shahrest\u0101n di Natanz (persiano \u0634\u0647\u0631\u0633\u062a\u0627\u0646 \u0646\u0637\u0646\u0632) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Natanz. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2645396", "revid": "1543377", "url": "https://it.wikipedia.org/wiki?curid=2645396", "title": "Anolaima", "text": "Anolaima \u00e8 un comune della Colombia facente parte del dipartimento di Cundinamarca.\nIl centro abitato venne fondato da Gonzalo Jim\u00e9nez de Quesada nel 1538."}
{"id": "2645397", "revid": "442595", "url": "https://it.wikipedia.org/wiki?curid=2645397", "title": "Wikipedia mobile", "text": ""}
{"id": "2645403", "revid": "729019", "url": "https://it.wikipedia.org/wiki?curid=2645403", "title": "Aeroporto di Bogot\u00e0-El Dorado", "text": "L'Aeroporto di Bogot\u00e0-El Dorado (nome commerciale in spagnolo: \"Aeropuerto Internacional El Dorado\") \u00e8 un aeroporto situato a 15\u00a0km dal centro di Bogot\u00e0, in Colombia.\nStoria.\nFu costruito nel 1955 per sostituire l'allora aeroporto di Bogot\u00e0, l'aeroporto inizi\u00f2 la sua attivit\u00e0 nel 1959.\nNel 1981 Avianca inaugur\u00f2 il Ponte Aereo, struttura utilizzata esclusivamente da Avianca, che mette in collegamento Bogot\u00e0 con i principali centri del Paese.\nDal 1998 l'aeroporto \u00e8 dotato di una seconda pista, che permette un avvicinamento notturno pi\u00f9 semplice.\nTerminal passeggeri.\nL'aeroporto \u00e8 diviso in tre terminal: uno destinato ai voli nazionali, uno a quelli internazionali e un altro esclusivamente ai voli nazionali di Avianca.\nNegli ultimi anni l'aeroporto sta sperimentando un periodo di sviluppo, nel 2011 \u00e8 stato il terzo aeroporto per numero di passeggeri in Sud America, superato dagli aeroporti di Citt\u00e0 del Messico e San Paolo (Brasile); ha registrato 20.427.603 passeggeri.\nTerminal cargo.\nIl terminal cargo \u00e8 il pi\u00f9 importante dell'America Latina, nel 2011 sono passate nell'aeroporto 648.221 tonnellate di merci.\nProgetto di costruzione dei nuovi terminal.\nNel 2008 Opain S.A , proprietaria dell'aeroporto, ha presentato un progetto per rinnovare l'Eldorado: verr\u00e0 costruito un terminal internazionale e uno nazionale, l'opera dovrebbe essere completata nel 2014; terminata la costruzione dei due terminal si proceder\u00e0 a demolire gli antichi edifici.\nCollegamenti con Bogot\u00e0.\nL'aeroporto pu\u00f2 essere raggiunto con diverse linee di bus o con un taxi, la principale arteria stradale per arrivare all'Eldorado \u00e8 la \"Calle 26\", che unisce le strade principali della citt\u00e0 all'aeroporto.\nNel 2012 \u00e8 previsto il completamento di un tratto di TransMilenio che collegher\u00e0 la citt\u00e0 all'aeroporto."}
{"id": "2645405", "revid": "594829", "url": "https://it.wikipedia.org/wiki?curid=2645405", "title": "Patito Feo - La vida es una fiesta", "text": ""}
{"id": "2645412", "revid": "339392", "url": "https://it.wikipedia.org/wiki?curid=2645412", "title": "El Dorado International Airport", "text": ""}
{"id": "2645418", "revid": "125620337", "url": "https://it.wikipedia.org/wiki?curid=2645418", "title": "Tupolev Tu-119", "text": "Il Tupolev Tu-119 \u00e8 il progetto relativo ad un aereo sperimentale in grado di volare utilizzando l'energia prodotta da un reattore nucleare. Elaborato in seguito ai buoni risultati ottenuti con il Tupolev Tu-95LAL, rispetto al quale presentava pochissime modifiche, rimase interamente sulla carta a causa della cancellazione del programma, nel 1966.\nSviluppo.\nLa realizzazione del Tupolev Tu-119 costituiva la seconda fase del programma di sviluppo elaborato dall'OKB Tupolev di un aereo a propulsione nucleare, il cui scopo era sostanzialmente quello di arrivare ad avere un aereo atomico operativo per la fine degli anni settanta o l'inizio degli anni ottanta. In dettaglio, si trattava di un'evoluzione rispetto al banco prova volante Tupolev Tu-95LAL, in quanto il Tu-119 avrebbe dovuto funzionare anche con motori alimentati dal reattore nucleare (al contrario del Tu-95LAL, i cui motori erano alimentati da normale carburante avio, e che serviva semplicemente a studiare le problematiche relative al trasporto del reattore ed alle radiazioni prodotte).\nInfatti, la maggiore differenza rispetto al banco prova era costituita dai motori: questi avrebbero dovuto essere costituiti da due NK-12M (gli stessi di un Tupolev Tu-95 di serie) ed altrettanti NK-14A con scambiatori di calore, alimentati dall'energia prodotta dal reattore nucleare a bordo.\nIl primo volo del nuovo velivolo era previsto per il 1965. Se le prove con i nuovi motori fossero state soddisfacenti, si sarebbe passati alla terza fase, ovvero un aereo con tutti i motori alimentati dal reattore. In pratica, si intendeva montare sul velivolo quattro NK-14.\nTuttavia, il Tu-119 non venne mai realizzato: il programma relativo ad un aereo a propulsione nucleare fu cancellato nel 1966, per restrizioni di budget e per lo sviluppo di nuovi progetti di aeromobili convenzionali.\nTecnica.\nIl Tupolev Tu-119 sarebbe stato estremamente simile al banco prova volante Tu-95LAL. In particolare, l'unica grande differenza sarebbe stata costituita dall'impianto propulsivo. Infatti, questo sarebbe stato costituito da due motori NK-12M \u201cstandard\u201d, e da altrettanti NK-14A, equipaggiati con degli scambiatori di calore. Il funzionamento di questi ultimi differiva leggermente da quello del cosiddetto ciclo diretto. In particolare, la differenza principale era che l'aria, passata attraverso il compressore, non finiva nel reattore, ma direttamente all'interno del sistema dello scambiatore di calore. Contemporaneamente, il calore generato dal reattore, in forma di fluido, andava nel sistema di scambio. La combinazione di queste due forze avrebbe dovuto produrre una spinta sufficiente a far volare l'aereo. I motori \u201catomici\u201d sarebbero stati quelli posti nelle vicinanze della fusoliera, e sarebbero stati collegati al reattore mediante un sistema di connessioni passanti per le ali. Queste connessioni sarebbero state collegate direttamente agli scambiatori di calore attaccati sui motori.\nPer quanto riguarda il reattore, questo sarebbe stato sistemato nella stiva per il trasporto delle bombe: si trattava di una soluzione che era gi\u00e0 stata adottata con successo nel Tu-95LAL.\nNelle previsioni dei progettisti, questo aereo avrebbe potuto svolgere missioni di volo della durata di ben 48 ore: in pratica, la loro durata era limitata esclusivamente dalla resistenza dell'equipaggio alle radiazioni."}
{"id": "2645419", "revid": "287204", "url": "https://it.wikipedia.org/wiki?curid=2645419", "title": "Campionato asiatico maschile di pallacanestro 1993", "text": "Il 17\u00ba Campionato Asiatico Maschile di Pallacanestro FIBA si \u00e8 svolto dal 12 al 21 novembre 1993 a Giacarta in Indonesia. Il torneo \u00e8 stato vinto dalla nazionale cinese.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2645420", "revid": "72396", "url": "https://it.wikipedia.org/wiki?curid=2645420", "title": "Albert Gudmunsson", "text": ""}
{"id": "2645421", "revid": "1573940", "url": "https://it.wikipedia.org/wiki?curid=2645421", "title": "Shahrest\u0101n di Semirom", "text": "Lo shahrest\u0101n di Semirom (farsi \u0634\u0647\u0631\u0633\u062a\u0627\u0646 \u0633\u0645\u06cc\u0631\u0645) \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Semirom. Lo shahrest\u0101n \u00e8 suddivisa in 2 circoscrizioni (\"bakhsh\"):"}
{"id": "2645429", "revid": "1573940", "url": "https://it.wikipedia.org/wiki?curid=2645429", "title": "Nemopilema nomurai", "text": "La medusa di Nomura (Nemopilema nomurai ) \u00e8 una grande medusa della famiglia Rhizostomatidae, unica specie del genere Nemopilema.\nDescrizione.\nLa medusa di Nomura cresce fino a 3 m di diametro i suoi tentacoli possono raggiungere i 30 m; riesce a pesare fino a 220 kg;.\nNel 2009, un peschereccio di 10 tonnellate, il Shinsho Diasan-maru, si \u00e8 capovolto al largo di Chiba nella Baia di Tokyo, mentre i suoi tre uomini d'equipaggio stavano cercando di issare a bordo una rete contenente decine di enormi meduse Nomura, i tre sono stati salvati da un altro peschereccio.\nDistribuzione e habitat.\nLa medusa di Nomura \u00e8 tipica del mar Giallo e del mar Cinese Orientale, dove \u00e8 stata identificata per la prima volta negli anni venti. Recentemente, cio\u00e8 dall'anno 2002, una popolazione di meduse di Nomura si \u00e8 spinta nel mar del Giappone, a causa delle forti piogge che hanno creato forti correnti al delta a estuario dello Yangtze, oppure per il cambiamento climatico che ha reso l'ambiente marino nipponico pi\u00f9 adatto alla riproduzione per questa specie.\nPericolosit\u00e0.\n\"Le informazioni riportate non sono consigli medici e potrebbero non essere accurate. I contenuti hanno solo fine illustrativo e non sostituiscono il parere medico\"\nLa puntura di questo animale genera immediatamente un dolore molto intenso, seguito da arrossamento e gonfiore nella parte interessata che pu\u00f2 essere anche mortale per l'uomo. Dato che ancora non era nota la composizione del suo veleno, recentissimi studi hanno permesso agli scienziati di cercare di analizzare la sua composizione e il suo complesso meccanismo di azione tramite sequenziamento genomico, trascrittomico e proteomico. Non \u00e8 stato possibile capire fino in fondo la sua complessit\u00e0 per la estrema difficolt\u00e0 di separare le tossine da altre proteine presenti, ma si \u00e8 scoperto che si basa su almeno 200 sostanze tossiche di vario genere, tra cui: fosfolipasi, inibitore dei canali del potassio, emolisina, trombina, ecc. e che potrebbero anche agire tra loro in modo sinergico. Ogni tossina potrebbe colpire organi diversi e alcuni esperimenti sui topi e a seguito della successiva autopsia si \u00e8 visto come esse attaccano diversi obiettivi: membrane cellulari, canali di potassio e possono anche influenzare la coagulazione del sangue. Le tossine del sangue come quelle simili alla trombina e le emolisine potrebbero essere sinergicamente coinvolte nella mortalit\u00e0."}
{"id": "2645432", "revid": "24099", "url": "https://it.wikipedia.org/wiki?curid=2645432", "title": "Badia a Settimo", "text": ""}
{"id": "2645433", "revid": "109508741", "url": "https://it.wikipedia.org/wiki?curid=2645433", "title": "Aimar-Charles-Marie de Nicola\u00ef", "text": "Esponente dell'Ancien R\u00e9gime, fu primo presidente della Chambre des comptes e fu eletto all'Acad\u00e9mie fran\u00e7aise nel 1788.\nAll'Acad\u00e9mie occup\u00f2 il seggio numero 2 e nel discorso di insediamento dichiar\u00f2 fedelt\u00e0 a Luigi XIV. Per questo motivo fu condannato a morte come nemico del popolo e giustiziato con la ghigliottina nel 1794.\nSi legge nel Moniteur (registro delle sentenze): \u00ab Nicola\u00ef, convinto di essersi reso nemico del popolo cospirando contro la sua libert\u00e0 e la sua sicurezza, provocando, con la rivolta delle prigioni l'assassinio e la dissoluzione della rappresentanza nazionale, ecc. \u00e8 stato condannato a morte (19 messidoro). \u00bb\nMassone, fu tra i visitatori all'inaugurazione della loggia parigina \"La Candeur\" il 22 ottobre 1775.\nAimard Charles Marie era il padre di Aymard-Fran\u00e7ois de Nicola\u00ef, ciambellano di Napoleone e di Aymard-Charles-Marie-Theodore, pari di Francia e marchese de Nicolay."}
{"id": "2645437", "revid": "287204", "url": "https://it.wikipedia.org/wiki?curid=2645437", "title": "Aimar-Charles-Marie de Nicolai", "text": ""}
{"id": "2645438", "revid": "287204", "url": "https://it.wikipedia.org/wiki?curid=2645438", "title": "Aimar-Charles-Marie De Nicolai", "text": ""}
{"id": "2645439", "revid": "158286", "url": "https://it.wikipedia.org/wiki?curid=2645439", "title": "Aimar-Charles-Marie De Nicola\u00ef", "text": ""}
{"id": "2645441", "revid": "56620", "url": "https://it.wikipedia.org/wiki?curid=2645441", "title": "Grimpow. Il sentiero invisibile", "text": "Grimpow: Il sentiero invisibile \u00e8 un romanzo per ragazzi dello scrittore spagnolo Rafael \u00c1balos.\nIn lingua originale \u00e8 uscito nel 2005, mentre in Italia \u00e8 stato pubblicato nel 2006 dalla casa editrice Arnoldo Mondadori Editore.\nIl romanzo si \u00e8 rivelato un fenomeno editoriale: in Spagna ha venduto pi\u00f9 di settantamila copie ed \u00e8 gi\u00e0 uscito in 22 paesi.\nTrama.\nAnno 1313. In un gelido mattino d'inverno, il giovane Grimpow trova nella neve il cadavere di un cavaliere. Addosso ha un sigillo e un messaggio incomprensibile, e nella mano ghiacciata stringe una pietra misteriosa, agognata da Papi e da re, pronti a mettere in campo guerrieri e inquisitori spietati pur di averla. Grimpow ancora non lo sa, ma gli basta prenderla in mano per esserne attratto, per percepirne oscuramente gli straordinari poteri. Deciso a risolvere il mistero della pietra e di quell'ignoto cavaliere, il giovane finir\u00e0 coinvolto in una prodigiosa avventura, che affonda negli enigmi del Medioevo pi\u00f9 oscuro, tra societ\u00e0 segrete e abbazie, cavalieri erranti, affascinanti damigelle, banditi sanguinari e Templari.\nSequel.\nC'\u00e8 un seguito di questo libro intitolato \"Grimpow: L'ultima strega\"(\"Grimpow y la bruja de la estirpe\") pubblicato da Mondadori nel marzo 2010."}
{"id": "2645442", "revid": "767487", "url": "https://it.wikipedia.org/wiki?curid=2645442", "title": "Il colosso d'argilla", "text": "Il colosso d'argilla (\"The Harder They Fall\") \u00e8 un film del 1956 diretto da Mark Robson. Girato in bianco e nero, ha tra gli interpreti Humphrey Bogart, Rod Steiger, Jan Sterling e Harold J. Stone.\nFu sceneggiato da Philip Yordan e Budd Schulberg, sulla base del romanzo omonimo dello stesso Schulberg ambientato nel mondo del pugilato e liberamente ispirato alla figura di Primo Carnera. Nel film appaiono anche i pugili Max Baer e Jersey Joe Walcott.\nFu mentre girava questo film che \"Bogey\" accus\u00f2 i primi sintomi del male che lo avrebbe ucciso nel gennaio 1957, pochi mesi dopo l'uscita del film nelle sale il 9 maggio 1956. Il ruolo da lui interpretato di Eddie Willis era ricavato sulla figura realmente esistita del giornalista e promotore di eventi sportivi Harold Conrad.\nIl film fu presentato in concorso al Festival di Cannes 1956. Il direttore della fotografia Burnett Guffey fu candidato ai Premi Oscar 1957.\nTrama.\nEddie Willis, un cronista sportivo disoccupato, si fa coinvolgere a malincuore, in un'impresa disonesta orchestrata da Nick Benko, un organizzatore di incontri truccati, con l'intento di lanciare un pugile argentino possente, Toro Moreno, ma di scarse qualit\u00e0. Da qui il titolo italiano.&lt;br&gt;\nDurante un diverbio con Eddie Willis, Toro scoprir\u00e0 la propria inettitudine, subendo un KO con il proprio allenatore. Nonostante ci\u00f2, il pugile riscatter\u00e0 il suo onore affrontando con coraggio il campione del mondo che gli romper\u00e0 la mascella in un drammatico e vero incontro. Subito dopo Willis scoprir\u00e0 il raggiro di Nick Benko ai danni di Toro e per questo regaler\u00e0 il proprio cospicuo compenso all'ingenuo pugile, facendolo poi tornare in Argentina e denunciando gli imbrogli di un mondo pugilistico corrotto."}
{"id": "2645443", "revid": "7", "url": "https://it.wikipedia.org/wiki?curid=2645443", "title": "The Harder They Fall", "text": ""}
{"id": "2645444", "revid": "149727", "url": "https://it.wikipedia.org/wiki?curid=2645444", "title": "Piranica", "text": ""}
{"id": "2645447", "revid": "76963", "url": "https://it.wikipedia.org/wiki?curid=2645447", "title": "Carlos Garaikoetxea", "text": "Come membro del Partido Nacionalista Vasco (PNV) fu il secondo ed ultimo presidente del \"Consiglio Generale Basco\", nonch\u00e9 il primo Lehendakari del Governo basco dopo la promulgazione dello Statuto de Guernica nel 1980, incarico svolto fino al 1985. Fond\u00f2 il partito Eusko Alkartasuna dopo la scissione dal PNV nel 1986. Nel 1999 si ritir\u00f3 dalla politica attiva, ritirandosi presso Zarautz.\nBiografia.\nNato a Pamplona nel 1938 da una famiglia di umili condizioni, cominci\u00f2 gli studi presso il Collegio di Pamplona, laureandosi in Giurisprudenza ed Economia presso l\"'Universit\u00e0 di Deusto\" a Bilbao. Al fine di ampliare le proprie conoscenze, si rec\u00f2 a prima a Londra e poi a Parigi.\nDopo il suo ritorno in Spagna lavor\u00f2 nel settore privato, guidando la \"Camera di Commercio e Industria\" di Navarra dal 1962 al 1972. In qualit\u00e0 di rappresentante di questa istituzione, fece parte del Consiglio forense di Navarra.\nEsercit\u00f2 la professione avvocatizia fino al 1979, facendosi nel frattempo spazio tra le file del Partito Nazionalista Basco, al quale ader\u00ec nel 1975.\nTra il 1977 e il 1980 ha presieduto il massimo organo del partito, l\"'Euskadi Buru Batzar\", diventando di fatto il leader del partito nella Navarra.\nNel 1979 lasci\u00f2 la professione di avvocato per dedicarsi a tempo pieno alla politica.\nNella elezioni municipali spagnole di quello stesso anno venne difatti eletto al Parlamento di Navarra diventando, nel meso di giugno, presidente del Consejo General Vasco (\"Consiglio Generale basco\"), in sostituzione di Ram\u00f3n Rubial.\nLehendakari del governo basco (1980-1985).\nDopo l'adozione dello Statuto di Guernica, venne eletto Lehendakari nel 1980. Rieletto nel 1984, rimase in carica fino all'anno seguente, quando fu sostituito da Jos\u00e9 Antonio Ardanza a causa di divergenze con la dirigenza del partito.\nIl suo mandato fu caratterizzato dall'austerit\u00e0 nella spesa pubblica e dalla costituzione di un governo e di istituzioni regionali basche. Svilupp\u00f2 infatti lo statuto di autonomia dei Paesi Baschi del 1979, nel quale si decise la creazione di una forza autonoma di polizia (l\"'Ertzaintza\") nel 1982, un servizio sanitario basco (\"Osakidetza \") nel 1981, e la creazione dell'emittente radiotelevisiva basca, l'EITB, che cominci\u00f2 le proprie trasmissioni il 27 dicembre 1982.\nDurante i suoi anni di governo si verificarono numerosi avvenimenti di rilievo: la visita del Papa Giovanni Paolo II, le alluvioni del 1983 ed incidenti tra cui l'esplosione nella scuola di Ortuella (1980) e lo schianto di un aereo di linea presso il monte Oiz (1985).\nEusko Alkartasuna.\nNel 1985 incontr\u00f2 numerosi ed insanabili contrasti con la dirigenza del PNV riguardo alle \"Leggi dei territori storici\": queste avrebbero dovuto limitare i poteri del governo basco alle sole tre province storiche (\u00c1lava, Vizcaya e Guip\u00fazcoa), con la conseguente esclusione della Navarra.\nLe insanabili divergenze portarono ad una scissione dal PNV, dando il via alla costituzione di un nuovo partito. Il 4 settembre 1986 venne quindi fondato l'Eusko Alkartasuna. Inizialmente presieduto da Manuel Ibarrondo, la nuova entit\u00e0 venne guidata da Garaikoetxea fino al 1999. Venne eletto al Parlamento basco in occasione delle elezioni regionali del 1986, 1990, 1994 e 1998 (l'ultima a cui ha partecipato come candidato).\nNel 1987 a 1991 \u00e8 stato deputato al Parlamento europeo: i primi due anni come capo della lista di \"Coalizione per l'Europa dei Popoli\", con Esquerra Republicana de Catalunya ed il Partido Nazionalista Gallego, mentre dal 1989 al 1991 come capo della lista \"Per un'Europa dei Popoli\", sempre con gli stessi partner politici.\nDal 1990 e 1991 \u00e8 stato inoltre presidente dell'Alleanza Libera Europea, partito politico europeo che raccoglie nazionalisti del continente.\nNel mese di novembre 1999 si ritir\u00f2 dalla politica attiva, consegnando il testimone a suo figlio Charles che segu\u00ec i suoi passi sia in ambito politico che professionale."}
{"id": "2645448", "revid": "767487", "url": "https://it.wikipedia.org/wiki?curid=2645448", "title": "Donne con le gonne", "text": "Donne con le gonne \u00e8 un film del 1991 diretto da Francesco Nuti.\nTrama e incassi.\nRenzo Calabrese, medico dentista, si innamora dell'irrequieta femminista Margherita, con cui ha un rapporto assai turbolento a causa dell'emancipazione di lei. Questa situazione continua anche dopo il matrimonio, fino a quando Renzo decide di sequestrare la moglie e tenerla segregata in un casolare di campagna, costringendola al ruolo di donna dedita totalmente ai lavori casalinghi.\nAccusato dalla moglie, che \u00e8 riuscita a liberarsi, nonostante la strenua difesa dell'avvocato Carabba, Renzo viene condannato e resta in prigione per tre anni.\nUna volta fuori, torna con la moglie e, nonostante i continui litigi, i due invecchiano insieme, dopo anche aver messo al mondo alcuni figli.\nIl film fu un successo, con pi\u00f9 di 20 miliardi di lire incassati al botteghino nel Natale del 1991."}
{"id": "2645451", "revid": "729019", "url": "https://it.wikipedia.org/wiki?curid=2645451", "title": "Aeroporto Municipale di Colorado Springs", "text": "L'Aeroporto di Colorado Springs \u00e8 un aeroporto situato a 10\u00a0km a sud est da Colorado Springs in Colorado, negli Stati Uniti d'America."}
{"id": "2645452", "revid": "183666", "url": "https://it.wikipedia.org/wiki?curid=2645452", "title": "Umon de vori", "text": ""}
{"id": "2645454", "revid": "339392", "url": "https://it.wikipedia.org/wiki?curid=2645454", "title": "Colorado Springs Airport", "text": ""}
{"id": "2645458", "revid": "767487", "url": "https://it.wikipedia.org/wiki?curid=2645458", "title": "Io amo Andrea", "text": "Io amo Andrea \u00e8 un film del 2000, diretto dal regista Francesco Nuti.\nTrama.\nDado \u00e8 un veterinario di quarant'anni che vive a Milano, da poco divorziato da Rossana, estetista. Tra i due continua ad esserci un rapporto amichevole, con Rossana che si preoccupa persino di trovargli una nuova moglie. In seguito ad un incidente stradale Dado conosce Francesca, una giovane irrequieta con cui passa una notte di amore. Il giorno dopo, per\u00f2, Dado scopre che la ragazza \u00e8 in realt\u00e0 gi\u00e0 fidanzata con Andrea, un'altra donna.\nAndrea \u00e8 un'affascinante ingegnere, per niente disposta a rinunciare a Francesca. Cos\u00ec, Dado e Francesca si incontrano per qualche tempo di nascosto, poi lei decide di partire. A quel punto, Dado comincia a frequentare Andrea e i due diventano amici. Dado per\u00f2 \u00e8 attratto da Andrea, ed escogita un allagamento del proprio appartamento per farsi ospitare a casa di lei. La convivenza si prolunga perch\u00e9 i due si ammalano d'influenza, finendo per farsi vicendevolmente da infermieri; una volta guariti, sono entrambi dispiaciuti di dover tornare ognuno alla propria vita. L'uomo decide comunque di farsi da parte e le due donne sembrano ritornare alla vita di coppia. I due si incontrano di nuovo a una festa mascherata, in cui Dado \u00e8 vestito da Dalmata e Andrea da Zorro; si baciano. Andrea spiega di aver sentito molto la mancanza del veterinario, e gli propone di fare un figlio assieme, mettendo per\u00f2 ben in chiaro di non voler fare sesso con lui. Dado inizialmente \u00e8 contrario, ma cambia poi parere; i due avranno quindi una figlia."}
{"id": "2645459", "revid": "1573940", "url": "https://it.wikipedia.org/wiki?curid=2645459", "title": "Shahrest\u0101n di Dehaqan", "text": "Lo shahrest\u0101n di Dehaqan (farsi \u0634\u0647\u0631\u0633\u062a\u0627\u0646 \u062f\u0647\u0627\u0642\u0627\u0646) o di Semirom-e Sofla \u00e8 uno dei 24 \"shahrest\u0101n\" della provincia di Esfahan, in Iran. Il capoluogo \u00e8 Dehaqan. "}
{"id": "2645465", "revid": "28057", "url": "https://it.wikipedia.org/wiki?curid=2645465", "title": "Didascalia apostolorum", "text": "La Didascalia apostolorum, anche nota come Insegnamento cattolico dei dodici apostoli e dei santi discepoli del nostro Salvatore e Didascalia siriaca, \u00e8 un trattato cristiano appartenente all'insieme degli apocrifi del Nuovo Testamento: sebbene all'interno del testo si dica che fu composto all'epoca del concilio di Gerusalemme (\"Atti degli Apostoli\" ), gli studiosi lo fanno risalire alla prima met\u00e0 del III secolo.\nEra una collezione di disposizioni destinata ad una comunit\u00e0 di convertiti dal paganesimo, probabilmente situata nella Siria settentrionale. L'autore era un vescovo di origine ebraica, esperto in campo medico, meno in teologia.\nLa \"Didascalia apostolorum\" prende come modello la \"Didach\u00e9\", dalla quale l'autore prese ispirazione assieme al \"Pastore di Erma\", alle opere di Ireneo di Lione, al \"Vangelo di Pietro\" e agli \"Atti di Paolo\"; sono presenti anche molte citazioni dell'Antico Testamento. A sua volta la \"Didascalia apostolorum\" fu presa come modello nella composizione delle \"Costituzioni apostoliche\".\nIl testo della \"Didascalia\" si \u00e8 conservato in alcuni frammenti della versione originale in lingua greca, in una versione completa in lingua siriaca e in una versione latina di met\u00e0 dell'opera; oltre a queste testimonianze, il testo originale pu\u00f2 essere ricostruito anche grazie alle \"Costituzioni apostoliche\"."}
{"id": "2645466", "revid": "132266", "url": "https://it.wikipedia.org/wiki?curid=2645466", "title": "Morpurgo", "text": "I Morpurgo (ebraico: \u05de\u05d5\u05e8\u05e4\u05d5\u05e8\u05d2\u05d5) sono un'antica famiglia ebraica italiana.\nLe pi\u00f9 antiche notizie attorno ai Morpurgo, di stirpe askenazita, li vedono a Ratisbona, da cui poi passarono a Marburgo (l'odierna Maribor, in Slovenia) donde l'originario cognome \"Marpurg\". Dal XV secolo risultavano a Vienna, ma sin dal 1509 la loro presenza \u00e8 provata anche a Trieste e, dalla fine del Cinquecento, a Gradisca d'Isonzo. La loro discesa in Italia fu sicuramente determinata dal decreto di espulsione degli ebrei da Vienna (1560).\nI Morpurgo di Gradisca diedero poi origine ad altri rami nuovamente a Trieste, e poi a Padova, Spalato, Ancona, Salonicco, Amsterdam e Livorno.\nI membri del ramo triestino, grazie al privilegiato status di \"Hofjuden\" attestato sin dal 1721, seppero approfittare delle opportunit\u00e0 offerte dal porto franco e vi intrapresero fiorenti attivit\u00e0 legate ai commerci, alla navigazione e al campo delle assicurazioni. Grandi vantaggi scaturirono dal matrimonio del capostipite Isacco (1764-1830) con Regina Parente, appartenente a una delle pi\u00f9 antiche famiglie della comunit\u00e0 ebraica triestina; nel 1812 fond\u00f2 quella che dal 1834 venne denominata Morpurgo &amp; Parente, un'importante casa di commercio e banca d'affari.\nIl ramo udinese risale all'Ottocento con l'arrivo di un Abram. Anche in questo caso i Morpurgo fecero grandi fortune, sia in campo finanziario e industriale e stabilirono la loro dimora nel pregevole palazzo Valvason-Asquini. Quest'ultimo fu poi lasciato al comune di Udine dopo la morte di Enrico Morpurgo, nel 1969.\nAlcune linee familiari ottennero titoli nobiliari."}
{"id": "2645471", "revid": "1573940", "url": "https://it.wikipedia.org/wiki?curid=2645471", "title": "Abbazia del Cerreto", "text": "L'abbazia del Cerreto era un monastero cistercense posto nel territorio lodigiano, nell'attuale centro abitato di Abbadia Cerreto. Era dedicata ai Santi Pietro e Paolo.\nStoria.\nL'abbazia fu fondata nel 1084 dal conte Alberico da Cassino, come monastero benedettino.\nNel 1139 papa Innocenzo II la cedette ai cistercensi.\nA partire dal XVI secolo, a causa dello sviluppo del centro abitato circostante, la chiesa abbaziale assunse anche le funzioni di parrocchiale, dedicata all'Assunzione della Beata Vergine Maria.\nL'abbazia fu soppressa in et\u00e0 napoleonica, nel 1798. La chiesa continu\u00f2 a fungere da parrocchiale."}
{"id": "2645473", "revid": "830939", "url": "https://it.wikipedia.org/wiki?curid=2645473", "title": "Louis Cousin", "text": "Fu presidente della Cour des monnaies e componente dell'Acad\u00e9mie fran\u00e7aise, nella quale occup\u00f2 il seggio numero 3 a partire dal 1697."}
{"id": "2645476", "revid": "15756", "url": "https://it.wikipedia.org/wiki?curid=2645476", "title": "Esposizione del crocifisso nelle aule scolastiche italiane", "text": "L'esposizione del crocifisso nelle aule scolastiche italiane \u00e8 stato argomento dibattuto nella storia d'Italia. Ad oggi \u00e8 previsto dall'art. 118 del Regio decreto 30 aprile 1924, n. 965. e dal Regio decreto 26 aprile 1928, n. 1297. Entrambe le disposizioni sono relative agli elementi di arredo delle aule scolastiche e di altri ambienti pubblici e devono ritenersi ancora in vigore in quanto non abrogate. L'esposizione nelle aule giudiziarie \u00e8 oggetto di un'apposita circolare del 1926 che impone l'esposizione del simbolo di fianco a ritratto del re. La questione \u00e8 divenuta fonte di vivaci polemiche tra i favorevoli all'esposizione del crocifisso poich\u00e9 considerato un simbolo culturale e chi, abbracciando una rigorosa interpretazione del principio di laicit\u00e0 dello Stato italiano, si oppone a tale pratica.\nLa normativa relativa all'imposizione del crocifisso nelle aule scolastiche in Italia trova una prima (indiretta) indicazione nella legge Casati del 1859 sull'importanza della religione cattolica nelle scuole del Regno di Sardegna. Le normative citate dalla giurisprudenza sono contenute in due regi decreti del 1924 e 1928, mai abrogati, relativi rispettivamente alle scuole elementari e medie, sugli arredi scolastici delle aule, dove il crocifisso figura insieme con il ritratto del re d'Italia (con la repubblica, aggiornato con il ritratto del presidente, che comunque non viene esposto quasi mai nelle singole aule). Non ci sono chiare indicazioni normative per le scuole materne, superiori ed universit\u00e0.\nChi si oppone all'esposizione del crocifisso nelle aule scolastiche come detto contesta la violazione del principio di laicit\u00e0 professato dallo Stato italiano. I tribunali civili per\u00f2 si sono spesso detti non competenti a giudicare in materia: poich\u00e9 le indicazioni del ministero non sono vere e proprie leggi civili, ma provvedimenti amministrativi interni alla scuola, la competenza spetta ai vari TAR. Il Consiglio di Stato, di grado superiore ai vari TAR nazionali e supremo organo di consulenza amministrativa, si \u00e8 pronunciato a favore della presenza del crocifisso nelle aule scolastiche con un parere del 1988 e uno del 2006.\nLa Corte europea per i diritti dell'uomo il 3 novembre 2009 con la sentenza del caso Lautsi stabil\u00ec in 1\u00ba grado di giudizio che il crocifisso nelle aule \u00e8 \"una violazione del diritto dei genitori a educare i figli secondo le loro convinzioni e del diritto degli alunni alla libert\u00e0 di religione\", imponendo all'Italia un risarcimento di 5.000 euro per danni morali. Tale sentenza \u00e8 stata poi ribaltata in 2\u00ba grado il 18 marzo 2011, quando la \"Grand Chambre\", con 15 voti a favore e due contrari, ha assolto l'Italia accettando la tesi in base alla quale non sussistono elementi che provino l'eventuale influenza sugli alunni dell'esposizione del crocifisso nelle aule scolastiche.\nUna sentenza di Cassazione del 2021 ha stabilito infine che l'esposizione non \u00e8 obbligatoria ma nemmeno discriminatoria, che non pu\u00f2 essere imposta, per\u00f2 deve essere decisa in autonomia dalla scuola in questione, con un dialogo e un accordo tra le parti coinvolte in un'eventuale disputa, seguendo e rispettando le diverse sensibilit\u00e0.\nL'evoluzione della normativa.\nLa legislazione attualmente valida che prescrive la presenza dei crocifissi nelle scuole risale all'epoca monarchica e fascista, in concomitanza dell'affievolirsi del dissidio tra Chiesa e Stato italiano risalente alla breccia di Porta Pia (1870).\nLa legge Lanza (1857).\nLa \u00ablegge Lanza\u00bb del 1857 \u00e8 talvolta indicata come prima legge relativa alla presenza del crocifisso nelle scuole, ma in realt\u00e0 vi si legge solo che \u00abnegli istituti e nelle scuole pubbliche la religione cattolica sar\u00e0 fondamento dell'istruzione e dell'educazione religiosa\u00bb (art. 10) e che la deputazione provinciale per le scuole (una sorta di precursore del provveditorato) deve occuparsi della \u00abprovvista degli arredi necessari\u00bb (art. 44), che non sono per\u00f2 precisati.\nLa legge Casati (1859) e il regio decreto 150/1908.\nAlcune normative relative al crocifisso, non pi\u00f9 valide, sono la legge Casati del 1859 e una legge del 1908 che riprende la disposizione precedente.\nLe circolari del 1922 e 1923 del Ministero dell'Istruzione.\nLa circolare n. 68 del 22 novembre 1922 recitava:\nLa circolare dell'8 aprile 1923, n. 8823 sull'Esposizione del crocifisso nelle aule scolastiche prescriveva:\nI regi decreti 965/1924 e 1297/1928 in vigore.\nQuanto alla scuola media, il regio decreto n. 965 del 1924, in particolare all'art. 118: \nSimilmente, il regio decreto n. 1297 del 1928 relativo alla scuola elementare ne decreta la presenza in questo modo per le cinque classi elementari:\nLe normative successive non modificano le disposizioni di queste leggi di epoca monarchica, o tacendo al riguardo o riaffermando esplicitamente le indicazioni dei Regi Decreti.\nIl Concordato.\nN\u00e9 il Concordato del 1929 (Patti Lateranensi) n\u00e9 la sua revisione nel 1985 modificano la normativa vigente.\nI Patti Lateranensi non fanno alcun espresso riferimento al crocifisso nei luoghi pubblici, \"de facto\" se ne autorizza e continua l'uso.\nCon l'accordo di Villa Madama del 1984 con la Santa Sede e entrato in vigore nel 1985, si prende atto che il cattolicesimo non \u00e8 pi\u00f9 religione di Stato.\nLa Costituzione italiana.\nIl 1\u00ba gennaio 1948 entra in vigore la Costituzione, che prevede all'art. 7 che Stato Italiano e Chiesa cattolica sono, ciascuno nel proprio ordine, sovrani e indipendenti; ciononostante lo stato recepisce i Patti Lateranensi che prevedevano il cattolicesimo religione di Stato.\nLa legge 641/1967.\nLa legge 641/1967 circa l'arredamento delle scuole elementari e media, estende le indicazioni del R.D. del 1928 (relativo alla sola scuola elementare) ad entrambi gli ordini, ribadendo dunque implicitamente la presenza del crocifisso: \nCuriosamente, la normativa avrebbe imposto anche la presenza del ritratto del re (citato nella legge del 1928 assieme al crocifisso), e forse per questo una circolare del Ministero della Pubblica Istruzione di pochi mesi dopo (ottobre 1967) specifica che nelle aule di elementari e medie devono essere presenti, tra le altre cose, il crocifisso e il ritratto del presidente della Repubblica.\nIl parere del Consiglio di Stato del 1988.\nIl parere del Consiglio di Stato del 1988 considera \"tuttora legittimamente operanti\" i due R.D. che prevedono l'esposizione del crocefisso nelle aule scolastiche, e rimarca che essi non possono essere considerati implicitamente abrogati dalla nuova regolamentazione concordataria sull'insegnamento della religione cattolica. Esso inoltre sottolinea come il crocifisso, \"a parte il significato per i credenti, rappresenta il simbolo della civilt\u00e0 e della cultura cristiana, nella sua radice storica, come valore universale, indipendente da specifica confessione religiosa\".\nLa motivazione viene data nel seguente modo:\nCon il parere del Consiglio di Stato si afferma che il crocifisso esposto non va in contrasto con la libert\u00e0 religiosa.\nIl parere 556/2006 del Consiglio di Stato.\nUn secondo (dopo quello del 1988) parere del Consiglio di Stato del 2006, il n. 556 risponde a un ricorso dell'Unione degli Atei e degli Agnostici Razionalisti (UAAR) con un'esposizione lunga e dettagliata, quasi a voler tagliare definitivamente la testa al toro. Ribadisce che i due RD sono tuttora in vigore, aggiungendo che \"il riferimento alla natura del regime [il fascismo] che governava il Paese all'epoca dell'emanazione delle citate norme regolamentari e al loro utilizzo talvolta strumentale, non pu\u00f2 affatto comportare la loro abrogazione, sia perch\u00e9 si tratta di considerazioni metagiuridiche, sia perch\u00e9 la norma, una volta emanata, prescinde dalla sua occasione storica e mantiene la sua validit\u00e0 fino a che non intervenga un atto o fatto giuridico (e non storico) a valenza abrogativa\". Aggiunge inoltre che \"neppure va sottaciuta la circostanza che le norme sull'esposizione del crocifisso nelle aule scolastiche risalgono addirittura al 1859, in un contesto storico di profonda laicit\u00e0 dello Stato, desumibile dal noto aforisma cavouriano \"libera Chiesa in libero Stato\"\". Ribadisce che lo stato italiano \u00e8 laico, ma osserva che \"il principio di laicit\u00e0 non risulta compromesso dall'esposizione del crocifisso nelle aule scolastiche\". Il crocifisso deve poi essere considerato \"non solo come simbolo di un'evoluzione storica e culturale, e quindi dell'identit\u00e0 del nostro popolo, ma quale simbolo altres\u00ec di un sistema di valori di libert\u00e0, eguaglianza, dignit\u00e0 umana e tolleranza religiosa e quindi anche della laicit\u00e0 dello Stato, che trovano espresso riconoscimento nella nostra Carta costituzionale\". Conclude affermando che \"in sostanza, nel momento attuale, mentre non si ravvisano elementi positivi di concreta discriminazione in danno dei non appartenenti alla religione cattolica, il crocifisso in classe presenta, dal canto suo, una valenza formativa di nessun peso qualificante ai predetti fini di libert\u00e0 e pu\u00f2 e deve essere inteso, anzi, come uno dei simboli dei principi di libert\u00e0, eguaglianza e tolleranza e infine della stessa laicit\u00e0 dello Stato, fondanti la nostra convivenza e ormai acquisiti al patrimonio giuridico, sociale e culturale d'Italia\".\nIn conclusione, secondo il Consiglio di Stato:\nI casi giudiziari.\nIl caso Abano Terme del 2002.\nNel 2002 la signora Soile Tuulikki Lautsi, di origini finlandesi, ha richiesto al consiglio d'istituto della scuola media di Abano Terme (PD), frequentata dai figli, di rimuovere il crocifisso dalle aule. La richiesta \u00e8 stata rifiutata e la signora si \u00e8 rivolta al tribunale competente, cio\u00e8 il TAR del Veneto. Questo nel 2004, notando come la questione \"non appare manifestamente infondata e va sollevata questione di legittimit\u00e0 costituzionale\", ha sospeso il giudizio e ha interpellato la Corte costituzionale. Questa, con un parere del 2004 (v. sopra) si \u00e8 detta non idonea a discutere il caso, rimandando (per cos\u00ec dire) la palla al mittente.\nIl TAR del Veneto si \u00e8 dunque pronunciato nel 2005 rigettando il ricorso della signora, sostenendo tra l'altro che \"nell'attuale realt\u00e0 sociale, il crocifisso debba essere considerato non solo come simbolo di un'evoluzione storica e culturale, e quindi dell'identit\u00e0 del nostro popolo, ma quale simbolo altres\u00ec di un sistema di valori di libert\u00e0, eguaglianza, dignit\u00e0 umana e tolleranza religiosa e quindi anche della laicit\u00e0 dello Stato, principi questi che innervano la nostra Carta costituzionale\".\nIl caso Ofena del 2003.\nLa questione del crocifisso nelle scuole fu vivacemente dibattuta nel 2003 in seguito a un'iniziativa di Adel Smith. Nato ad Alessandria d'Egitto nel 1960, ha fondato nel 2001 l'associazione \"Unione Musulmani d'Italia\", che secondo Magdi Allam (2002), conta due iscritti pi\u00f9 una decina di simpatizzanti albanesi. Sempre nel 2001 Smith si fa notare per l'appello al Papa per la sua conversione all'Islam, per aver chiesto di coprire l'immagine di Maometto che compare all'inferno (sulla base della Divina Commedia) nella Basilica di San Petronio di Bologna, per aver definito (nella trasmissione Porta a porta) il crocifisso \"un cadavere in miniatura appeso a due legnetti\". Nel 2002 in una trasmissione di una rete locale defin\u00ec la Chiesa \"un'associazione a delinquere\" e papa Giovanni Paolo II \"un extracomunitario doppiogiochista a capo della Chiesa\", e per questo venne condannato dal tribunale di Padova a cinque mesi di reclusione. Nel 2003 scagli\u00f2 il crocifisso fuori dalla finestra di una camera dell'ospedale dove era ricoverata la madre, e fu condannato a 8 mesi di reclusione dal tribunale dell'Aquila.\nResidente ad Ofena, all'inizio dell'anno scolastico 2003/04 Adel Smith chiede alle maestre della locale scuola materna (per la quale la legge non impone la presenza del crocifisso) di rimuovere il crocifisso dall'aula frequentata dal figlio o di affiancargli un quadretto col testo della breve sura 112 del Corano: \"Egli \u00e8 il Dio, l'Uno, il Dio l'Eterno, l'Onnipotente, egli non ha generato n\u00e9 \u00e8 stato generato e non vi \u00e8 nulla simile a Lui\". Le docenti acconsentono alla seconda richiesta e appendono il quadretto, ma il giorno successivo il preside Angelo Recina lo fa rimuovere. Adel Smith si rivolge al tribunale dell'Aquila che, il 23 ottobre 2003 \"condanna l'istituto comprensivo di scuola materna ed elementare di Navelli, in persona del dirigente scolastico pro tempore, a rimuovere il crocifisso esposto nelle aule della scuola statale materna ed elementare \"Antonio Silveri\" di Ofena frequentate dai suddetti minori\". La notizia ha una grande eco mediatica ma nessuno provvede a rimuovere il crocifisso. Scrive al riguardo Vittorio Feltri: \"L'offesa \u00e8 grande. Insopportabile. Una prevaricazione. Un esproprio. Un Tizio entra nel tuo alloggio, si accomoda in poltrona, ha libero accesso al frigorifero, usa il tuo bagno e invece di ringraziare per l'ospitalit\u00e0, ti ingiunge di togliere dalla parete quel \u201ccoso\u201d l\u00ec. Sar\u00e0 anche un coso ma permetti decido io se deve restare l\u00ec o sparire\". E Umberto Eco: \"Invito a Adel Smith, dunque, e agli intolleranti fondamentalisti: capite e accettate usi e costumi del paese ospite\".\nPoco meno di un mese dopo (19 novembre 2003) lo stesso tribunale \"dichiara il difetto di giurisdizione del giudice ordinario in ordine alla domanda proposta [...] da Adel Smith\": si tratta di una questione che deve competere a un giudice amministrativo, non ordinario.\nNel 2006 la Corte di cassazione, interpellata da Adel Smith, ha dichiarato (come il secondo pronunciamento del Tribunale dell'Aquila) al riguardo \"la giurisdizione esclusiva del giudice amministrativo\".\nIl caso Lautsi del 2009.\nSoile Lautsi si \u00e8 rivolta alla Corte europea per i diritti dell'uomo, che il 3 novembre 2009 con la sentenza \"Lautsi v. Italia\" stabil\u00ec che il crocifisso nelle aule \u00e8 \"una violazione del diritto dei genitori a educare i figli secondo le loro convinzioni e del diritto degli alunni alla libert\u00e0 di religione\". Non avendo il potere di imporre la rimozione dei crocifissi dalle scuole italiane ed europee, la Corte condann\u00f2 l'Italia a risarcire 5.000 euro alla ricorrente per danni morali. Tale sentenza \u00e8 stata poi ribaltata in 2\u00ba grado il 18 marzo 2011, quando la Grand Chambre, con 15 voti a favore e due contrari, ha assolto l'Italia accettando la tesi in base alla quale non sussistono elementi che provino l'eventuale influenza sugli alunni dell'esposizione del crocifisso nelle aule scolastiche, definendolo quale \"simbolo essenzialmente passivo\".\nSentenza della Corte di cassazione del 2021.\nIl 10 settembre del 2021 una sentenza delle Sezioni Unite della Corte di Cassazione ha stabilito che, pur non essendo obbligatoria, l\u2019affissione del crocifisso non pu\u00f2 essere ritenuta atto discriminato nei confronti di chi non la condivide. Le sezioni unite hanno stabilito che ogni scuola decide in autonomia se esporlo o meno, ma che la decisione deve essere un \u00abragionevole accordo\u00bb tra le parti che abbiano posizioni diverse.\nLa questione del crocifisso nei seggi elettorali.\nUn problema distinto ma correlato al crocifisso nelle scuole \u00e8 relativo al fatto che molti seggi elettorali sono ubicati in aule scolastiche elementari e medie, dove appunto dovrebbe essere presente il crocifisso. Si sono verificati alcuni casi di elettori o scrutatori che si sono rifiutati di adempiere rispettivamente al proprio diritto o dovere con motivazioni legate alla libert\u00e0 di coscienza. Gli episodi hanno avuto dunque una certa eco mediatica, e in alcuni casi anche implicazioni giuridiche.\nQuanto alle aule che fungono da seggi elettorali, dunque, le normative non impongono n\u00e9 vietano la presenza del crocifisso in maniera sistematica."}
{"id": "2645487", "revid": "287204", "url": "https://it.wikipedia.org/wiki?curid=2645487", "title": "Kn\u00e4red", "text": "Kn\u00e4red \u00e8 un villaggio nel comune di Laholm nella regione svedese del Halland, si trova circa a 20\u00a0km dal centro del comune Laholms.\nLa Parrocchiale.\nLa chiesa di Kn\u00e4red fu costruita nel 1854 e conserva le campane ed il crocefisso dell'antica chiesa medievale che si trovava nello stesso sito.\nStoria.\nLa localit\u00e0 \u00e8 famosa per la firma del trattato, al quale d\u00e0 il nome, firmato nel gennaio 1613 che mise fine alla guerra di Kalmar tra la Svezia e la Danimarca. Nella localit\u00e0 vicina chiamata Sj\u00f6ared si trova un monumento commemorativo del trattato.\nGeografia fisica.\nNei pressi di Kn\u00e4red si trova il fiume Lagan che forma diverse cascate, anche di grandi dimensioni, dalle quali viene ricavata energia idroelettrica."}
{"id": "2645488", "revid": "585241", "url": "https://it.wikipedia.org/wiki?curid=2645488", "title": "Libertarismo libertario", "text": ""}
{"id": "2645490", "revid": "241195", "url": "https://it.wikipedia.org/wiki?curid=2645490", "title": "Peridrociclopentanofenantrene", "text": ""}
{"id": "2645491", "revid": "287204", "url": "https://it.wikipedia.org/wiki?curid=2645491", "title": "Trattato di Prum", "text": ""}
{"id": "2645497", "revid": "392518", "url": "https://it.wikipedia.org/wiki?curid=2645497", "title": "Voci del Grigioni Italiano", "text": ""}
{"id": "2645500", "revid": "1543377", "url": "https://it.wikipedia.org/wiki?curid=2645500", "title": "Marc Brickman", "text": "I suoi lavori e il suo profilo sono stati caratterizzati da pubblicazioni e trasmissioni televisive come dal Times e dal programma \"48 Hours\". Riconosciuto come grande innovatore, Brickman, ha ricevuto delle nomination per il Premio Emmy e il \"CableACE Award\", come Production Design, miglior direttore e Lighting Designer dell'anno (2004)."}
{"id": "2645502", "revid": "1305772", "url": "https://it.wikipedia.org/wiki?curid=2645502", "title": "Heavenly", "text": ""}
{"id": "2645504", "revid": "30677", "url": "https://it.wikipedia.org/wiki?curid=2645504", "title": "Faro di Gibilterra", "text": ""}
{"id": "2645506", "revid": "149485", "url": "https://it.wikipedia.org/wiki?curid=2645506", "title": "Ettore Baldo", "text": "Carriera.\nSpecializzato nello stile libero, \u00e8 stato competitivo nel biennio 1930 - 1931 vincendo anche un titolo italiano in staffetta; ha partecipato nel 1931 ai campionati europei, vincendo una medaglia di bronzo nella staffetta 4 \u00d7 200 m stile libero con Sirio Banchelli, Antonio Conelli e Paolo Costoli.\nPalmar\u00e8s.\nCampionati italiani.\n1 titolo in staffetta:"}
{"id": "2645507", "revid": "228587", "url": "https://it.wikipedia.org/wiki?curid=2645507", "title": "Johnny Mathis", "text": ""}
{"id": "2645519", "revid": "1305772", "url": "https://it.wikipedia.org/wiki?curid=2645519", "title": "Dust to Dust", "text": "Dust to Dust (\"polvere alla polvere\" in lingua inglese) pu\u00f2 riferirsi a:"}
{"id": "2645521", "revid": "287204", "url": "https://it.wikipedia.org/wiki?curid=2645521", "title": "Dust to Dust (album)", "text": ""}
{"id": "2645527", "revid": "101701566", "url": "https://it.wikipedia.org/wiki?curid=2645527", "title": "Mohsen Melliti", "text": "Biografia.\nSi trasferisce a Roma nel 1989. Nel 1991 scrive il romanzo \"Pantanella canto lungo la strada\", ambientato nell'ex pastificio romano Pantanella e originariamente scritto in arabo, considerato uno dei primi testi della letteratura della migrazione italiana. Il romanzo \u00e8 seguito dal successivo \"I bambini delle rose\" (1995). \nDebutta come regista e sceneggiatore con il film \"Io, l'altro\" (2006) con Raoul Bova."}
{"id": "2645529", "revid": "135224", "url": "https://it.wikipedia.org/wiki?curid=2645529", "title": "Airoldi", "text": ""}
{"id": "2645530", "revid": "1318658", "url": "https://it.wikipedia.org/wiki?curid=2645530", "title": "Ospedale Sacro Cuore Don Calabria", "text": "L'Ospedale Sacro Cuore Don Calabria di Negrar (Verona) \u00e8 un ospedale classificato e presidio ospedaliero della Regione Veneto. \u00c8 una struttura sanitaria della Congregazione dei Poveri Servi della Divina Provvidenza, fondata da un sacerdote veronese, San Giovanni Calabria. \nL'Ospedale \u00e8 situato all'interno della \"Cittadella della Carit\u00e0\", dove sulla stessa area gravitano anche strutture socio-sanitarie (casa di riposo e Rsa). \nIl 23 maggio del 2018 il \"Sacro Cuore Don Calabria\" \u00e8 stato riconosciuto, con decreto del Ministero della Salute, IRCCS (Istituto di Ricovero e Cura a Carattere Scientifico) per le Malattie Infettive e Tropicali e nel novembre dello stesso anno \u00e8 stato riconosciuto dall'UNICEF \"Ospedale Amico dei Bambini\". \n\u00c8 anche un Cancer Care Center dove il paziente oncologico adulto trova tutte le specialit\u00e0 per la cura e la dignosi dei tumori. \nL'IRCCS di Negrar \u00e8 centro di riferimento della Regione Veneto per: \nDisponendo di un Ciclotrone tra i pi\u00f9 potenti in Europa con annessa Radiofarmacia, il \"Sacro Cuore DOn Calabria\" produce radiofarmaci per gran parte delle Medicine Nucleari del Veneto\nPosti letto.\nLa \"Cittadella della Carit\u00e0\" comprende in totale 968 posti letto"}
{"id": "2645531", "revid": "287204", "url": "https://it.wikipedia.org/wiki?curid=2645531", "title": "Heavenly (gruppo musicale)", "text": ""}
{"id": "2645532", "revid": "729019", "url": "https://it.wikipedia.org/wiki?curid=2645532", "title": "Jean-Fran\u00e7ois Bernard", "text": "Professionista dal 1984 al 1996, vinse quattro tappe al Giro d'Italia, tre al Tour de France e una alla Vuelta a Espa\u00f1a.\nCarriera.\nDivenne professionista nel 1984, ingaggiato dalla neonata La Vie Claire, la squadra capitanata da Bernard Hinault. Dopo esser stato gregario di Hinault e di Greg LeMond fino al 1986, gareggi\u00f2 al Tour de France 1987 come capitano della squadra data l'assenza di LeMond (Hinault si era intanto ritirato dalle corse). In quella \"Grande Boucle\" vinse due tappe, entrambe a cronometro, indoss\u00f2 la maglia gialla al termine della cronometro del Mont Ventoux e concluse la corsa al terzo posto assoluto, dietro a Stephen Roche e Pedro Delgado. Nel 1987 vinse anche una frazione al Giro d'Italia e il Giro dell'Emilia.\nAl Giro d'Italia dell'anno seguente conquist\u00f2 tre tappe e indoss\u00f2 la maglia rosa nei primi tre giorni di gara, ma cadde in un tunnel scarsamente illuminato mentre era in lizza per la vittoria finale e fu costretto al ritiro. Nella caduta si infortun\u00f2 seriamente alla schiena. L'anno successivo fu colpito da una fibrosi al ginocchio sinistro e dovette sottoporsi a un intervento chirurgico, restando fermo per alcuni mesi. Nel 1990 vinse una frazione alla Vuelta a Espa\u00f1a, in estate per\u00f2 una piaga da sella e un'altra operazione lo costrinsero a rinunciare al Tour de France. Anche a causa dei problemi fisici non riusc\u00ec a confermare quelle qualit\u00e0 che avevano spinto gli osservatori a considerarlo la massima promessa del ciclismo francese.\nNel gennaio 1991 lasci\u00f2 la Toshiba (ex La Vie Claire) per trasferirsi, dopo aver firmato con un contratto biennale, alla Banesto di Delgado e Indurain, rinunciando alle sue ambizioni di leader per mettersi a disposizione dei due capitani. Divenne il luogotenente di Indurain durante gli anni del dominio dello spagnolo al Tour, ma riusc\u00ec comunque a ottenere qualche successo significativo, come quello nella classifica finale della Parigi-Nizza 1992.\nConcluse la carriera al termine del 1996, dopo una stagione alla Chazal-MBK e una all'Agrigel-La Creuse."}
{"id": "2645535", "revid": "149587", "url": "https://it.wikipedia.org/wiki?curid=2645535", "title": "Saint-Nicolas (Passo di Calais)", "text": ""}
{"id": "2645549", "revid": "122246", "url": "https://it.wikipedia.org/wiki?curid=2645549", "title": "Nazionale di pallavolo maschile dell'Indonesia", "text": "La nazionale di pallavolo maschile dell'Indonesia \u00e8 una squadra asiatica e oceaniana composta dai migliori giocatori di pallavolo dell'Indonesia ed \u00e8 posta sotto l'egida della Federazione pallavolistica dell'Indonesia."}
{"id": "2645550", "revid": "131358", "url": "https://it.wikipedia.org/wiki?curid=2645550", "title": "FK SIAD Most", "text": ""}
{"id": "2645552", "revid": "986213", "url": "https://it.wikipedia.org/wiki?curid=2645552", "title": "Maria Elisabetta di Thurn und Taxis", "text": "Era una figlia di Alessandro Ferdinando di Thurn und Taxis, principe di Thurn und Taxis, e della terza moglie Maria Enrichetta di F\u00fcrstenberg, figlia del principe Giuseppe Guglielmo Ernesto, I principe di F\u00fcrstenberg.\nAppartenne alla dinastia dei principi di Thurn und Taxis, addetti al servizio posta nel Sacro Romano Impero e resi nobili nel corso del XVII secolo.\nBiografia.\nVenne data in sposa a Karl Aloys zu F\u00fcrstenberg. Il matrimonio venne celebrato a Praga il 4 novembre 1790.\nDiede al marito cinque figli:\nRimasta vedova il 25 marzo 1799, Maria Elisabetta spos\u00f2 in seconde nozze Joseph von La\u00dfberg.\nMor\u00ec nel 1822 e venne sepolta a Heiligenberg."}
{"id": "2645554", "revid": "6923", "url": "https://it.wikipedia.org/wiki?curid=2645554", "title": "Arnaldo Verri", "text": "La sua carriera professionale inizia negli anni cinquanta e si sviluppa prima nella carta stampata (Gazzetta dello Sport, Corriere Lombardo), poi alla radio e in seguito in televisione, presso la sede Rai di Milano.\nDopo l'esordio in alcune trasmissioni sportive radiofoniche, nel 1960 segue le Olimpiadi di Roma come telecronista. Torna, quindi, alla radio, dove diventa una delle voci di \"Tutto il calcio minuto per minuto\". Verri alterna le domeniche al microfono, come inviato per le partite di Serie A, al lavoro di redazione e coordinamento del programma.\nCon Roberto Bortoluzzi, conduce per anni un'altra trasmissione radiofonica, \"Anteprima Sport\", in onda ogni domenica mattina.\nAlla met\u00e0 degli anni settanta, abbandona il calcio per dedicarsi alla Formula 1, che continua a seguire fino al 1990, quando lascia il servizio per raggiunti limiti di et\u00e0.\nNegli anni ottanta, ha ideato l'appuntamento settimanale di Radiouno, \"Mondomotori\", tuttora in onda da Roma.\nOltre allo sport, nella seconda met\u00e0 degli anni sessanta comincia a occuparsi di arte alla radio, arrivando a tenere una rubrica fissa al Gazzettino Padano e realizzando servizi d'arte anche per il TG3 Regione e per i programmi nazionali, nel caso di mostre di particolare rilievo.\nNel 1990 si trasferisce a San Paolo (Brasile) dove, dal 1994 al 1997, diventa primo presidente dell'Associazione Stampa Italiana in Brasile. \n\u00c8 morto il 23 agosto 2013 in seguito a una grave malattia. Le sue ceneri sono state traslate in Italia, nel paese natale di Lu (AL), di cui era cittadino onorario.\nDalla prima moglie, Francesca Pagani, ha avuto due figli, Valeria e Marco."}
{"id": "2645562", "revid": "118141206", "url": "https://it.wikipedia.org/wiki?curid=2645562", "title": "Governo basco", "text": "Il Governo Basco (in euskara Eusko Jaurlaritza) \u00e8 il governo autonomo dei Paesi Baschi (Spagna). \n\u00c8 composto dal \"lehendakari\" (capo del Governo basco) che \u00e8 eletto dal Parlamento basco ogni quattro anni; e dai ministri che egli stesso sceglie. La sede istituzionale si trova a Vitoria, nel distretto di Lakua.\nStoria.\nLa prima forma di governo per l'autonomia basca risale al 1936, quando venne approvato il primo statuto per l'autonomia. Inizialmente fu guidato dal primo lehendakari Jos\u00e9 Antonio Aguirre e fu supportato da una coalizione che comprendeva tutte le parti politiche avverse a Francisco Franco.\nDopo la sconfitta della repubblica spagnola, il governo basco oper\u00f2 in esilio, guidato da Jes\u00fas Mar\u00eda de Leizaola dopo la morte di Aguirre, avvenuta nel 1960. \nNon venne formalmente sciolto fino all'approvazione del nuovo statuto delle autonomie, firmato nel 1979, quattro anni dopo la morte del dittatore Franco.\nIn Spagna, nel frattempo, fu creato il Consiglio Generale Basco, un corpo pre-autonomico nato nel 1978 e guidato prima dal socialista Ram\u00f3n Rubial e poi dal nazionalista Carlos Garaikoetxea.\nQuest'ultimo rimase in carica anche dopo l'approvazione dello statuto, diventando il primo lehendakari della nuova entit\u00e0 politica.\nComposizione attuale.\nGiunto alla nona legislatura, il governo basco \u00e8 oggi presieduto da un \"Lehendakari\" estraneo al nazionalismo basco: Patxi L\u00f3pez, appartenente al PSE-EE ed eletto grazie ad un patto con il PP. \nPer la sua investitura Lopez ha ricevuto il sostegno anche di UPyD, nonch\u00e9 l'astensione di EB-B (sinistra basca). Nell'ambito di questo governo non ci sono rappresentanti del Movimiento de Liberaci\u00f3n Nacional Vasco (in precedenza rappresentato da Batasuna), dopo che la stessa lista \u00e8 stata esclusa da una sentenza giuridica.\nIl governo basco \u00e8 composto da 10 dipartimenti, ed a capo di ognuno di questi vi \u00e8 un ministro con una struttura che comprende un vice-ministro, direttori e segretari. La \"lehendakaritza\" (o Presidenza) invece dispone di una segreteria generale e di una direzione generale.\nInoltre, il ministro della giustizia e dell'ordine pubblico esercita le funzioni di portavoce dell'esecutivo.\nNelle precedenti legislature, l'esecutivo basco era costituito dei partiti nazionalisti baschi: il Partito Nazionalista Basco (EAJ-PNV) e Eusko Alkartasuna (EA), con l'appoggio di altri partiti nazionalisti tra cui l'Euskal Herritarrok (EH)."}
{"id": "2645571", "revid": "775372", "url": "https://it.wikipedia.org/wiki?curid=2645571", "title": "Accordo del Venerd\u00ec Santo", "text": "L'accordo del Venerd\u00ec Santo (\"Good Friday Agreement\") \u2013 conosciuto anche come Belfast Agreement (in lingua irlandese: Comhaont\u00fa Bh\u00e9al Feirste), o come accordo di Stormont \u2013 \u00e8 uno dei pi\u00f9 importanti sviluppi del processo di pace in Irlanda del Nord.\nSi tratta di:\nContenuti.\nL'accordo stabilisce una serie complessa di disposizioni, relative a una variet\u00e0 di settori, tra cui:\nLe questioni relative alla sovranit\u00e0, ai diritti civili e culturali, allo smantellamento degli armamenti, alla smilitarizzazione, alla giustizia e alla polizia erano centrali nell'accordo.\nStoria.\nL'accordo \u00e8 stato firmato a Belfast il 10 aprile 1998 (giorno di Venerd\u00ec santo) dal governo del Regno Unito e da quello irlandese, con l'approvazione dalla maggior parte dei partiti politici nordirlandesi, con l'eccezione del Partito Unionista Democratico (DUP). Il 23 maggio 1998 l'accordo \u00e8 stato sottoposto a un referendum che ne ha sancito l'approvazione popolare da parte dei votanti nordirlandesi.\nNello stesso giorno, gli elettori della Repubblica d'Irlanda hanno votato per cambiare la loro costituzione, in linea con l'accordo: approvando il Diciannovesimo emendamento alla Costituzione, \u00e8 stato infatti possibile cambiare il testo degli originari articoli 2 e 3 (che rivendicavano l'unit\u00e0 dell'isola sotto il governo di Dublino) in una dichiarazione recante l'aspirazione ad una Irlanda unita con mezzi pacifici. \nIl DUP (Partito Democratico Unionista) \u00e8 stato l'unico grande partito a opporsi all'accordo, che \u00e8 entrato comunque in vigore il 2 dicembre 1999.\nRisultati dei referendum.\nI risultati dei due referendum simultanei sono riportati in basso:"}
{"id": "2645573", "revid": "367445", "url": "https://it.wikipedia.org/wiki?curid=2645573", "title": "Accordo di Belfast", "text": ""}
{"id": "2645576", "revid": "1318789", "url": "https://it.wikipedia.org/wiki?curid=2645576", "title": "Wampum", "text": "Un Wampum, o sewan, \u00e8 una cintura utilizzata dalle trib\u00f9 di nativi americani dell'America Nordorientale come oggetto rituale e religioso, spesso scambiato come testimonianza e vincolo durante la stipula di trattati, per ricordare avvenimenti storici, o usato come supporto per la tradizione orale di memorie e racconti.\nAnche se originariamente il termine indicava solo le larghe cinture, \u00e8 invalsa l'abitudine di definire \"in wampum\" anche altri capi d'abbigliamento o ornamento (collane, bracciali, cavigliere ecc.), creati utilizzando la medesima tecnica.\nSimbolismo del wampum.\nUn wampum \u00e8 generalmente formato da pi\u00f9 strisce unite tra loro, composte da \"perline\" ricavate da due specie di conchiglie nordatlantiche (\"Busycotypus canaliculatus\" e \"Mercenaria mercenari\"a), rispettivamente di colore bianco e violaceo, organizzate a formare immagini e simboli. Nel wampum creato per sancire il patto tra cinque nazioni indiane nella Confederazione Irochese, la parte centrale ha la forma di un cuore con due quadrati bianchi per ogni lato, collegati al cuore mediante una linea bianca, che simboleggia l'unit\u00e0 delle cinque nazioni. \nIl wampum dei nativi americani del Nord-Est \u00e8 molto meno conosciuto in Europa del calumet della pace o del tomahawk (ascia di guerra).\nTra le trib\u00f9 irochesi, i wampum erano fatti unendo rondelle di setola di porcospino in modo da formare un mosaico, con decorazioni di perline ricavate da conchiglie fluviali (da cui deriverebbe il termine \u00ab wampum \u00bb che originariamente indicava le conchiglie, ma altre fonti indicano l'origine dal termine algonchino \"wampumpeag\" = strisce bianche).\nGli ambasciatori li portavano come segno di riconoscimento, e queste cinture assumevano allora il valore degli antichi caducei.\nQuando i \u00ab Bianchi\u00bb arrivarono nel continente nord-americano realizzarono rapidamente quale fosse l'importanza che questi oggetti avevano per gli amerindi. Mentre i nativi non li utilizzavano come moneta, i coloni si servirono spesso di wampum come metodo di pagamento e giunsero anche a realizzare cinture wampum utilizzando perline di porcellana che avevano fatto arrivare dall'Europa. Per Georg Simmel, come si legge nel suo studio intitolato \"Filosofia del denaro\", le conchiglie che componevano il wampum erano utilizzate anche come moneta. "}
{"id": "2645577", "revid": "767487", "url": "https://it.wikipedia.org/wiki?curid=2645577", "title": "La macchina ammazzacattivi", "text": "La macchina ammazzacattivi \u00e8 un film del 1952 diretto da Roberto Rossellini. \u00c8 una commedia fantastica.\nTrama.\nIl fotografo di un piccolo paese del centro Italia, Celestino, incontra uno strano personaggio che lo dota di un potere sovrannaturale: attraverso la sua macchina fotografica pu\u00f2 decidere la vita e la morte delle persone ritratte.\nConvinto di essere portatore della volont\u00e0 di sant'Andrea, Celestino inizia lo sterminio di tutti i cattivi del paese, in nome del bene. Tuttavia, ben presto capir\u00e0 che il confine tra bene e male \u00e8 molto sottile.\nProduzione.\nSebbene le riprese fossero iniziate nel 1948, la pellicola fu portata a termine - probabilmente dagli assistenti del regista - nel 1951 e venne distribuita soltanto nel 1952 a causa di difficolt\u00e0 ed interruzioni.\nL'intero film \u00e8 stato girato interamente in Costiera Amalfitana e in particolare ad Atrani, Amalfi e Maiori.\nProprio quest'ultimo paese fu da Rossellini usato spesso come location nelle sue produzioni cinematografiche come \"Pais\u00e0\", \"Viaggio in Italia\" e \"L'amore\".\nNel cast sono presenti importanti caratteristi della commedia italiana, tra i quali Giacomo Furia e Carlo Giuffr\u00e9."}
{"id": "2645588", "revid": "46931", "url": "https://it.wikipedia.org/wiki?curid=2645588", "title": "Kalkstein - The Valley of Stone", "text": ""}
{"id": "2645590", "revid": "773636", "url": "https://it.wikipedia.org/wiki?curid=2645590", "title": "Chiesa di Sant'Apollinare (Pisa)", "text": "La chiesa di Sant'Apollinare \u00e8 un luogo di culto cattolico della citt\u00e0 di Pisa, ubicato nel quartiere di Barbaricina.\nStoria.\nAttestata la prima volta nel 1173, fu resa dipendente dal Capitolo della Cattedrale nel 1188, per mezzo di una bolla di papa Clemente III. L'edificio attuale \u00e8 stato progettato dall'ingegnere Stefano Piazzini e consacrato il 7 ottobre 1784, a due anni dalla demolizione della struttura precedente.\nLeggenda popolare vuole che, nel punto ove sorge l'edificio attuale, molti secoli fa un certo Bartolomeo, forse eremita, forse frate o forse santo, guarisse miracolosamente i pescatori colpiti dalla peste."}
{"id": "2645597", "revid": "297059", "url": "https://it.wikipedia.org/wiki?curid=2645597", "title": "Tacoma, Washington", "text": ""}
{"id": "2645601", "revid": "254059", "url": "https://it.wikipedia.org/wiki?curid=2645601", "title": "Raseborg", "text": "Raseborg (Raasepori in finlandese) \u00e8 una citt\u00e0 finlandese di 29.014 abitanti (dato 2012), situata nella regione dell'Uusimaa. \u00c8 stata fondata nel 2009 come unione dei comuni di Karis, Pohja e Eken\u00e4s.\nSociet\u00e0.\nLingue e dialetti.\nLe lingue ufficiali di Raseborg sono lo svedese ed il finlandese, e 3,7% parlano altre lingue."}
{"id": "2645602", "revid": "729019", "url": "https://it.wikipedia.org/wiki?curid=2645602", "title": "Aeroporto Internazionale di Seattle-Tacoma", "text": "L'Aeroporto Internazionale di Seattle-Tacoma (in inglese: \"Seattle\u2013Tacoma International Airport\") \u00e8 il principale aeroporto che serve la citt\u00e0 di Seattle, nello Stato di Washington, Stati Uniti d'America. \u00c8 situato sul territorio del comune di SeaTac, a circa 23 km a sud della \"downtown\" di Seattle e a circa 29 km a nord-est di quella di Tacoma. Con i suoi 51,8 milioni di passeggeri, nel 2019 \u00e8 stato l'ottavo aeroporto pi\u00f9 trafficato degli Stati Uniti e il ventottesimo al mondo. Controllato dall'agenzia governativa Port of Seattle, l'aeroporto \u00e8 hub per le compagnie aeree Alaska Airlines, Delta Air Lines e Horizon Air.\nCollegamenti con Seattle.\nL'aeroporto \u00e8 collegato al centro di Seattle attraverso il Central Link, servizio di metropolitana leggera facente parte del sistema Link Light Rail.\nCuriosit\u00e0.\nNell'edizione 2004 di Microsoft Flight Simulator, Seattle \u00e8 l'aeroporto da cui partono (o arrivano) tutte le esercitazioni di volo preimpostate."}
{"id": "2645605", "revid": "297059", "url": "https://it.wikipedia.org/wiki?curid=2645605", "title": "Seattle-Tacoma International Airport", "text": ""}
{"id": "2645611", "revid": "30445", "url": "https://it.wikipedia.org/wiki?curid=2645611", "title": "Negrito (etnia)", "text": ""}
{"id": "2645612", "revid": "149727", "url": "https://it.wikipedia.org/wiki?curid=2645612", "title": "Pandino con Nosadello e Gardella", "text": ""}
{"id": "2645613", "revid": "27788294", "url": "https://it.wikipedia.org/wiki?curid=2645613", "title": "Velisti", "text": ""}
{"id": "2645619", "revid": "92723", "url": "https://it.wikipedia.org/wiki?curid=2645619", "title": "Plasmid Rescue", "text": "La tecnica del plasmid rescue \u00e8 una tecnica usata nei laboratori di genetica, per clonare sequenze di DNA d'interesse che sono state \"pescate\" con la metodologia della \"trap mutagenesis\".\nDescrizione della tecnica.\nSi crea in laboratorio un costrutto che oltre a possedere il gene reporter, il promotore minimo, gli elementi trasponibili ed un marcatore fenotipico che controlla l'inserimento, possiede anche un pezzo di plasmide con un'origine di replicazione, una resistenza a un antibiotico e un sito unico di riconoscimento di un qualsiasi enzima di restrizione.\nUna volta trovata una linea cellulare che possiede un profilo di espressione interessante, si digerisce il DNA genomico con quell'enzima di restrizione, quindi si usa la ligasi e ci si ritrova con un gran numero di circoletti, solo due dei quali possiedono un frammento del costrutto e cio\u00e8 il marcatore fenotipico. Con un antibiotico si selezionano opportunamente soltanto il clone che contiene la resistenza e l'origine di replicazione oltre che ovviamente una porzione di DNA genomico. Questa porzione serve per capire, tramite ad esempio un'analisi in banca dati, in che zona del genoma ci si trovi e ricercare opportunamente le sequenze regolative che si trovano nelle vicinanze."}
{"id": "2645621", "revid": "1784938", "url": "https://it.wikipedia.org/wiki?curid=2645621", "title": "Romanticismo", "text": "Il Romanticismo \u00e8 stato un movimento artistico, musicale, culturale e letterario sviluppatosi al termine del XVIII secolo in Germania (\"Romantik\"). Preannunciato in alcuni dei suoi temi dal movimento preromantico dello \"Sturm und Drang\", si diffuse poi in tutta Europa nel XIX secolo.\nOrigine del termine.\nIl termine \"Romanticismo\" deriva dall'inglese \"romantic\" (da \"romance\", traducibile in italiano come \u00abromanzesco\u00bb, nel senso di \u00abnon reale\u00bb), che nella met\u00e0 del XVII secolo indicava quei generi letterari, come i romanzi cavallereschi, che rappresentavano vicende fantastiche all'interno di un'ambientazione storica pi\u00f9 o meno accurata. Accanto a questo primo significato si svilupp\u00f2 e alla fine prevalse nel XVIII secolo quello di \"pittoresco\", riferito non solo a quanto veniva artisticamente raffigurato, ma soprattutto al sentimento che ne veniva suscitato.\nDefinizioni e interpretazioni.\nNon \u00e8 possibile definire il Romanticismo in senso univoco poich\u00e9 si tratta di un fenomeno complesso che assume connotazioni diverse a seconda delle nazioni in cui si sviluppa. Nel movimento romantico non c'\u00e8 un riferimento preciso a un sistema chiuso di idee che possa compiutamente definirlo, ma esso fa piuttosto riferimento a un \"modo di sentire\" a cui gli artisti del tempo adeguarono il loro modo di esprimersi artisticamente, pensare e vivere.\nPer quanto il Romanticismo sia un movimento culturale di origini tedesche, esso si sviluppa anche in Francia, a seguito del declino dell'Illuminismo. Pittori come G\u00e9ricault, Delacroix e Caspar David Friedrich emergono come importanti artisti romantici mentre in Inghilterra Turner d\u00e0 una impronta personale al sentire visivo romantico.\nCome reazione all'Illuminismo e al Neoclassicismo, cio\u00e8 alla razionalit\u00e0 e al culto della bellezza classica, il Romanticismo contrappone la spiritualit\u00e0, l'emotivit\u00e0, la fantasia, l'immaginazione, e soprattutto l'affermazione dei caratteri individuali d'ogni artista. Il termine \"Romanticismo\" venne applicato per primo da Friedrich von Schlegel (1772) alla letteratura da lui considerata \"moderna\" e contrapposta a quella \"classica\". August Wilhelm von Schlegel scrive (nell'opera \"Corso di letteratura drammatica\") che era un termine pi\u00f9 che adeguato per definire il movimento che si era venuto a creare verso il 1790, perch\u00e9 alludeva alla lingua romanza, originata dalla mescolanza dei dialetti tedeschi con il latino. E proprio la diversit\u00e0 e l'eterogeneit\u00e0 erano rappresentative, secondo lui, dell'era romantica, in cui l'uomo non era pi\u00f9 integro, unico e sufficiente a se stesso come nell'antichit\u00e0 classica, quando veniva predicato il concetto latino dell'autarchia (cfr. Orazio). Infatti, secondo i filosofi come Schopenhauer che si rifanno in parte a Johann Gottlieb Fichte, l'uomo, essere finito, tende all'infinito, cio\u00e8 \u00e8 alla costante ricerca di un bene o di un piacere infinito, mentre nel mondo finito a sua disposizione non trova che risorse limitate.\nQuesto fa s\u00ec che l'uomo senta un vuoto, una mancanza, che lo relega in una inevitabile situazione di infelicit\u00e0. Tale posizione era gi\u00e0 presente in Pascal, che per\u00f2 usava l'argomento a sostegno della ragionevolezza del Cristianesimo; \u00e8 invece un elemento originalmente romantico l'aver confrontato tale condizione dell'uomo moderno con la condizione dell'uomo nel mondo classico. Come dice August Schlegel:\nTornando al termine \"Romanticismo\" che, utilizzato in modo sempre pi\u00f9 ampio ed esteso, venne applicato gi\u00e0 nell'Ottocento, dapprima ad una nuova tendenza della sensibilit\u00e0 basata sull'immaginazione e in seguito a un orientamento pi\u00f9 diffuso del pensiero filosofico, parlando, via via, non solamente pi\u00f9 di arte romantica, ma anche di scienza o filosofia romantiche.\nGli atteggiamenti interpretativi degli studiosi riguardo al termine romantico sono stati molto vari, e ci\u00f2 crea problemi a chi voglia definire con maggior precisione questo termine. Wellek restringe il Romanticismo solamente a quei movimenti letterari europei che nella prima met\u00e0 dell'Ottocento si rifecero a questo nome. Praz collega il Romanticismo ad un cambiamento della sensibilit\u00e0 avvenuto nel Settecento e vivo ancora oggi. Lowy interpreta il Romanticismo come una rivolta contro la modernit\u00e0, razionalista e capitalista, in nome degli ideali perduti del passato. Filosofi come Schlegel e Nietzsche considerano il Romanticismo come uno dei due cardini sul quale ruota continuamente la spiritualit\u00e0 dell'uomo, distinguendo il primo fra \"classico\" e \"romantico\", il secondo tra \"apollineo\" e \"dionisiaco\".\nLe opinioni divergono non solo sul termine, ma anche sull'omogeneit\u00e0 europea del fenomeno: alcuni, come Wellek, evidenziano una sostanziale omogeneit\u00e0, altri, come Lovejoy, una maggiore diversit\u00e0 delle sue manifestazioni nazionali. Ancor oggi nel linguaggio comune le differenze sono molteplici: infatti, mentre in tedesco \"romantisch\" evoca immagini letterarie di paesaggi e di ricordi medievali, in inglese \"romantic\" si collega a concezioni sentimentali e all'amore.\nVolendo assumere come riferimento temporale alcuni precisi fenomeni letterari, bisogna in ogni caso tener presente che essi si svilupparono in periodi differenti (tra il 1800 e il 1830) a seconda dei diversi paesi europei. Il Romanticismo nacque infatti dapprima in Germania con la fondazione della rivista \"Athenaeum\", creata nel 1798 dallo stesso Schlegel insieme al fratello Wilhelm ed al poeta Novalis, riuniti nel gruppo usualmente chiamato \"gruppo di Jena\"; nello stesso anno 1798 esso nasceva in Inghilterra con la pubblicazione delle \"Lyrical Ballads\" di Coleridge e di Wordsworth; in Francia inizi\u00f2 invece nel 1813 con la pubblicazione, a Londra ma in lingua francese, dell'opera \"De l'Allemagne\" di Madame de Sta\u00ebl, e infine in Italia nel 1816, previa autorizzazione del governo austriaco, grazie alla \"Biblioteca Italiana\", il periodico letterario voluto e finanziato dai primi governanti austriaci della Lombardia, Bellegarde e Saurau, allo scopo di diffondere il consenso verso il nuovo governo succeduto ai francesi.\nPunti chiave.\nIl Romanticismo si rif\u00e0 in linea di massima alla necessit\u00e0 di attingere all'infinito. Di conseguenza sono spesso ricorrenti alcuni essenziali punti chiave come:\nTemi tipici.\nTemi caratteristici di quasi tutti i campi toccati dal movimento romantico sono:\nParallelamente si sviluppa una forte critica all'uso spregiudicato del \"lume della ragione\", che nel Settecento aveva condotto molti pensatori illuministi a stigmatizzare il popolo del Medioevo, ritenuto oppresso dal peso di una religione oscurantista: i romantici, predicando un ritorno alla religiosit\u00e0 e invitando al \"tuffo nella fede\" (oggetto d'indagine peraltro gi\u00e0 affrontato da Pascal e successivamente da Kierkegaard), riabilitano i tempi \"bui\" del Medioevo, apprezzando quei caratteri che l'Illuminismo criticava (lo stesso Hegel finir\u00e0 per rivalutare le religioni \"positive\", condannate in et\u00e0 giovanile).\nL'eroe romantico.\nL'eroe romantico \u00e8 un archetipo letterario riferito al personaggio tipico delle opere del romanticismo, che rifiuta norme e convenzioni stabilite, \u00e8 stato rifiutato dalla societ\u00e0 e ha messo se stesso al centro della propria esistenza; spesso \u00e8 il protagonista di un'opera letteraria in cui l'obiettivo principale \u00e8 posto sui pensieri del personaggio piuttosto che sulle sue azioni.\nPrototipi ed esempi di questo tipo di eroe (che spesso ha anche caratteristiche antieroiche), in cui talvolta l'autore traspone le proprie esperienze di vita, sono Werther di Goethe, Giulia di Rousseau, Jacopo Ortis di Foscolo, la tipologia dell'eroe byroniano (presente nelle opere di Lord Byron), Prometeo di Percy Shelley, il Vecchio Marinaio di Samuel Taylor Coleridge, Ren\u00e9 di Fran\u00e7ois-Ren\u00e9 de Chateaubriand, Victor Frankenstein di Mary Shelley e molti altri.\nNapoleone Bonaparte \u00e8 stato definito come un modello storico e vivente di eroe romantico.\nRomanticismo in letteratura.\nIl movimento romantico europeo ebbe origine nell'opera di alcuni letterati e ideologi tedeschi della fine del Settecento. Si faceva una netta distinzione tra la \"poesia naturale\", \"Naturpoesie\", quella che esprime subito, con il sentimento, le caratteristiche di una nazione, e la \"poesia riflessa\" o d'arte che \u00e8 quella che non nasce spontanea, ma nasce dalla imitazione dei modelli stranieri.\nIl diverso atteggiamento che gli scrittori e i poeti assumono nella vita fa s\u00ec che nella produzione letteraria si sviluppino due correnti:\nSi sostenne che ogni nazione avesse la sua poesia, diversa dalle altre per lingua e forma, e pertanto fosse assurdo che la poesia tedesca si rifacesse a quella dei greci o dei romani. Essa doveva trovare un'espressione nuova e spontanea che fosse conforme ai suoi miti, alla sua storia e alla sua natura.\nAl rigetto di tutti i modelli dell'arte classica si accompagn\u00f2, negli scrittori di questo gruppo, l'idea di una poesia schietta e popolare, intesa come immediata adesione alla natura, l'ammirazione verso le fonti primitive dell'arte germanica, l'esaltazione di un tipo di eroe appassionato e ribelle ad ogni legge.\nPer quanto riguarda gli artisti romantici tedeschi, bisogna dire che in Germania si svilupp\u00f2 tra il 1770 e il 1785 il movimento dello Sturm und Drang (trad. lett. \"tempesta ed impeto\"), che vantava artisti come Goethe e Schiller; nel 1798 invece nacque ufficialmente il Romanticismo, con la pubblicazione del primo numero del giornale \"Athenaeum\". Da allora si distinsero due diverse scuole: quella di Jena e quella di Heidelberg. Della prima facevano parte i due fratelli Schlegel, fondatori della sopracitata rivista, e altri artisti come Novalis, Tieck e Schelling; della scuola di Heidelberg (che aveva tendenze campanilistiche) facevano parte autori come Von Chamisso e Brentano. Altro scrittore romantico degli inizi fu E.T.A. Hoffmann.\nIl Romanticismo letterario inglese.\nContemporaneamente, in Inghilterra, si manifest\u00f2 un analogo movimento letterario e poetico di cui i primi esponenti furono Wordsworth e Coleridge, anche se le radici possono essere trovate nella scuola preromantica della poesia cimiteriale.\nGli autori romantici inglesi vengono generalmente divisi in due diverse generazioni: una che concerne la fine del 1700, e un'altra che \u00e8 vissuta nella prima met\u00e0 del 1800. Della prima fanno parte Wordsworth, legato al concetto di epifania (intesa come riflessione profonda stimolata inaspettatamente da un fatto prosaico e quotidiano), Coleridge, poeta generalmente definito \"onirico\" a causa dell'atmosfera suscitata dalle sue opere, nelle quali sembra di essere in un sogno, e Blake, poeta visionario, che vedeva nella natura dei simboli che si qualificavano come chiavi di lettura di una realt\u00e0 oltre quella fenotipica. Della seconda generazione si possono definire poeti come John Keats, un nostalgico dell'era classica, Byron, il prototipo del poeta ribelle ed esule, e Shelley, che aveva molto caro il tema della libert\u00e0 (basti pensare al titolo di una sua opera: \"Prometeo liberato\").\nUn posto a s\u00e9 stante merita, nel panorama romantico inglese dei primi decenni dell'Ottocento, il narratore e saggista Thomas de Quincey, dalla fantasia accesa e visionaria, anticipatore di correnti estetiche inquadrabili nel decadentismo europeo della seconda met\u00e0 del secolo, e della letteratura vittoriana.\nEsponenti molto importanti del Romanticismo inglese furono i pittori John Constable e William Turner, appartenenti alla corrente naturalista, nonch\u00e9 il gi\u00e0 citato William Blake, con la sua particolare pittura onirica.\nIl Romanticismo letterario francese.\nIl Romanticismo francese si \u00e8 distinto tra gli altri per il profondo rinnovamento di temi, forme ed estetica della letteratura. Bench\u00e9 i primi fermenti romantici si trovino in opere di Jean-Jacques Rousseau (specie in \"Discorso sulle scienze e le arti\", \"Giulia o la nuova Eloisa\", \"Le confessioni\") e nella lirica di Andr\u00e9 Ch\u00e9nier, i capofila dei romantici francesi sono stati in parte Madame de Sta\u00ebl, ma soprattutto autori come Alphonse de Lamartine con le \"Meditations\", Fran\u00e7ois-Ren\u00e9 de Chateaubriand (considerato il fondatore del romanticismo letterario francese) con \"Ren\u00e9\" e il \"Genio del Cristianesimo\", e Victor Hugo con le \"Odes\" e le sue due opere pi\u00f9 importanti: \"Notre-Dame de Paris\" e \"Les Miserables\".\nIl Romanticismo letterario italiano.\nIn Italia si possono gi\u00e0 trovare alcuni elementi tipici della nuova sensibilit\u00e0 romantica in Ugo Foscolo (1778-1827) e Ippolito Pindemonte (1753-1828), dove per\u00f2 risultano in parte legati alla corrente del Neoclassicismo, con influssi preromantici nelle tematiche. Un'altra estensione dell'ideale letterario a fatto politico e sociale della rinascita dell'Italia si ebbe con Vittorio Alfieri (1749-1803), che diede inizio a quel filone letterario e politico risorgimentale che si svilupp\u00f2 nei primi decenni del XIX secolo.\nLa data vera e propria di inizio del Romanticismo italiano \u00e8 il 1816: nel gennaio di tale anno, infatti, Madame de Sta\u00ebl pubblic\u00f2 nella \"Biblioteca Italiana\" un articolo (\"\") nel quale invitava gli italiani a conoscere e tradurre le letterature straniere come mezzo per rinnovare la propria cultura. Inoltre, sempre nello stesso anno, Giovanni Berchet scrisse quello che poi divenne il manifesto del Romanticismo letterario italiano: la \"Lettera semiseria di Grisostomo al suo figliolo\", nella quale si esalta la nuova corrente letteraria e si deridono i canoni del Neoclassicismo (per questo l'opera \u00e8 definita \"semiseria\").\nSuccessivamente alcuni letterati si staccarono dalla \"Biblioteca Italiana\", rivista a carattere conservatore, e fondarono nel 1818 il \"Conciliatore\", rivista diretta da Silvio Pellico con Ludovico Di Breme, Pietro Borsieri, Giovanni Berchet e Ermes Visconti. Il \"Conciliatore\" si proponeva di \"conciliare\" ricerca tecnico-scientifica con letteratura, sia illuminista che romantica, con pensiero laico e con il cattolicesimo. La rivista fu per\u00f2 chiusa nel 1819 per ordine degli austriaci.\nIntanto si stavano gi\u00e0 diffondendo nella penisola le prime istanze risorgimentali, alle quali risulter\u00e0 strettamente legata la produzione romantica italiana. Esemplare fu in proposito la figura di Alessandro Manzoni, che diede un impulso fondamentale alla diffusione del genere letterario del romanzo storico, nell'ambito della corrente oggettivo-realistica. Dedito alla lirica poetica soggettiva fu invece Giacomo Leopardi, sebbene la sua definizione come romantico sia discussa dalla critica letteraria, essendo stata da lui stesso negata vista la presenza nella sua poetica di elementi riconducibili anche all'Illuminismo e al Neoclassicismo.\nNel complesso il Romanticismo italiano fu soprattutto l'espressione del nuovo ambiente storico e sociale della borghesia, come si era sviluppato, specie in Lombardia, durante la Rivoluzione francese, in cui si esprimevano quelle esigenze di nazionalit\u00e0 e popolarismo che contraddistinsero quest'epoca rispetto alle precedenti esperienze settecentesche.\nIl Romanticismo letterario statunitense.\nNegli Stati Uniti il movimento letterario romantico assunse caratteri peculiari, nella vocazione filosofico-profetica del Trascendentalismo di Ralph Waldo Emerson e Henry David Thoreau, e nel romanticismo \"dark\" di Edgar Allan Poe, reazione ai trascendentalisti e ispirato al gotico europeo, fino a confluire poi nelle poetiche tardo-romantiche e neoromantiche di Walt Whitman ed Emily Dickinson, con influssi anche sul romanzo di Herman Melville.\nRomanticismo in filosofia.\nLa filosofia in et\u00e0 romantica si riflette nel pensiero dei massimi esponenti dell'idealismo, in particolare di quello tedesco, rappresentato da Fichte, Schelling ed Hegel; esso fu per\u00f2 anticipato da Kant, che nella \"Critica del Giudizio\" aveva aperto la strada alla concezione della natura come inesauribile e spontanea forza vitale dove si esprime la divinit\u00e0.\n\u00c8 importante inoltre evidenziare che l'idealismo non si identifica come la filosofia del Romanticismo, pur risultando a pieno titolo la sintesi meglio riuscita della corrente: colui che riusc\u00ec maggiormente a interpretare la sensibilit\u00e0 romantica fu Schelling, soprattutto per l'importanza attribuita al momento estetico dell'arte, e al mito; sar\u00e0 invece l'idealismo di Hegel a dare adito a pesanti critiche al Romanticismo, pur eccependone i princ\u00ecpi cardine, contestandone la svalutazione delle facolt\u00e0 non solo intellettuali ma anche razionali dell'individuo.\nLa filosofia romantica proponeva infatti un superamento della filosofia illuminista, il cui massimo esponente, Immanuel Kant, pur tracciando le fondamenta del sapere umano con l'attribuzione all'intelletto (facolt\u00e0 del finito) della possibilit\u00e0 di costruire scienza, aveva relegato per\u00f2 la ragione unicamente all'ingrato compito di rendere conto dei limiti della conoscenza umana e conseguentemente dell'impossibilit\u00e0 di fondare la metafisica, come illustrato nella \"Critica della ragione pura\". La posizione di Kant era stata in parte ripresa da Fichte, il quale rivalut\u00f2 l'intuizione e accentu\u00f2 l'impossibilit\u00e0 di cogliere l'Assoluto con la sola ragione. Mentre il Romanticismo predicava cos\u00ec una sostanziale incapacit\u00e0 della ragione nel cogliere la pi\u00f9 intima essenza della realt\u00e0, contrapponendo ad essa il sentimento, l'ironia e l'istinto, l'idealismo hegeliano intendeva invece attingere all'assoluto proprio mediante l'uso della razionalit\u00e0 (intesa in Hegel quale espressione dello spirito immanente alla realt\u00e0).\nUn altro movimento filosofico che rientra appieno nell'ambito romantico, pur essendo posteriore agli anni d'oro del Romanticismo tedesco, \u00e8 il Trascendentalismo di Ralph Waldo Emerson ed Henry David Thoreau.\nConcezione romantica della storia.\nNell'et\u00e0 del Romanticismo si ebbe un superamento della concezione illuminista della storia, a cui fu rimproverato di basarsi su un'idea della ragione astratta e livellatrice, che in nome dei suoi principi generici era giunta a produrre le stragi del Terrore della Rivoluzione francese, e a spegnere il sogno di libert\u00e0 sotto la tirannide napoleonica. A quella i romantici sostituirono perci\u00f2 una \u00abragione \"storica\"\u00bb, che tenesse conto anche delle peculiarit\u00e0 e dello spirito dei diversi popoli, a volte assimilati a degli organismi viventi, con una loro anima e una loro storia. \nLe vicende con cui il secolo dei lumi era tramontato avevano inoltre dimostrato che gli uomini si propongono di perseguire alti e nobili fini che s'infrangono dinanzi alla realt\u00e0 storica. Fu cos\u00ec elaborata una nuova concezione della storia che mettesse in discussione la convinzione illuminista della capacit\u00e0 degli uomini di costruire e guidare la storia con la loro meschina ragione: la storia non \u00e8 guidata dagli uomini ma \u00e8 Dio che agisce in essa.\nNel complesso, la polemica contro l'ugualitarismo e il cosmopolitismo illuministi assunse aspetti e caratteri diversi a seconda dei contesti, aspetti che tuttavia restarono intrecciati e difficilmente separabili in maniera netta. Vi fu da un lato una tendenza restauratrice, rivolta per\u00f2 non tanto al ripristino anacronista dell'Ancien r\u00e9gime, quanto al recupero di quelle tradizioni, religiose in particolare, ritenute patrimonio della coscienza collettiva. \nSignificativa fu l'opera di De Maistre e altri autori, per i quali \u00abla storia umana \u00e8 diretta da una Provvidenza che supera gli accorgimenti politici e che drizza a ignote mete la nave dell'umanit\u00e0\u00bb. In generale \u00abs'identific\u00f2 la storia della civilt\u00e0 con la storia della religione, e si scorse una forza provvidenziale non solo nelle monarchie, ma sin nel carnefice, che non potrebbe sorgere e operare nella sua sinistra funzione se non lo suscitasse, a tutela della giustizia, Iddio: tanto \u00e8 lungi dall'essere operatore e costruttore di storia l'arbitrio individuale e il raziocino logico\u00bb.\nD'altro lato, la stessa concezione provvidenziale della storia diede luogo ad altre tendenze che potremo definire liberali, per le quali i principi proclamati nel 1789 restavano validi, pur essendo da condannare gli esiti giacobini della Rivoluzione francese. \nLo scrittore controrivoluzionario Fran\u00e7ois-Ren\u00e9 de Chateaubriand in una sintesi esprimeva ad esempio l'esigenza di \"\u00abconservare l'opera politica che \u00e8 scaturita dalla rivoluzione\u00bb\" e \"\u00abcostruire il governo rappresentativo sulla religione\u00bb\", sotto la restaurata monarchia francese. La libert\u00e0 di religione fu ritenuta in particolare un antidoto basilare sia al dispotismo assolutistico, che all'anarchia rivoluzionaria. Come conservatore moderato e uomo di lettere, egli sente inoltre il dovere di testimoniare il valore dell'essere umano oppresso: \"\u00abquando (...) si sente rimbombare soltanto la catena dello schiavo e la voce del delatore; quando tutto trema di fronte al tiranno (...) appare lo storico, incaricato della vendetta dei popoli. Invano Nerone prospera, nell'impero \u00e8 gi\u00e0 nato Tacito\u00bb\" scrive nelle sue \"Memorie d'oltretomba\".\nLa concezione romantica reazionaria o conservatrice si trasforma infatti in democratica nell'opera successiva di politici e ideologi come Giuseppe Mazzini, Hugo e Lamartine. \u00c8 anche il momento delle nuove rivoluzioni, che sfoceranno nella grande primavera dei popoli.\nRomanticismo nell'arte.\nNel 1819 viene definita romantica la scuola che mira alla rappresentazione fedele di profonde e toccanti emozioni, mentre nel 1829 l'attributo romantico viene esteso a molti fenomeni collaterali delle arti visive, entrando nel gergo delle sarte, delle modiste e persino dei pasticcieri, romantico \u00e8 tutto ci\u00f2 che ha un'aria di inverosimile, irreale e fantastico, tutto quello che si contrappone all'arte accademica definita forzata, artificiale dogmatica e priva di fantasia.\nCharles Baudelaire a commento del Salon del 1846 scrisse il saggio \"Che cos'\u00e8 il Romanticismo?\", in questo definisce romantico chi \"conosce gli aspetti della natura e le situazioni degli uomini che gli artisti del passato hanno sdegnato o misconosciuto\". Lo scrittore inoltre fa coincidere Romanticismo e modernit\u00e0 affermando: \"Chi dice romantico dice arte moderna, cio\u00e8 intimit\u00e0, spiritualit\u00e0, colore, aspirazione verso l'infinito espresse con tutti i mezzi che le arti offrono\".\nUn dipinto romantico \u00e8 facilmente riconoscibile perch\u00e9 fa largo uso di panorami naturali sterminati e violenti, definiti \"sublimi\" come nel caso del \"viandante sul mare di nebbia\", di Friedrich, dove un uomo \u00e8 ritratto di spalle (questo rappresenta la parte inconscia e nascosta del suo animo) ed \u00e8 affacciato su di un mare di nebbia che invade un paesaggio montuoso. \u00c8 importante il fatto che l'uomo venga identificato come viandante, che lo ricollega al tema romantico dell'esule. \u00abIn eroica solitudine, l'uomo \u00e8 assorto nella contemplazione dell'infinito e la sua grandezza tragica si pone di fronte alla potenza simbolica delle forze della natura...\u00bb\nAllo stesso tempo, un altro quadro, \"paesaggio invernale\", presenta altri t\u00f2poi, come quello dell'inverno e della neve, che rappresenta la vecchiaia, oppure gli alberi spogli che rappresentano la morte. L'uomo nel dipinto si regge ad un bastone: quelle sono le illusioni che l'uomo coltiva per vivere. Cos\u00ec si va delineando un tipo di arte che riflette la filosofia e le tendenze artistiche di quegli anni, dove l'artista era in conflitto con la societ\u00e0 borghese ed i suoi valori, che vedevano l'arte come qualcosa di commercialmente non produttivo e quindi inutile.\nInoltre, dipinti come \"L'onda\", di Gustave Courbet, riflettono quel senso di vuoto e di mancanza di punti di riferimento dell'uomo romantico. Autori tipici del Romanticismo sono anche Goya, Delacroix, Gericault, Turner, Constable, Hayez.\nLa nuova sensibilit\u00e0.\nLa nuova poetica romantica alla fine del Settecento non va ricercata nelle novit\u00e0 formali, ma nell'invenzione di numerosi temi e motivi che verranno pi\u00f9 ampiamente sfruttati tra il 1820 e il 1840. Il principale mutamento nella scelta del soggetto concerne sia l'aspetto letterario che storico. Da una parte ormai si preferiva Shakespeare, Froissart e Ossian agli autori classici; dall'altra \u00e8 la storia nazionale e non pi\u00f9 quella antica a diventare protagonista delle tele. Com'\u00e8 naturale, la riscoperta di Shakespeare avviene in Inghilterra, dove venne promossa la creazione di una \"Shakespeare Gallery\" a Boydell, composta di opere commissionate a una trentina di artisti a partire dal 1786, su temi tratti dalle tragedie del drammaturgo. Tra queste il quadro di John Runciman con \"Re Lear nella tempesta\" (1767, Edimburgo, National Gallery).\nIn Francia, per iniziativa del conte d'Angiviller, furono commissionate pitture e statue dedicate agli eroi della storia francese, tra queste nel 1781 Robert M\u00e9nageot realizz\u00f2 la tela con \"La morte di Leonardo\", un quadro di forte assonanza con la pittura romantica, anche nei colori e negli effetti teatrali tesi a drammatizzare l'avvenimento. Con la \"Deposizione di Atala\", del 1799, Anne-Louis Girodet-Trioson allievo di David, inser\u00ec le figure in un mondo primitivo, fonte di turbamenti e sentimenti non pi\u00f9 controllati dalla ragione. Nel Salon del 1808 Antoine-Jean Gros presenta la tela con \"Napoleone sul campo di battaglia di Eylau il 9 febbraio 1807\", una tela storica di carattere encomiastico, che presenta, nei morti e feriti in primo piano, forti accenti di carattere realistico. Nel 1831 il periodico romantico \u00abL'Artiste\u00bb scriver\u00e0: \"Non abbiamo dubbi: \"Napoleone sul campo di battaglia di Eylau\" segna la nascita della scuola romantica\".\nRomanticismo nella musica.\nNel corso del tempo la musica aveva riservato a se stessa la definizione di arte specialistica che rinchiusa nel suo isolamento tendeva ad estraniarsi dalla cultura. Nel XVIII secolo questa situazione cambia radicalmente: i letterati e gli intellettuali illuministi cominciano a dibattere della funzione della musica nella cultura contemporanea. \nIl superamento del divario musica-cultura fu dovuto soprattutto al grande sviluppo del melodramma dopo il 600 quando la poesia entra nella musica che si esprime nelle rappresentazioni teatrali. La tendenza degli illuministi era quella di assegnare alla musica il gradino pi\u00f9 basso delle arti per la sua inferiorit\u00e0 espressiva semantica mentre con il romanticismo non solo si rivaluta la superiorit\u00e0 dell'espressione musicale \u00abla musica parla il linguaggio pi\u00f9 universale da cui l'anima \u00e8 liberamente, indeterminatamente eccitata\u00bb ma si concepisce un nuovo rapporto tra le arti per cui \u00abl'estetica di un'arte \u00e8 quella delle altre, soltanto il materiale \u00e8 diverso\u00bb\nNel panorama musicale dell'epoca romantica nel dibattito finalmente aperto sull'arte musicale si distinguono a prima vista due correnti contrastanti: la \"musica assoluta\" e la \"musica a programma\" nel senso che alla contemplazione delle forme musicali per ci\u00f2 che sono nella prima, come avviene ad esempio con il quartetto d'archi, si contrappone una composizione musicale che vuole descrivere o narrare con mezzi puramente musicali, una storia basata su temi letterari, pittorici o creare un'imitazione di sonorit\u00e0 extramusicali come il suono di campane, canti di uccelli ecc. \nLa funzione descrittiva \u00e8 stata sempre uno degli scopi principali del linguaggio musicale, molto usata soprattutto agli inizi, prima che la musica acquisisse una propria autonomia attorno al Cinquecento. Tuttavia la musica a programma vera e propria si svilupp\u00f2 agli inizi dell'Ottocento, in epoca romantica soprattutto con il poema sinfonico che poteva ispirarsi a un'opera letteraria in versi (\"Les pr\u00e9ludes\" di Franz Liszt) o in prosa (\"Don Chisciotte\" di Richard Strauss), a un'opera filosofica (\"Cos\u00ec parl\u00f2 Zarathustra\" di Richard Strauss) o che voleva essere un omaggio a luoghi od occasioni particolari (\"I pini di Roma\", \"Le fontane di Roma\", \"Feste romane\" di Ottorino Respighi), ma anche che voleva esprimere una puramente libera intuizione del compositore (\"Una saga\" di Jean Sibelius). Tra i musicisti che pi\u00f9 svilupparono questo tipo di composizione si devono citare tra gli altri: Liszt, \u010cajkovskij, Richard Strauss, Smetana, Sibelius e Respighi. Per l'esecuzione del poema sinfonico furono introdotte delle novit\u00e0 nella composizione dell'orchestra romantica che, pur mantenendo la struttura di quella classica, aument\u00f2 la presenza degli strumenti a fiato e introdusse strumenti del tutto nuovi per creare originali effetti timbrici come avvenne soprattutto nelle opere di Berlioz (autore di un famoso trattato di orchestrazione), Richard Wagner, Gustav Mahler e Richard Strauss. A Wagner si deve anche l'uso del golfo mistico, la buca dove siede l'orchestra, per una migliore acustica e per non ostacolare la vista completa del palcoscenico.\nNella prosecuzione del dibattito tra le due concezioni contrastanti sulla musica pura e su quella a programma si distinse il pensiero di Johann Carl Friedrich Triest (1764-1810) un musicologo dilettante e filosofo eclettico che nelle sue \"Bemerkungen \u00fcber die Ausbildung der Tonkunst in Deutschland im achtzehnten Jahrhundert.\" (\"Note sullo sviluppo dell'arte dei suoni in Germania nel diciottesimo secolo\") afferma il primato della musica tedesca in Europa iniziato con Johann Sebastian Bach e contrasta l'idea che la musica pura possa identificarsi con la musica strumentale e sostiene invece che la vera differenza tra le due vada ricercata sul piano estetico e non su quello pratico. Rifacendosi alla \"Critica del giudizio\" kantiana del 1790 Triest afferma che la musica pura \u00e8 un \u00abbel gioco di suoni\u00bb che realizza di per s\u00e9 una finalit\u00e0 estetica; \u00abdi contro rendere sensibile attraverso la musica un soggetto (i suoi sentimenti e le sue azioni) ...si chiama musica applicata.\u00bb come quei brani cantati in cui \u00abil testo non dice nulla alla musica pura\u00bb \nSebbene l'alternativa tra musica pura e musica a programma continuasse a porsi come chiaramente indubitabile tuttavia non mancarono confusioni ed equivoci dovuti soprattutto alla produzione di Ludwig van Beethoven che sembrava inizialmente il campione della musica pura nelle prime sinfonie, nei quartetti e nei concerti per pianoforte e orchestra. A partire per\u00f2 dalla \"Quinta\" vi fu una svolta verso la musica a programma che trov\u00f2 la sua piena realizzazione nella \"Sinfonia fantastica\" di Hector Berlioz pubblicata poco tempo dopo la \"Nona\" di Beethoven.\nIn effetti il problema di fondo alla base del contrasto tra musica pura e musica a programma era quello di chiedersi se quei musicisti che accostano musica e letteratura, musica e poesia non vogliano in fondo che far entrare la vita nell'arte. Per Schumann non vi sono dubbi l'arte non sar\u00e0 pi\u00f9 incontaminata ma avr\u00e0 pi\u00f9 significato reale. Scriveva infatti a proposito della \"Sinfonia in do maggiore\" di Franz Schubert:\nIn base a queste considerazioni per Liszt non vi sono dubbi i grandi musicisti sono in grado di seguire alternativamente le diverse strade della musica pura e della musica a programma come ha fatto Beethoven ma quella pi\u00f9 aderente al progresso dei tempi \u00e8 quest'ultima che pur non rispettando la tradizione e non rigettando la musica pura, \u00e8 ormai in grado di rispondere alle esigenze del nuovo pubblico musicale di massa. "}
{"id": "2645622", "revid": "110633708", "url": "https://it.wikipedia.org/wiki?curid=2645622", "title": "Stefano Gradi", "text": "Biografia.\nNato da Michele Gradi e Maria Benessa - entrambi di nobile schiatta - venne seguito negli studi dapprima dallo zio Giovanni Gradi e successivamente dal cugino Ignazio Tudisi, entrambi gesuiti, apprendendo i primi rudimenti delle umane lettere e di filosofia.\nEssendosi dimostrato estremamente precoce e dotato, lo zio Pietro Benessa - segretario di Stato nella curia di papa Urbano VIII - lo chiam\u00f2 a Roma e lo mise fra i convittori di un locale seminario. Dopo quattro anni, sorto un dissidio fra i superiori del seminario e i convittori, Pietro Benessa lo trasfer\u00ec al Collegio Clementino, retto dai Padri Somaschi.\nAll'epoca dei suoi studi giovanili risale la prima opera nota: una disputa sulla filosofia di Aristotele (\"Peripateticae philosophiae pronunciata disputationibus proposita a Stephano Grado Patritio et Canonico Ragusino\"), gi\u00e0 notevole per la profondit\u00e0 e l'ampiezza dell'analisi filosofica.\nPresi gli ordini secolari, a 28 anni Gradi era gi\u00e0 considerato un dotto sia nelle materie scientifiche che in quelle filosofiche e giuridiche.\nOttenne il ruolo di arciprete nella chiesa di Ragusa, ma in patria rimise piede molto raramente: vi torn\u00f2 dopo 15 anni nel corso di un viaggio intrapreso per prendere possesso dell'abbazia dei Santi Cosma e Damiano presso l'isola di Pasman, cedutagli dal nobile concittadino Paolo Gozze. Nel frattempo era entrato a far parte della Collegiata della chiesa di San Girolamo degli Illirici, a Roma.\nDivenuto consultore della Sacra Congregazione dell'Indice, entr\u00f2 ben presto in una serie di dispute che ne incrinarono la posizione negli alti circoli papali. Entrato nelle grazie del cardinale Fabio Chigi, quando questi diventa papa col nome di papa Alessandro VII \u00e8 costretto a scontare l'invidia di alcuni, che cercano di metterlo in cattiva luce col Santo Padre.\nLa sua fama di erudito per\u00f2 prese il sopravvento, ed entr\u00f2 a far parte della ristrettissima cerchia di dotti che Alessandro VII volle a suo fianco per il commento delle opere letterarie.\n\u00c8 chiamato a tenere accademie di fronte al papa e alla regina Cristina di Svezia, proponendo temi filosofici, teologici e storici.\nNel 1653 venne nominato ambasciatore della Repubblica di Ragusa in Vaticano.\nNel 1661 Gradi fu prescelto come custode della Biblioteca Vaticana. In tale veste - essendosi estinta la dinastia dei Della Rovere ed essendo quindi stato devoluto il Ducato di Urbino alla chiesa, cur\u00f2 il trasferimento a Roma della ricchissima biblioteca dei duchi di Urbino.\nNel 1664 Alessandro VII sped\u00ec il Gradi in Francia, come segretario di una legazione presso Luigi XIV, e l\u00ec si fece conoscere per la sua erudizione. A seguito di un intrigo di corte, la sua nomina cardinalizia venne posticipata, ma nel 1667 ebbe luogo il tremendo terremoto che rase al suolo la sua citt\u00e0 natale: l'evento gli fece passare in secondo piano le sue personali vicissitudini, e lo spinse ad intraprendere una serie di attivit\u00e0 per salvare Ragusa. Ne peror\u00f2 la causa di fronte al papa, organizzando la spedizione di messi presso varie corti d'Europa per richiedere aiuto, facendo spedire in citt\u00e0 navi cariche di vettovaglie dal porto di Ancona, infine invi\u00f2 dall'Italia un gran numero di architetti, scalpellini, fabbri e muratori per la ricostruzione, assieme ad un progetto per una nuova cattedrale, che sperando di veder costruita prima della propria morte riusc\u00ec a far sovvenzionare dal papa.\nNel 1679, Gradi si fece eleggere al Senato della Repubblica di Ragusa, e in veste questa volta di ambasciatore della Repubblica si present\u00f2 nuovamente da Luigi XIV per richiedere aiuto per la citt\u00e0. Tornato a Roma, si adoper\u00f2 nuovamente per evitare una guerra fra Venezia e i turchi, che avrebbe visto Ragusa in prima fila.\nI ragusei, riconosciuti i suoi eccezionali meriti, in segno di gratitudine intrapresero dei passi con Roma per far nominare Stefano Gradi Arcivescovo di Ragusa, nonostante un'antica legge vietasse il conferimento della carica ai connazionali, ma lui stesso chiese di essere dispensato dall'incarico, adducendo motivi di et\u00e0, nonch\u00e9 il desiderio di continuare ad abitare a Roma.\nIl 14 gennaio 1682, papa Innocenzo XI nomin\u00f2 Stefano Gradi prefetto della Biblioteca Vaticana, a coronamento di una vita spesa per il sapere. Ma il Gradi era gi\u00e0 da pi\u00f9 di un anno affetto da quella malattia che lo porter\u00e0 alla morte, il 7 maggio 1683.\nIn sua memoria, una lapide venne murata all'interno della chiesa di san Girolamo degli Illirici.\nOpere.\nL'attivit\u00e0 letteraria, di ricerca e di divulgazione di Gradi - considerata l'epoca - fu quantitativamente enorme. Lasci\u00f2 pi\u00f9 di novanta opere di teologia, scienze, letteratura e filosofia, nonch\u00e9 una serie di traduzioni in varie lingue. Entr\u00f2 in corrispondenza con molti eruditi del tempo: pi\u00f9 di duemila lettere sono rimaste fino ai nostri tempi.\nFra le sue opere principali si ricordano:"}
{"id": "2645623", "revid": "599013", "url": "https://it.wikipedia.org/wiki?curid=2645623", "title": "Fran\u00e7ois Heutte", "text": "Con la Nazionale di calcio della Francia ha preso parte all'Europeo 1960, chiuso al quarto posto, di cui \u00e8 stato il capocannoniere con 2 gol, a pari merito con i sovietici Valentin Ivanov e Viktor Ponedel'nik e gli jugoslavi Milan Gali\u0107 e Dra\u017ean Jerkovi\u0107."}
{"id": "2645626", "revid": "307923", "url": "https://it.wikipedia.org/wiki?curid=2645626", "title": "Episodi di The Girls Next Door (terza stagione)", "text": "La terza stagione della serie televisiva The Girls Next Door \u00e8 andata in onda negli USA dal 4 marzo\nal 28 maggio 2007 sul canale E!."}
{"id": "2645627", "revid": "1543377", "url": "https://it.wikipedia.org/wiki?curid=2645627", "title": "Marmo pentelico", "text": "Il marmo pentelico \u00e8 un marmo bianco a grana fine, che pu\u00f2 assumere tenui tonalit\u00e0 di giallo oro, talvolta con brillanti venature verdastre, caratteristico della Grecia.\nLa cava da cui si estrae si trova a circa 5 km a nord-est di Atene, nel versante est del monte Pentelico.\nStoria.\nQuesto marmo \u00e8 stato usato per la costruzione del Partenone, dei propilei e dell'Eretteo sull'Acropoli di Atene e di molte altre opere scultoree di autori greci, come per esempio la Stele dell'Ilisso della Scuola di Skopas.\nEsso non venne solo utilizzato dai greci ma anche dai romani, ad esempio nel tempio di Giove Ottimo Massimo sul Campidoglio, e nell'Arco di Tito, ed \u00e8 tuttora in estrazione. La diffusione di questo marmo si dovette non solo alla diffusione dell'arte e dell'architettura greca nella zona del mar Mediterraneo ma anche al pregio ed al colore."}
{"id": "2645636", "revid": "27788506", "url": "https://it.wikipedia.org/wiki?curid=2645636", "title": "Distretti industriali", "text": ""}
{"id": "2645638", "revid": "46291", "url": "https://it.wikipedia.org/wiki?curid=2645638", "title": "Sempervivum dolomiticum", "text": "Sempervivum dolomiticum, comunemente noto come \"semprevivo delle Dolomiti\", \u00e8 una pianta succulenta appartenente alla famiglia delle Crassulaceae, endemica delle Alpi orientali.\nCaratteri morfologici.\nPianta erbacea perenne, succulenta, stolonifera, con fusto alto 20\u201350\u00a0mm e rosette fogliari sterili, verde scuro, larghe 3\u20138\u00a0cm. Le foglie sono acute.\nHabitat.\nTra i 1.500 e i 2.500 m d'altitudine.\nDistribuzione.\nPresente solo in Italia, questa pianta si trova esclusivamente nelle valli dolomitiche del Veneto e del Trentino-Alto Adige; particolarmente diffusa in Ampezzo."}
{"id": "2645642", "revid": "1982", "url": "https://it.wikipedia.org/wiki?curid=2645642", "title": "Religione di stato", "text": ""}
{"id": "2645644", "revid": "174925", "url": "https://it.wikipedia.org/wiki?curid=2645644", "title": "Glaciazione quaternaria", "text": ""}
{"id": "2645652", "revid": "27788754", "url": "https://it.wikipedia.org/wiki?curid=2645652", "title": "Datazione al carbonio 14", "text": ""}
{"id": "2645657", "revid": "27788786", "url": "https://it.wikipedia.org/wiki?curid=2645657", "title": "Nuova Sociologia Economica", "text": ""}
{"id": "2645663", "revid": "119554164", "url": "https://it.wikipedia.org/wiki?curid=2645663", "title": "Phoolan Devi", "text": "Il suo destino venne segnato dall'essere stata prima di tutto una sposa bambina, abusata e sottoposta a infinite angherie che la condussero ad essere una bandita. Le sue grandi capacit\u00e0 e la sua forza d'animo la portarono successivamente alla politica dove tent\u00f2, nella breve carriera, di difendere gli ultimi e i diseredati della sua terra..\nBiografia.\nSeconda di sei figli di una famiglia di dalit dell'Uttar Pradesh,appartiene alla casta Mallah, la pi\u00f9 bassa della scala sociale. Il suo destino fu segnato dal fatto di essere stata una sposa bambina. Fu venduta in cambio di una mucca ad 11 anni dal padre ad un uomo di 20 anni pi\u00f9 vecchio che la violent\u00f2 ripetutamente e la tratt\u00f2 come schiava. Lei pi\u00f9 volte tent\u00f2 la fuga sino ad essere ripudiata all'et\u00e0 di 14 anni. La vita in famiglia fu difficile e non venne accettata dal villaggio, a 16 anni venne arrestata e come accade spesso, violentata ripetutamente in carcere. A 21 anni fu rapita da un gruppo di banditi con a capo Vikram Mallah, una specie di Robin Hood indiano. Ne diventa la compagna con il nome di Bandit Queen. Ma Vikram viene ucciso e lei ridotta in schiavit\u00f9 nel loro villaggio di Behmai dove per tre settimane viene stuprata dai thakur del villaggio. Riesce sorprendentemente a fuggire e da questo momento inizi\u00f2 la sua leggenda. Cominciano le sue scorribande a capo di una banda e vendica dove capita le donne che hanno subito violenza con rappresaglie feroci verso i violentatori.\nAccetter\u00e0 molte accuse, ma si dichiarer\u00e0 sempre innocente rispetto alla rappresaglia nel villaggio in cui era stata resa prigioniera e violentata.\nLe imprese della Bandit Queen continuarono fin quando negozi\u00f2 le condizioni della sua resa con la polizia. Dopo aver trascorso 11 anni in prigione viene rilasciata ed inizia cos\u00ec il suo percorso politico non violento per dare voce alle caste pi\u00f9 basse della popolazione dell'Uttar Pradesh, e venne eletta in Parlamento con il Partito Socialista Samajwadi.\nNonostante le numerose minacce le venne tolta la scorta e fu uccisa una notte mentre tornava a casa dal Parlamento. Era il 25 giugno del 2001 e aveva solo 37 anni.\nTeatro.\nNel 2006 il drammaturgo Federico Bertozzi scrive \"La Regina dei banditi\", un atto unico in forma monologante sulla morte di Phoolan Devi, messo in scena dalla compagnia teatrale Accademia Amiata Mutamenti, con l'interpretazione di Sara Donzelli e la regia di Giorgio Zorc\u00f9."}
{"id": "2645665", "revid": "729019", "url": "https://it.wikipedia.org/wiki?curid=2645665", "title": "Vairano", "text": ""}
{"id": "2645667", "revid": "307923", "url": "https://it.wikipedia.org/wiki?curid=2645667", "title": "Episodi di The Girls Next Door (quarta stagione)", "text": "La quarta stagione della serie televisiva The Girls Next Door \u00e8 andata in onda negli USA dal 12 agosto 2007 al 2 marzo 2008 sul canale E!."}
{"id": "2645671", "revid": "305248", "url": "https://it.wikipedia.org/wiki?curid=2645671", "title": "XXII Mostra internazionale d'arte cinematografica di Venezia", "text": ""}
{"id": "2645673", "revid": "30232", "url": "https://it.wikipedia.org/wiki?curid=2645673", "title": "Corda dorsale", "text": ""}
{"id": "2645682", "revid": "767487", "url": "https://it.wikipedia.org/wiki?curid=2645682", "title": "Ralf Edstr\u00f6m", "text": "Carriera.\nClub.\nCresciuto nel club della sua citt\u00e0 nativa, il Degerfors IF, Edstr\u00f6m esord\u00ec in massima serie nel 1971 con la maglia dell'\u00c5tvidabergs FF. Dopo aver vinto il primo anno la coppa nazionale, Edstr\u00f6m vinse due campionati consecutivi nelle stagioni 1972 e 1973 ottenendo il titolo di capocannoniere nella prima stagione, nonch\u00e9 il Guldbollen, premio assegnato al miglior calciatore svedese nell'anno solare.\nI risultati ottenuti da Edstr\u00f6m in campionato attirarono l'interesse del , che lo acquist\u00f2 all'inizio della stagione 1973-74. Anche nei Paesi Bassi Edstr\u00f6m continu\u00f2 a confermarsi tra i migliori calciatori svedesi in circolazione ottenendo per tre anni consecutivi (1973, 1974 e 1975) la candidatura al Pallone d'oro e il suo secondo Guldbollen nel 1974. I trofei di club vinti in quel periodo da Edstr\u00f6m con la maglia del PSV furono due coppe nazionali (1974, 1976) e altrettanti campionati, questi ultimi conquistati consecutivamente (1974-75, 1975-76).\nNel 1977 Edstr\u00f6m torn\u00f2 in patria, acquistato dall'IFK G\u00f6teborg. Dopo due anni, in cui vinse la sua terza Coppa di Svezia, si trasfer\u00ec in Belgio nello , dove vinse un'altra coppa nazionale nel 1981. In quello stesso anno Edstr\u00f6m si trasfer\u00ec in Francia, nel , con cui vinse, al primo anno di militanza con i monegaschi, il campionato, risultando miglior marcatore della squadra con 15 reti. Chiuse la carriera nell'\u00d6rgryte (che lo acquist\u00f2 nel 1983) al termine della stagione 1985, vincendo il suo terzo titolo di campione di Svezia.\nNazionale.\nEsord\u00ec in nazionale nel 1972, in occasione di un match contro l'Unione Sovietica conclusosi col risultato di 4-4. Fu convocato fino al 1980, totalizzando in otto anni 40 presenze e 15 gol, partecipando ai Mondiali del 1974 (totalizzando 6 presenze e 4 reti) e del 1978 (tre presenze)."}
{"id": "2645684", "revid": "287204", "url": "https://it.wikipedia.org/wiki?curid=2645684", "title": "Guerra con le Stazioni Orbitanti", "text": "Guerra con le Stazioni Orbitanti \u00e8 un arco narrativo a fumetti caratterizzato da una forte continuity e pubblicato in cinque albi della serie regolare di Nathan Never, pubblicata dalla Sergio Bonelli Editore. Il primo albo \u00e8 uscito nel giugno 2004 (albo numero 157) e si \u00e8 conclusa nell'ottobre dello stesso anno (albo numero 161). Prodromi della trama si hanno fin dagli arbori della serie, tanto da essere presenti fin da quello che doveva essere il primo albo, poi pubblicato come numero 74. Prequel diretto di questa saga \u00e8 la storia doppia pubblicata sugli albi 132 e 133.\nTrama.\nLa saga narra della guerra tra la Terra e le quattro principali stazioni orbitanti (Melpomene, Talia, Tersicore e Calliope), i cui coloni vogliono ottenere l'indipendenza dal pianeta madre. La tensione politica tra le due fazioni \u00e8 caratteristica della serie fin dai primi numeri: le colonie spaziali dipendono comunque dal punto di vista alimentare dalla Terra e quindi finora si sono viste solo schermaglie.\nLa guerra con le stazioni orbitanti \u00e8 la conseguenza di lunghi anni di tensioni politiche ed economiche tra le stazioni orbitanti e la Terra: questa tensione sfocia in una guerra breve (circa 5 settimane) che ha il suo apice col precipitare (voluto) della stazione orbitante Urania (abbandonata ed usata come \"arma finale\") contro la \"Citt\u00e0\". Anche qui si nota il rimando al cartone animato Gundam: infatti, la sigla di apertura di Gundam contiene anch'essa il precipitare di una stazione orbitante sulla Terra. Solo con l'aiuto degli avveniristici mezzi tecnologici di Mister Alfa (stazione di teletrasporto) Gli agenti Alfa riescono a limitare i danni causati dall'impatto di Urania sulla Terra: ciononostante, i danni alla Citt\u00e0 sono ingentissimi, poich\u00e9 i primi 5 livelli diventano inagibili.\nDa notare che la citt\u00e0 \u00e8 costituita, ai tempi della guerra con le stazioni orbitanti, da otto livelli, strutturati all'incirca come una piramide: il primo (quello pi\u00f9 basso) \u00e8 ufficialmente disabitato ma occupato da criminali, senzatetto e altri figuri. La popolazione \u00e8 di circa 200 milioni di abitanti. Poich\u00e9 il precipitare di Urania causa inondazioni e danni tali per cui i primi 5 livelli diventano inagibili, e poich\u00e9 Urania cade con poco preavviso, \u00e8 da supporre che la citt\u00e0 non sia stata evacuata in tempo: \u00e8 conseguenza logica che i morti devono essere stati necessariamente varie decine di milioni, come riportato nel numero 161, pagina 93. Una situazione del genere avrebbe necessariamente generato situazioni altamente infettive, richiedendo misure di emergenza, come le fosse comuni; il problema viene risolto, come detto da Nathan nel numero 22 di Agenzia Alfa, immettendo nei livelli distrutti sostanze in grado di sciogliere completamente i corpi defunti, lasciando solo le ossa.\nDurante la narrazione della guerra sono anche stati eliminati alcuni agenti Alfa: le sorelle Ross e l'ex soldato Luke. Inoltre l'agente Alfa Al Goodman si licenzia, ed anche Legs abbandona l'Agenzia. Nel n. 162 \"Dopo l'apocalisse\", la narrazione riprende con uno stacco di tre anni dalla fine della guerra. La situazione di emergenza impone una forte riduzione dei diritti civili e la creazione di un corpo di polizia in cui il poliziotto \u00e8 anche giudice e pu\u00f2 comminare la pena direttamente sul posto, anche la pena capitale. La figura di questo giudice-poliziotto \u00e8 molto simile a quella di Giudice Dredd. La vita riprende pi\u00f9 o meno normale, e dopo circa tre anni la situazione \u00e8 normalizzata ed i giudici-poliziotto vengono aboliti, anche in seguito ad alcuni abusi da parte degli stessi. Alla fine del numero 196, la stazione Urania, teletrasportata in un \"altroquando\", riappare e precipita sulla Citt\u00e0 generando distruzione per chilometri e chilometri. Curiosamente, Urania resta \"sospesa\" per qualche secondo come se fosse ancora controllata dalle unit\u00e0 di teletrasporto, per poi adagiarsi sulla Citt\u00e0.\nL'esercito \u00e8 diviso in due fazioni, una che appoggia i piani di indipendenza delle colonie ed un'altra fedele alla Terra. I riferimenti alla continuity del fumetto sono molti:\nFazioni.\nStazioni Orbitanti.\nLe Stazioni Orbitanti fanno riferimento ad un Senato con sede a Melpomene. A capo del Senato c'\u00e8 Ada Morgan, spalleggiata dai suoi consiglieri Dasky e Mako.\nGli alleati delle stazioni orbitanti sono:\nTerra.\nLa Terra fa riferimento al Consiglio di Sicurezza, il cui presidente \u00e8 Nadia Galya. Darver, legato da un contratto di ferro al Consiglio di Sicurezza, \u00e8 costretto a concedere alla presidente la disponibilit\u00e0 totale dei suoi uomini, che vengono divisi come segue:\nTra gli agenti ricorrenti sono esclusi Al Goodman, che si occuper\u00e0 degli aspetti logistici dall'Alfa Building, e Andy Havilland, per le sue precarie condizioni di salute.\nEpisodi.\n157 - Ultimatum alla Terra.\nScritto da Stefano Vietti e disegnato da Roberto De Angelis e Germano Bonazzi, l'albo narra dello scoppio della guerra.\nUn gruppo di minatori spaziali scopre casualmente l'esistenza delle gigantesche serre spaziali costruite dalle stazioni orbitanti allo scopo di ottenere l'indipendenza sulle forniture di cibo dalla Terra. I minatori sono sterminati da una nave da guerra delle Stazioni davanti Sabrina Dorset, una delle responsabili delle serre. La donna, sconvolta, raggiunge la Terra e l'Agenzia Alfa, che mette immediatamente al corrente della situazione il Consiglio di Sicurezza. Alcuni consiglieri, il cui tornaconto personale \u00e8 pi\u00f9 importante della sicurezza del mondo, lasciano trapelare la notizia. Nel frattempo l'incrociatore spaziale Antietam viene inviato nello spazio per verificare l'effettiva esistenza delle serre, viene attaccato da un'imponente flotta spaziale comandata dalla Merrimack che lo distrugge. L'incrociatore riesce comunque a inviare un siluro di memoria a Terra, che mostrer\u00e0 alle alte sfere terrestri non solo l'esistenza delle serre, ma anche della flotta spaziale di Melpomene. Avvisata dell'accaduto, Ada Morgan decide di attaccare per prima e invia a terra un commando, fornitole da Mister Alfa, per liberare gli ammiragli imprigionati durante la crisi Sherman, mentre la flotta si dirige verso la terra. Nel frattempo gli agenti Alfa vengono riuniti per essere inviati verso la loro destinazione.\n158 - Dichiarazione di guerra.\nScritto da Stefano Vietti e disegnato da Germano Bonazzi, l'albo narra dei primi eventi di guerra.\nL'ammiraglio Longstreet viene assegnato al comando della Merrymack, mentre Ada Morgan progetta il primo attacco verso la Galahad Shield. Gli agenti Alfa sono nel frattempo convocati e assegnati alle rispettive missioni, mentre alla fine della riunione irrompe Andy Havilland che colpisce Darver, sfodera la pistola e si allontana solo dopo essere stato calmato da Janine Spengler. La nave da battaglia Scarlet Meteor attacca nel frattempo le serre spaziali. Legs e Link fanno parte di un gruppo di sabotatori, ma la loro navicella viene distrutta e Legs rimane, anche se viva, gravemente ferita e da sola nello spazio, prima di essere salvata da Link. Sigmund e Harmony rintracciano un gruppo di giovani hacker (Jennifer, Hug, Carl e Alex), tra i migliori in circolazione, per creare un'antenna in grado di captare ogni tipo di comunicazione proveniente dallo spazio. All'arrivo presso la sede del Consiglio di Sicurezza, Nathan e Nadia Galya si fanno strada attraverso un gruppo di militanti pacifisti. Una manifestante lancia quella che sembra una granata, che rimane inesplosa. La giovane si fa strada attraverso la sicurezza impugnandone un'altra dirigendosi verso Galya e Nathan ordina di spararle. La ragazza rimane uccisa, mentre la presunta granata si rivela essere un semplice fumogeno rosa.\nNello spazio, le tre serre sono conquistate, mentre le alte sfere terrestri attendono ora un contrattacco verso la terra, motivo per cui la Galahad Shield, comandata dall'ammiraglio Tolwyn e la Scarlet Meteor, comandata da Patrick O'Shea, sono richiamate verso il pianeta madre. Sul pianeta Marte, casualmente il pilota Jerry Lone trova il consigliere Dasky prendere accordi con un Pretoriano ed pirata spaziale Rockhal e avvisa l'Agenzia Alfa. Andy Havilland, a letto ubriaco, viene raggiunto da Logan, la migliore agente di Mister Alfa, che gli inietta un medicinale in grado di curare il suo male.\n159 - Il giorno degli eroi.\nScritto da Stefano Vietti e disegnato da Paolo Di Clemente, l'albo racconta della pi\u00f9 grande battaglia spaziale della guerra\nLegs e Link sono riportati in salvo sulla Terra: Legs \u00e8 ferita ma se la caver\u00e0, mentre May scopre di essere destinata ad una missione segreta su Marte: Link la sostituir\u00e0 al fianco di Branko. Mentre Mister Alfa, grazie all'aiuto delle Telepati, \u00e8 in grado di fornire ad Ada Morgan un esercito di Hu-Serv, inizia la battaglia spaziale pi\u00f9 importante della guerra. Per poter distruggere la Gettysburg, la Scarlet Meteor usa il cannone ad impulsi, che impedisce il ripristino degli scudi spaziali. Sulla terra, l'esercito di Hu-Serv, comandati dal clone deforme di Luke Sanders conquista diversi avamposti, tra cui la base di Khad: Melody e Luke, dati per dispersi, vengono salvati da un gruppo di guerriglieri locali. La nave di Link e Branko nel frattempo abborda una nave cargo delle colonie: viene cos\u00ec scoperto non solo il coinvolgimento di Mister Alfa, ma anche il trasporto di tecnologia ad alto costo verso la stazione di Bersabea. Patrick O'Shea, resosi conto che la sua nave \u00e8 prossima alla distruzione, usa la sua nave come proiettile spaziale per distruggere l'ammiraglia nemica, sacrificando la sua stessa vita, mentre dalla Galahad Shield l'ammiraglio Tolwyn riesce a costringere il resto della flotta nemica alla ritirata utilizzando la rete di missili di difesa orbitale. La vittoria \u00e8 della Terra, ma il prezzo \u00e8 molto alto. May, nel frattempo, \u00e8 arrivata in prossimit\u00e0 dell'orbita marziana.\n160 - Sotto la maschera.\nScritto da Stefano Vietti e disegnato da Roberto De Angelis, l'albo racconta delle ultime battaglie spaziali della guerra.\nUnitosi a guerriglieri di Khad, Luke Sanders si scontra con il suo clone, che dopo averlo riconosciuto lo porta in un posto isolato e gli rivela che i piani di Ada Morgan, insondabili ancora persino per Mister Alfa, coinvolgono in qualche modo la base di Khad. Luke e Melody ritornano quindi verso l'Alfa Building, dove Darver sta organizzando una missione su Bersabea, insieme ai servizi segreti del S.I.M., per scoprire cosa stia tramando Ada Morgan sulla stazione. Il capo del Senato Orbitale e Mister Alfa sono ai ferri corti: Mister Alfa minaccia la donna di privarla dei suoi scudi, ma il capo delle stazioni orbitanti non \u00e8 preoccupata, manifestando cos\u00ec l'esistenza di un piano di emergenza. I due rompono la loro alleanza: Ada Morgan trama con il S.I.M. per eliminarlo, mentre Mister Alfa disattiva i suoi Hu-Serv sulla Terra e decide di inviare su Bersabea Logan e il suo nuovo agente, Andy Havilland, per distruggere i piani della sua ex-alleata. Giunto su Bersabea assieme a Branko, Luke Sanders e al capitano Folke del S.I.M., Nathan comincia ad indagare e scopre che su Bersabea \u00e8 stata costruita una tecnologia in grado di fornire uno scudo spaziale a tutte le stazioni orbitali. Il capo del progetto \u00e8 proprio la sua ex-compagna Hadija Hab' Ahmal, che viene uccisa davanti ai suoi occhi da Andy Havilland, su ordine di mister Alfa, che non vuole perdere il suo potere su Ada Morgan. Nel frattempo il S.I.M., aiutato anche dalle telepati desiderose di vendicarsi di Mister Alfa perch\u00e9 ha permesso la distruzione del loro tempio da parte di Skotos, arriva sulla base lunare di Mister Alfa, per nuclearizzarla. Su Marte, May Frayn, inizia la sua ancora misteriosa missione.\n161 - La caduta di Urania.\nScritto da Stefano Vietti e disegnato da Roberto De Angelis, l'albo racconta della fine della guerra.\nMay riesce a violare la banca dati dei Pretoriani, si procura le informazioni richieste da Darver e con Jerry Lone fugge dal pianeta rosso. Il commissario Akron, del S.I.M. lancia l'attacco finale contro mister Alfa, che riesce a salvarsi prima che la sua nuova base sia nuclearizzata, mentre Wolf, che si rivela essere un robot, rimane distrutto nello scontro.\nLegs e Nathan si incontrano: la donna cerca di consolare l'amico, che le confessa di aver dovuto veder morire Hadija per rendersi conto di amarla ancora. La flotta terrestre circonda oramai Melpomene. Mentre Dasky cerca di convincere Ada Morgan ad una resa senza ulteriori vittime, la donna si rifugia in una stanza segreta in cui solo lei ha accesso. Le informazioni rubate su Marte da May le danno poco tempo per attuare il suo piano finale: scagliare la stazione di Urania come un missile sulla Terra, usando la base di Khad, opportunamente programmata dal fedele Mako, come segnalatore: la stazione punter\u00e0 contro la sede dell'Agenzia Alfa, che la Morgan incolpa per essere stati tra le principali cause della sua sconfitta. Nel frattempo May scopre quali sono i piani della Morgan e lo comunica alla base sulla Terra. Mister Alfa, ancora vivo, si mette in contatto con Darver e gli comunica che gli mette a disposizione la sua tecnologia per teletrasportare Urania altrove. Tre distorsori vanno per\u00f2 attivati prima che sia tardi. I tre gruppi sono presto formati: Nathan e Branko, Luke e Melody e le altre due gemelle Ross. Mentre gli altri gruppi riescono ad attivare i distorsori, Luke e Melody hanno problemi. Le altre due gemelle si avvicinano per aiutarli, e riescono nella missione, anche se troppo tardi per salvarsi la vita. I quattro muoiono mentre Branko e Nathan sono stati salvati da Jerry Lone e May. Uno spezzone di Urania, che si \u00e8 staccato, precipit\u00e0 in mare creando un'onda anomala che sommerge la citt\u00e0, mentre gli agenti sopravvissuti trovano rifugio sulla vecchia base di Skotos. Urania scompare nel cielo, ma l'onda sonica \u00e8 talmente forte da arrecare comunque forti danni alla citt\u00e0. Tra le vittime, la stessa Galya, che si rifiuta di cercare salvezza anche pentita per non aver voluto dare credito alle parole del clone di Sanders. Inoltre viene generata una potente onda elettromagnetica che investe tutte le strumentazioni della citt\u00e0. Su Melpomene, Ada Morgan si \u00e8 nel frattempo suicidata. La pace viene firmata, mentre la Terra concede l'indipendenza alle Stazioni Orbitanti. La saga si chiude con Nathan che visita la famiglia della ragazza che ha fatto uccidere, riappacificandosi con la madre.\nCritica.\nLa saga, opera di Stefano Vietti, e il successivo arco narrativo pubblicato tra l'albo 162 ed il 164, opera di Michele Medda, sono considerate tra le storie pi\u00f9 significative della serie.\nLa saga conclude alcune sottotrame presenti fin dai primi albi della serie (tanto che il conflitto stesso nell'idea iniziale dei creatori doveva essere presentato quasi subito), aprendone tuttavia di nuove che si dipanano dagli eventi conclusivi. Utile a questo \u00e8 anche la morte di alcuni personaggi, come Nadia Galya o la succitata ex compagna di Nathan, Hadija Hab' Ahmal. Se l'antagonismo tra le colonie terrestri e il pianeta madre \u00e8 stato per molti albi una citazione abbastanza esplicita del franchise di Gundam , gli albi conclusivi della guerra sembrano rifarsi agli attentati dell'11 settembre 2001 e alle guerre del mondo reale che si stavano svolgendo in medioriente contemporanee alla pubblicazione, scatenate da questo attacco terroristico.\nIn una storia decisamente corale, che vede anche l'introduzione di nuovi personaggi (poi quasi subito scomparsi dalle scene o ripresi sono dopo molti albi), sia il protagonista Nathan Never sia i comprimari abituali sembrano assumere un ruolo ben poco influente sullo svolgersi degli eventi e le conseguenze delle loro azioni a volte sembrano il frutto di pura casualit\u00e0.\nEdizioni straniere.\nLa saga \u00e8 stata pubblicata nel 2010 dalla Aleta Ediciones nel mercato in lingua spagnola, raccolta in due volumi dal titolo \"Ultim\u00e1tum a la Tierra\" e \"La ca\u00edda de Urania\".\nNel 2015 \u00e8 stata pubblicata, sempre raggruppata in due albi, dall'editore croato Libellus, nei numeri 53 e 54 della collana dedicata a Nathan never."}
{"id": "2645688", "revid": "767487", "url": "https://it.wikipedia.org/wiki?curid=2645688", "title": "International Formula 3000 1993", "text": "La stagione 1993 dell'International Formula 3000 fu corsa su 9 gare. Vi presero parte 21 differenti \"team\", 37 differenti piloti, un unico telaista e due fornitori di motore.\nRisultati e classifiche.\nRisultati Completi.\nR10=ritirato ma classificato NC=non classificato R=ritirato NS=non parte NQ=non qualificato DIS(6)=squalificato dopo essere giunto sesto"}
{"id": "2645700", "revid": "92723", "url": "https://it.wikipedia.org/wiki?curid=2645700", "title": "Yasuharu Sorimachi", "text": "Dal 2012 siede sulla panchina del Matsumoto Yamaga."}
{"id": "2645701", "revid": "599013", "url": "https://it.wikipedia.org/wiki?curid=2645701", "title": "Giorgio Turchi", "text": "Carriera.\nClub.\nDopo aver esordito nel , si trasfer\u00ec al rimanendovi fino al 1954. Successivamente gioc\u00f2 per quattro anni nella Juventus (intervallati da una stagione al Lanerossi Vicenza); coi bianconeri vinse lo scudetto del 1957-1858, quello della prima stella. Nel 1959 pass\u00f2 al Cagliari giocando una stagione da titolare in Serie B.\nNazionale.\nNei primi anni cinquanta collezion\u00f2 4 presenze nella Nazionale Under-21."}
{"id": "2645703", "revid": "767487", "url": "https://it.wikipedia.org/wiki?curid=2645703", "title": "Sander Gommans", "text": ""}
{"id": "2645705", "revid": "110157", "url": "https://it.wikipedia.org/wiki?curid=2645705", "title": "Arbel\u00e1ez", "text": "Arbel\u00e1ez \u00e8 un comune della Colombia facente parte del dipartimento di Cundinamarca.\nIl centro abitato venne fondato da Vicente Rodr\u00edguez nel 1870, mentre l'istituzione del comune \u00e8 del 16 gennaio 1886."}
{"id": "2645708", "revid": "287204", "url": "https://it.wikipedia.org/wiki?curid=2645708", "title": "Arbelaez", "text": ""}
{"id": "2645713", "revid": "326822", "url": "https://it.wikipedia.org/wiki?curid=2645713", "title": "Ruba il dizionario di Napoleone!", "text": ""}
{"id": "2645714", "revid": "149587", "url": "https://it.wikipedia.org/wiki?curid=2645714", "title": "Tenuta di San Liberato, Bracciano", "text": ""}
{"id": "2645716", "revid": "6923", "url": "https://it.wikipedia.org/wiki?curid=2645716", "title": "Isole Pitiuse", "text": "Pitiuse (in spagnolo \"Pitiusas\", in catalano \"Piti\u00fcses\", dal greco \u03c0\u03b9\u03c4\u03cd\u03b1, pit\u00fda, pino) \u00e8 il nome con cui vengono riconosciute le isole di Ibiza, Formentera e altri piccoli isolotti, appartenenti alle Isole Baleari, nel Mar Mediterraneo.\nStoria.\nIl nome fu ideato da Plinio il Vecchio e motivato dalla grande quantit\u00e0 di pini esistenti nelle due isole. Diversamente da oggi, antichi greci e romani differenziavano le Pitiuse dal resto delle Baleari, le quali a loro volta erano nominate Gymnesiae, e includevano soltanto Minorca e Maiorca.\nGeografia.\nLe isole sono caratterizzate dalla presenza di specie e sottospecie di mammiferi e rettili endemici, di dimensioni normalmente maggiori rispetto ai loro omologhi nel resto del continente europeo. Fauna e flora autoctone sono minacciate dalla proliferazione urbanistica e soprattutto dall'introduzione di specie non autoctone, specialmente nell'isola di Ibiza."}
{"id": "2645721", "revid": "1043175", "url": "https://it.wikipedia.org/wiki?curid=2645721", "title": "Sh\u016bsaku Nishikawa", "text": "Carriera.\nClub.\nOita Trinita.\nLa carriera da professionista di Sh\u016bsaku Nishikawa ha inizio nell'Oita Trinita, debuttando il 21 maggio 2005 nella partia di Coppa J. League vinta per 1-0 contro il Kashiwa Reysol. Il 2 luglio partecipa alla sua prima partita in J1 League, la prima divisione del calcio giapponese, nella sconfitta per 2-0 contro lo Yokohama F. Marinos, solo dopo molte partite otterr\u00e0 finalmente la sua prima vottoria in campionato, prevalendo per 2-1 contro gli Urawa Reds. Il 3 novembre gioca per la prima volta nella Coppa dell'Imperatore nella vottoria per 3-2 contro il Tokyo Verdy, perdendo per\u00f2 per 3-0 la partita successiva, contro il Kashima Antlers. L'Oita Trinita vincer\u00e0 l'edizione 2008 della Coppa del Giappone, giocando in varie vittorie come quella per 3-0 contro l'Albirex Niigata, quella per 1-0 contro l'Omiya Ardija e quella per 2-1 contro FC Tokyo, Nishikawa per\u00f2 a causa di un infortunio non giocher\u00e0 la finale vinta per 2-0 contro lo Shimizu S-Pulse, venendo sostituito da Seigo Shimokawa. La vittoria sar\u00e0 valevole per la partecipazione all'edizione 2009 della Coppa Suruga Bank dove Nishikawa giocher\u00e0 come titolare, nella sconfitta per 2-1 contro l'Internacional.\nSanfrecce Hiroshima.\nA partire dal 2010 giocher\u00e0 vestendo la maglia del Sanfrecce Hiroshima, dove disputer\u00e0 per la prima volta nell'AFC Champions League giocando in tutto cinque partite con un bilancio di tre sconfitte e due vittorie. Nishikawa vincer\u00e0 l'edizione 2012 della J1 League, con questa vittoria la squadra si aggiudicher\u00e0 un posto all'edizione 2012 della Coppa mondiale per club, e Nishikawa giocher\u00e0 tutte e tre le partite, nella scontitta per 2-1 contro Al-Ahly, e nelle vittorie per 1-0 contro l'Auckland City e per 3-2 ai danni del Ulsan Hyundai. Disputer\u00e0 l'edizione 2013 della Coppa dell'Imperatore, nei quarti di finale contro il Ventforet Kofu la partita si concluder\u00e0 per 1-1, e ai calci di rigore il Sanfrecce Hiroshima vincer\u00e0 per 3-2, Nishikawa parer\u00e0 un rigore calciato da Kensuke Fukuda, anche la semifinale contro FC Tokyo dopo un 0-0 decider\u00e0 la vincitrice ai rigori dove Nishikawa ne parer\u00e0 tre, calciati da Hirotaka Mita, Aria Jasuru Hasegawa e Naohiro Ishikawa, inoltre anche lo stesso Nishikawa calcer\u00e0 un rigore mettendolo a segno, e la squadra vincer\u00e0 per 5-4, accedendo alla finale dove per\u00f2 perderanno per 2-0 contro lo Yokohama F. Marinos.\nUrawa Reds.\nInizier\u00e0 a giocare per l'Urawa Reds, dove vincer\u00e0 l'edizione 2016 della Coppa J. League, giocando solo la finale contro il Gamba Osaka, la partita terminer\u00e0 con un pareggio di 1-1, e ai rigori Nishikawa parer\u00e0 il tiro di Hiroto Goya, e la squadra vincer\u00e0 per 5-4. Otterr\u00e0 il titolo continentale asiatico vincendo l'edizione 2017 della Champions League asiatica dove Nishikawa giocher\u00e0 come titolare in tutte le partite, tranne qualla di ritorno contro il FC Seoul. Giocher\u00e0 pure nell'edizione 2019, disputando la finale contro l'Al-Hilal nella partita d'andata non ha potuto disputare la competizione a causa della squalifica per via di tutte le ammonizioni che aveva accumulato, e la squadra perder\u00e0 per 1-0, giocher\u00e0 la partita di ritorno ottenendo un'altra sconfitta per 2-0.\nNazionale.\nHa partecipato con la nazionale olimpica alle Olimpiadi di Pechino 2008 dove il Giappone viene eliminato nel girone come ultima classificata con tre sconfitte consecutive.\nNella nazionale giapponese ha sempre faticato a trovare spazio, anche per via della presenza di portieri pi\u00f9 esperti di lui come Seig\u014d Narazaki e Eiji Kawashima, ha debuttato in data 8 ottobre 2009 nella vittoria per 6-0 contro , partita di qualificazione alla Coppa d'Asia 2011. Giocher\u00e0 nell'amichevole vinta per 1-0 contro l'Argentina, entrando in partita nel 85\u00ba minuto sostituendo Kawashima, in particolare durante la partita si \u00e8 fatto notare quando ha respinto fuori dall'area di rigore una palla calciata dalla squadra avversaria su calcio d'angolo permettendo cos\u00ec al suo compagno Ry\u014dichi Maeda di raggiungere l'area di rigore avversaria riuscendo quasi a segnare un secondo gol.\nViene convocato alla Coppa d'Asia 2011, laureandosi campione continentale, giocando due partite, la prima nella vittoria contro la Siria per 2-1 entrando nel secondo tempo per via dell'espulsione di Kawashima, e la seconda nella vittoria per 5-0 contro l'Arabia Saudita, ottenendo l'accesso ai quarti di finale, dove Kawashima riprender\u00e0 il ruolo di portiere titolare per tutta la gara a eliminazione diretta.\nGiocher\u00e0 in varie partite amichevoli, una nel 2011 vinta per 1-0 contro il Vietnam e un'altra nel 2012 vinta per 3-1 contro l'Islanda. Ottiene la convocazione per la Coppa d'Asia orientale 2013, giocando nella partita che si concluder\u00e0 in pareggio per 3-3 contro la Cina, invece nella partita vinta contro l'Australia per 3-2 verr\u00e0 sostituito da Sh\u016bichi Gonda, infine nell'ultima partita sar\u00e0 nuovamente Nishikawa il portiere titolare e il Giappone vince la coppa battendo per 2-1 la Corea del Sud.\nOtterr\u00e0 la convocazioni in alcune amichevoli, ad esempio nel 2013 gioca come titolare nella vittoria per 3-0 contro il Guatemala e nel pareggio per 2-2 contro i Paesi Bassi, invece nel 2014 giocher\u00e0 nelle vittorie per 4-3 contro lo Zambia, per 1-0 contro la Giamaica e per 6-0 contro l'Honduras.\nVerr\u00e0 convocato per la Coppa d'Asia orientale 2015, giocando solo due partite, la prima si conclude con una sconfitta per 2-1 contro la Corea del Nord mentre la seconda con un pareggio per 1-1 contro la Corea del Sud, invece nell'ultima partita contro la Cina, che finisce con un altro pareggio per 1-1 impedendo cos\u00ec di ottenere il titolo, Nishikawa viene sostituito con Masaaki Higashiguchi.\nGiocher\u00e0 in alcune delle varie partite di qualificazione per il Mondiale 2018, nelle quali, la sua ultima partita in nazionale, si \u00e8 svolta contro l'Arabia Saudita con una vittoria per 2-1."}
{"id": "2645722", "revid": "442622", "url": "https://it.wikipedia.org/wiki?curid=2645722", "title": "Antonio Ruiu", "text": ""}
{"id": "2645724", "revid": "1980036", "url": "https://it.wikipedia.org/wiki?curid=2645724", "title": "Mark Jansen", "text": "Biografia.\n\u00c8 stato sentimentalmente legato a Simone Simons per quattro anni. Dopo essersi lasciati, sono rimasti amici e hanno deciso di continuare a lavorare assieme negli Epica per non gettare al vento i traguardi ottenuti.'.\nAttualmente \u00e8 sentimentalmente legato alla soprano italiana Laura Macr\u00ec, originaria di Serradifalco, in provincia di Caltanissetta. Oltre alla carriera operistica nei teatri e a quella col quartetto lirico Div4s, con cui ha aperto concerti di Andrea Bocelli, con cui ha anche collaborato diverse volte, Laura canta assieme a Mark nei MaYaN. Jansen ha inoltre composto e prodotto alcuni brani del progetto operatic pop della fidanzata, tra cui i singoli \"Ancora Una Volta\", \"Viva La Vita\" e \"Sempre\". In virt\u00f9 della relazione sentimentale, Mark Jansen attualmente vive dividendosi tra i Paesi Bassi e la Sicilia.\n\u00c8 laureato in psicologia (studi effettuati all'Universit\u00e0 di Maastricht) e si interessa di filosofia, politica, attualit\u00e0, civilt\u00e0 maya, meccanica quantistica, pensiero buddhista e mindfulness. I suoi interessi si riversano nei testi degli After Forever, degli Epica e dei MaYaN. Mark \u00e8 inoltre un appassionato ciclista."}
{"id": "2645725", "revid": "326822", "url": "https://it.wikipedia.org/wiki?curid=2645725", "title": "Le profezie di Nostradamus", "text": ""}
{"id": "2645726", "revid": "326822", "url": "https://it.wikipedia.org/wiki?curid=2645726", "title": "Spada Zantetsu, infuocati!", "text": ""}
{"id": "2645727", "revid": "409435", "url": "https://it.wikipedia.org/wiki?curid=2645727", "title": "Beltran", "text": ""}
{"id": "2645731", "revid": "4252", "url": "https://it.wikipedia.org/wiki?curid=2645731", "title": "Influenzavirus C", "text": "Gammainfluenzavirus \u00e8 un genere di virus appartenente alla famiglia degli Orthomyxoviridae, in grado di infettare gli umani e i suini. L'unica specie appartentente \u00e8 il virus dell'influenza C."}
{"id": "2645736", "revid": "131358", "url": "https://it.wikipedia.org/wiki?curid=2645736", "title": "Roby Langers", "text": ""}
{"id": "2645744", "revid": "110157", "url": "https://it.wikipedia.org/wiki?curid=2645744", "title": "Beltr\u00e1n", "text": "Beltr\u00e1n \u00e8 un comune della Colombia facente parte del dipartimento di Cundinamarca.\nIl centro abitato venne fondato da Gregorio Avila nel 1760, mentre l'istituzione del comune \u00e8 dell'8 settembre 1856."}
{"id": "2645746", "revid": "1573940", "url": "https://it.wikipedia.org/wiki?curid=2645746", "title": "Menura tyawanoides", "text": "Menura tyawanoides \u00e8 un uccello estinto appartenente alla Famiglia Menuridae, vissuto nel Miocene inferiore, tra 23.03 e 15.97 milioni di anni fa (tra Aquitaniano e Burdigaliano). I pochi resti fossili sono stati ritrovati esclusivamente in Australia, nel giacimento di Riversleigh (Queensland nord-occidentale).\nGli unici fossili rinvenuti finora sono estremamente scarsi, ma hanno permesso di stabilire che gli uccelli lira si svilupparono gi\u00e0 a met\u00e0 Cenozoico."}
{"id": "2645748", "revid": "123939518", "url": "https://it.wikipedia.org/wiki?curid=2645748", "title": "Maria Frau", "text": "Biografia.\nNata in provincia di Sassari, si trasfer\u00ec a Roma alla fine degli anni cinquanta. \nDopo essere apparsa in alcuni servizi fotografici su vari settimanali, fu scritturata dalla produzione come protagonista nel film storico di Mario Bonnard \"Margherita da Cortona\". Apparve in televisione come ospite ne \"Il Musichiere\" di Mario Riva.\nFu una carriera durata pochi anni, in cui recit\u00f2 in diciotto film.\nIn seguito al matrimonio con Giovanni Vaselli, ingegnere e membro della dirigenza della Societ\u00e0 Sportiva Lazio, abbandon\u00f2 il cinema a causa della gelosia di quest'ultimo. Trasferitisi dapprima in Costa Rica, dopo un periodo di ritorno in Italia, si \u00e8 trasferita ad Austin, capitale del Texas, dove risiede tuttora."}
{"id": "2645750", "revid": "7", "url": "https://it.wikipedia.org/wiki?curid=2645750", "title": "Harold Stone", "text": ""}
{"id": "2645752", "revid": "38120", "url": "https://it.wikipedia.org/wiki?curid=2645752", "title": "La lampada di Aladino", "text": ""}
{"id": "2645754", "revid": "110157", "url": "https://it.wikipedia.org/wiki?curid=2645754", "title": "Bituima", "text": "Bituima \u00e8 un comune della Colombia facente parte del dipartimento di Cundinamarca.\nIl centro abitato venne fondato da Pedro Mart\u00edn de C\u00e1rdenas nel 1627."}
{"id": "2645755", "revid": "44876", "url": "https://it.wikipedia.org/wiki?curid=2645755", "title": "Giulio Zanninovich", "text": "Carriera.\nComincia nel Petrarca Padova per poi passare al Padova dove dal 1923 al 1931 disputa 104 partite segnando 13 gol. Nella stagione 1931-1932 gioca invece tre partite con la maglia del Vicenza.\nHa militato nella squadra del Padova che ha giocato nella prima edizione del campionato di Serie A."}
{"id": "2645757", "revid": "767487", "url": "https://it.wikipedia.org/wiki?curid=2645757", "title": "Pauli J\u00f8rgensen", "text": "Carriera.\n\u00c8 il terzo cannoniere di sempre della nazionale danese."}
{"id": "2645769", "revid": "1924342", "url": "https://it.wikipedia.org/wiki?curid=2645769", "title": "Video Phone", "text": "Video Phone \u00e8 un singolo della cantante statunitense Beyonc\u00e9 pubblicato il 17 novembre 2009 come ottavo estratto dal terzo album in studio \"I Am... Sasha Fierce\". \u00c8 entrato nell'airplay radiofonico statunitense il 22 settembre 2009, mentre \u00e8 stato pubblicato in formato CD il 17 novembre. Il singolo \u00e8 stato prodotto da Bangladesh e The Pen. Una versione remixata con la partecipazione di Lady Gaga \u00e8 stata pubblicata successivamente.\nIl 27 giugno 2010 vince il premio \"Video dell'Anno\" ai BET Awards.\nDescrizione.\n\"Video Phone\" \u00e8 stato scritto da Beyonc\u00e9, Shondre Crawford, Angela Beyince e Sean Garrett. Lady Gaga \u00e8 invece autrice della rivisitazione remixata del brano.\nVideo musicale.\nIl video musicale ha visto la partecipazione della cantante Lady Gaga, con la quale Beyonc\u00e9 ha realizzato un remix della canzone, e alterna prima la parte solista della prima, vestita con abiti cortissimi e succinti mentre ancheggia o fa pose sexy, con la seconda, in cui Gaga compie balli ritmici insieme alla collega. Lo sfondo \u00e8 dorato o bianco, e vede Beyonc\u00e9 anche su una motocicletta o alzata. Nella parte lenta le due artiste sono sedute o si muovono volteggiando o eseguendo balli a scatti, per poi finire con l'immagine di Beyonc\u00e9 sulla motocicletta su sfondo arancione, che guarda lo spettatore. Il video dura oltre cinque minuti ed \u00e8 diretto da Hype Williams, che ha diretto il video del singolo \"Check on It\" di Beyonc\u00e9, inclusa nella raccolta delle Destiny's Child (di cui la cantante faceva prima parte) \"Number 1's\" del 2005.\nAccoglienza.\nAlexis Petridis del \"The Guardian\" ha messo in relazione il brano con il precedente singolo, \"Diva\", e ha osservato che \"Video Phone\" \u00e8 \u00abquasi altrettanto strano, ma pi\u00f9 riuscito, e riesce bene a presentarci un'insolita immagine di Beyonc\u00e9 nelle vesti di una pornografa dilettante, che si sbizzarrisce con frasi del tipo: 'Vuoi vedermi nuda? Se ti piace questa posizione, puoi farmi un video.' Certo, non lo fa per assomigliare a una delle tante ragazze visibili sulle riviste pornografiche, anche se questo poco conta perch\u00e9 la disadorna, inquietante base musicale, nel quale si odono gemiti e vibrazioni elettroniche, \u00e8 al contrario davvero esaltante\u00bb."}
{"id": "2645773", "revid": "1335892", "url": "https://it.wikipedia.org/wiki?curid=2645773", "title": "Thoren", "text": "L\u2019Euler (pron. \"\u00d2iler\"; in Europa conosciuto anche come Thoren, dal nome del suo inventore, lo svedese Piers Thor\u00e9n) \u00e8 un salto del pattinaggio artistico. \u00c8 l'unico salto che atterra col piede sinistro e questo serve a rendere possibile l'inserimento del Flip e del Salchow all'interno delle sequenze o catene di salti. Il suo stacco \u00e8 identico a quello del Rittberger e fino agli anni passati non prevedeva un numero di rotazioni maggiore di uno, ma ultimamente \u00e8 possibile effettuare questo salto anche doppio."}
{"id": "2645775", "revid": "921573", "url": "https://it.wikipedia.org/wiki?curid=2645775", "title": "Emma Lahana", "text": "Biografia.\nDopo aver studiato violino e canto, partecipa a diversi film e serie televisive."}
{"id": "2645783", "revid": "122273808", "url": "https://it.wikipedia.org/wiki?curid=2645783", "title": "Poul Nielsen", "text": "Figura tra i marcatori pi\u00f9 prolifici delle nazionali di calcio.\nBiografia.\nNato a Copenaghen, da ragazzo era solito intrufolarsi con gli amici a vedere le partite di calcio senza pagare il biglietto; cio\u00e8 da \"gratist\" (\"scroccone\"), da cui deriv\u00f2 poi il suo soprannome \"tist\".\nMor\u00ec a Copenaghen nel 1962.\nCarriera.\nClub.\nGioc\u00f2 dal 1907 al 1927 per la squadra della sua citt\u00e0 natale e capitale della Danimarca, il KB, vincendo sei volte il titolo nazionale e mettendo a segno 276 gol in circa duecento presenze.\nNazionale.\nConvocato dalla Nazionale danese a partire dal 1910, la sua prolificit\u00e0 gli permise di firmare un record di cinquantadue reti in sole trentotto partite, tuttora insuperato (solo Jon Dahl Tomasson \u00e8 riuscito a pareggiarlo nel 2010, ma con pi\u00f9 presenze); il record include ben ventitr\u00e9 reti nelle prime dodici presenze, tra le quali sei alla Svezia (la partita fin\u00ec 10 a 0 per i danesi), quattro alla Germania (4-1) e due triplette a Paesi Bassi (4-3 per i danesi) e Norvegia (8-1) in partite amichevoli del 1913. Segn\u00f2 poi, tra le altre, ancora quattro reti alla Norvegia nel 1916 (8-0) e di nuovo altre cinque l'anno successivo (12-0) in quella che \u00e8 tuttora la peggior sconfitta calcistica dei norvegesi. Vinse la medaglia d'argento alle Olimpiadi del 1912, scendendo in campo nella vittoria per 4-1 contro i Paesi Bassi (occasione in cui marc\u00f2 anche il suo primo gol in nazionale).\nIn totale mise a segno otto triplette (contando anche marcature superiori: quaterne, cinquine, etc.) e cinque doppiette con la Nazionale, andando a segno in ventiquattro delle trentotto partite giocate."}
{"id": "2645788", "revid": "228587", "url": "https://it.wikipedia.org/wiki?curid=2645788", "title": "Marta Kauffman", "text": "Inizia la sua carriera di attrice presso la Brandeis University, con David Crane, con il quale lavora per pi\u00f9 di 20 anni. I due hanno collaborato con il compositore Michael Skloff alla realizzazione di numerosi musical, tra cui una versione teatrale del film \"Arthur\".\nIl musical \"Personals\", di cui hanno curato i testi, ha ricevuto un Outer Critics Award e una nomination al Drama Desk. La Kauffman \u00e8 stata, insieme a Crane e per diversi anni, co-produttrice esecutiva di \"Dream On, \"e ha ottenuto un Ace Award e una nomination agli Emmy, per la miglior serie comica.\nInoltre ha contribuito a realizzare la commedia \"The Powers That Be\", in cui recitavano John Forsythe, David Hyde Pierce. Infine han creato le serie, \"Family Album\", \"L'atelier di Veronica\" e \"Jesse\", di cui \u00e8 stata anche co-produttrice esecutiva.\nLa sua fama si deve principalmente alla serie \"Friends\", scritta e prodotta in collaborazione con Crane e Kevin Bright, per la durata per 10 stagioni (1994-2004). La serie \u00e8 ora un classico della TV. L'ultimo progetto a cui ha preso parte \u00e8 stato \"Related\". Nel 1984 ha sposato Michael Skloff (poi divorziata nel 2015): i due hanno 3 figli.\nNel 2015 crea per Netflix la serie televisiva \"Grace and Frankie\", con protagoniste Jane Fonda e Lily Tomlin."}
{"id": "2645791", "revid": "39884", "url": "https://it.wikipedia.org/wiki?curid=2645791", "title": "Bianco (fiume)", "text": "Il fiume Bianco scorre in Campania, nella provincia di Salerno. Nasce dalla confluenza dei fiumi Melandro e Platano, da cui anche il nome di Platano-Bianco.\nDopo aver ricevuto le acque dei suddetti torrenti, scorre per diversi chilometri lungo una serie di bellissime fratture e canyon, scavati nel corso dei millenni. Sul suo corso fu edificato in et\u00e0 augustea, con soldi pubblici e spontanee donazioni degli abitanti di Volcei, un ponte, attualmente dedicato a San Cono, per raggiungere il diverticolo che si staccava dalla via Reggio-Capua.\nTermina il suo corso immettendosi come affluente nel fiume Tanagro."}
{"id": "2645800", "revid": "121997774", "url": "https://it.wikipedia.org/wiki?curid=2645800", "title": "Saul (nome)", "text": "Origine e diffusione.\nContinua il nome ebraico \u05e9\u05b8\u05c1\u05d0\u05d5\u05bc\u05dc (\"\u0160\u0101'\u016bl\"); generalmente viene ricondotto al participio passato del verbo \"\u0161a'al\" (\"egli chiese\"), e interpretato quindi come \"implorato\", \"richiesto\", \"domandato\", \"desiderato\" (lo stesso del nome spagnolo Rogelio), e si tratterebbe quindi di uno dei numerosi nomi ebraici che esprimono ringraziamento a Dio per un figlio tanto desiderato. Altre fonti ritengono invece che l'interpretazione corretta sia \"offerto\", \"prestato\" (sottinteso: a Dio).\nSi tratta di un nome biblico: venne portato infatti da Saul, re d'Israele prima di Davide, e fu anche il nome di san Paolo prima della sua conversione. In Italia \u00e8 attestato in tutto il Centro-Nord, con pi\u00f9 compattezza, specie per la variante \"Saulle\", in Emilia-Romagna; tale diffusione -comunque scarsa- \u00e8 per\u00f2 solo in parte di matrice religiosa, ed \u00e8 dovuta perlopi\u00f9 a varie opere teatrali che hanno per protagonista il re d'Israele, come il \"Saul\" di Alfieri e il \"Saul\" di Gide.\nVa notato che la forma lituana Saulius \u00e8 anche la forma maschile del nome Saul\u0117.\nOnomastico.\nL'onomastico si festeggia generalmente in una delle varie festivit\u00e0 relative a san Paolo, il cui nome originale era appunto Saul (ad esempio il 25 gennaio per la conversione di san Paolo, oppure il 29 giugno per la festa dei santi Pietro e Paolo). Con questo nome si ricorda anche una santa Saula, martire a Colonia, commemorata il 20 ottobre."}
{"id": "2645801", "revid": "767487", "url": "https://it.wikipedia.org/wiki?curid=2645801", "title": "Chemicals + Circuitry", "text": "Chemicals + Circuitry \u00e8 il quarto EP del gruppo musicale olandese Grendel, pubblicato il 27 novembre 2009 in Europa ed il 12 dicembre in Nord America."}
{"id": "2645804", "revid": "1728", "url": "https://it.wikipedia.org/wiki?curid=2645804", "title": "Trichinopoli", "text": ""}
{"id": "2645805", "revid": "2089205", "url": "https://it.wikipedia.org/wiki?curid=2645805", "title": "Flessione (esercizio fisico)", "text": "In ginnastica, la flessione (in inglese curl) \u00e8 il passaggio da una posizione \"lunga\" ad una posizione \"breve\" di un arto o di un segmento corporeo, in senso antigravitazionale. La contrazione muscolare usata \u00e8 quella concentrica dei muscoli flessori. Ad esempio, dalla posizione in sospensione alla sbarra, eseguendo una flessione degli arti superiori (flessione dell'avambraccio sul braccio) si compie un movimento antigravitazionale sollevando il peso dell'intero corpo.\nSpesso, erroneamente, vengono definiti \"movimenti di flessione\" azioni che in realt\u00e0, essendo passaggi da atteggiamento lungo a breve di un arto in senso gravitazionale, devono essere correttamente definiti piegamenti.\nAlcuni tipi di movimento classificabili come flessione sono il \"leg curl\" (flessione delle gambe), il \"crunch\" (flessione degli addominali), la flessione dei bicipiti o biceps curl(solitamente con manubri), la variante \"a martello\" (\"hammer curl\") e le croci per pettorali (eseguite con i manubri o ai cavi)."}
{"id": "2645807", "revid": "599013", "url": "https://it.wikipedia.org/wiki?curid=2645807", "title": "Muhsin Musabah", "text": "Carriera.\nClub.\nHa giocato sempre nello Sharjah, partecipando a quasi tutti i titoli della storia del club, come quattro dei cinque campionati e tre delle otto coppe nazionali. Ha giocato per 18 anni nel club di Sharjah.\nNazionale.\nCon gli ha giocato 105 partite, subendo 123 gol e partecipando al e alla FIFA Confederations Cup 1997 e classificandosi al secondo posto alla Coppa d'Asia 1996."}
{"id": "2645809", "revid": "6923", "url": "https://it.wikipedia.org/wiki?curid=2645809", "title": "Isola di Lobos", "text": "L'isola di Lobos (in spagnolo \"Isla de Lobos\") \u00e8 un isolotto dell'oceano Atlantico, a nord di Fuerteventura nelle isole Canarie. Politicamente appartiene al municipio di La Oliva, nella provincia di Las Palmas, isole Canarie, Spagna\nDescrizione.\nSi tratta di un piccolo isolotto di circa 4,5\u00a0km\u00b2 situato a nord-ovest dell'isola di Fuerteventura. Il braccio di mare che le separa \u00e8 denominato Stretto della Bocaina (\"Estrecho de la Bocaina\"), la cui profondit\u00e0 non supera i 30 metri. L'isola pu\u00f2 essere vista con facilit\u00e0 dalla cittadina di Corralejo.\nIl nome deriva dal fatto che in passato l'isola fosse abitata da numerosi leoni marini, in spagnolo conosciuti come \"lupi marini\" (\"lobo\" significa appunto \"lupo\"), oggi a rischio di estinzione. I pescatori eliminarono tali animali, credendo che la loro voracit\u00e0 riducesse notevolmente i pesci nelle acque circostanti, dal momento che ciascuno di questi animali necessita fra i 30 e i 40\u00a0kg di pesce al giorno per sopravvivere. Attualmente si stanno realizzando sforzi per reintrodurre i leoni marini, nonostante l'opposizione dei pescatori.\nL'isolotto ricade nel Parco naturale Isola di Lobos, ospitando pi\u00f9 di 130 specie vegetali e varie specie volatili, tra cui spiccano il gabbiano reale, l'otarda (in determinati periodi nel corso dell'anno) e la berta maggiore.\nIl picco pi\u00f9 alto \u00e8 La Caldera, di 127 metri.\nPopolazione e turismo.\nL'isolotto \u00e8 stato abitato fino al 1968 dal guardiano del faro, Antonio Hern\u00e1ndez P\u00e1ez (soprannominato Anto\u00f1ito el Farero), e dalla sua famiglia. In seguito il faro fu restaurato e da quell'anno funziona automaticamente.\nLos Lobos \u00e8 attualmente disabitata, ma \u00e8 meta costante di pescatori, turisti, bagnanti, sub e surfisti. Esiste un servizio permanente di trasporto marittimo che collega l'isola con Corralejo e sul territorio \u00e8 anche presente un ristorante, diretto dai discendenti di Anto\u00f1ito, cos\u00ec come un'area dedicata al campeggio.\nLos Lobos \u00e8 il luogo di nascita della scrittrice spagnola Josefina Pla, nel 1903.\nPer raggiungere l'Isola di Lobos \u00e8 possibile usufruire dei tanti traghetti in partenza dal porto di Corralejo a Fuerteventura."}
{"id": "2645819", "revid": "941701", "url": "https://it.wikipedia.org/wiki?curid=2645819", "title": "Uuo", "text": ""}
{"id": "2645821", "revid": "1728", "url": "https://it.wikipedia.org/wiki?curid=2645821", "title": "Sardonice", "text": ""}
{"id": "2645823", "revid": "339392", "url": "https://it.wikipedia.org/wiki?curid=2645823", "title": "Uuq", "text": ""}
{"id": "2645827", "revid": "682087", "url": "https://it.wikipedia.org/wiki?curid=2645827", "title": "Uut", "text": ""}
{"id": "2645830", "revid": "339392", "url": "https://it.wikipedia.org/wiki?curid=2645830", "title": "Uup", "text": ""}
{"id": "2645835", "revid": "39224", "url": "https://it.wikipedia.org/wiki?curid=2645835", "title": "Uuh", "text": ""}
{"id": "2645841", "revid": "339392", "url": "https://it.wikipedia.org/wiki?curid=2645841", "title": "Tonino Ruju", "text": ""}
{"id": "2645848", "revid": "376772", "url": "https://it.wikipedia.org/wiki?curid=2645848", "title": "Chiesa dell'Assunta (Sant'Eusanio del Sangro)", "text": ""}
{"id": "2645866", "revid": "123046247", "url": "https://it.wikipedia.org/wiki?curid=2645866", "title": "Edna Best", "text": "Biografia.\nDopo aver studiato recitazione teatrale sotto la guida di Miss Kate Rorke, insegnante alla Guildhall School of Music and Drama di Londra, Edna Best fece il suo debutto sui palcoscenici londinesi nel 1917 al Grand Theatre di Southampton con la pi\u00e8ce \"La zia di Carlo\" di Brandon Thomas.\nEsord\u00ec sul grande schermo nel 1921 e, tra i suoi ruoli cinematografici di rilievo, vanno ricordati quello della madre nella versione originale de \"L'uomo che sapeva troppo\", diretta nel 1934 da Alfred Hitchcock, e le apparizioni in \"Intermezzo\" (1939), \"Come Robinson Crusoe\" (1940), \"Schiavo del passato\" (1947), \"Il fantasma e la signora Muir\" (1947) e \"Il sipario di ferro\" (1948).\nOttenne una nomination all'Emmy Award nel 1957 per il suo ruolo nella commedia \"This Happy Breed\" di No\u00ebl Coward e - negli anni cinquanta - lavor\u00f2 in alcune serie televisive statunitensi. Sul piccolo schermo era apparsa gi\u00e0 nel 1938 in Inghilterra, recitando in una produzione dal vivo dell'opera \"Love from a Stranger\", adattamento di un racconto breve di Agatha Christie.\nDopo un primo matrimonio con William Seymour Beard, da cui ebbe due gemelli, Edna Best si rispos\u00f2 nel 1928 con l'attore Herbert Marshall, dal quale ebbe una figlia, Sarah Marshall, nata nel 1933 e divenuta anch'essa attrice. La coppia divorzi\u00f2 nel 1940 e la Best si rispos\u00f2 subito dopo a Las Vegas con Nat Wolff, con cui rimase fino alla morte, avvenuta nel 1974 a Ginevra, all'et\u00e0 di 74 anni."}
{"id": "2645868", "revid": "6923", "url": "https://it.wikipedia.org/wiki?curid=2645868", "title": "Rieju RS", "text": "La RS \u00e8 un modello di motocicletta prodotto dalla casa spagnola Rieju dal 1997, che rientra nel segmento sportivo delle piccole cilindrate, gi\u00e0 occupato dalle concorrenti Aprilia e Cagiva.\nRS1.\nQuesta serie venne prodotta dal 1997 al 2004, solo nella cilindrata 50\u00a0cm\u00b3.\nIl ciclomotore ha un telaio bitrave in vista nel colore naturale, cos\u00ec come il forcellone, le ruote sono a tre razze, la carenatura \u00e8 molto morbida e aerodinamica, ricalcando la forma dei mezzi del motomondiale, ma lascia in bella vista il blocco motore e ha le feritoie laterali per l'aerazione dal radiatore, il proiettore \u00e8 singolo e centrale, con sviluppo orizzontale, simile alle Aprilia RS, la sella \u00e8 a due pezzi.\nRS2.\nQuesta serie venne prodotta dal 2005 nella sola cilindrata 50, ma venne subito affiancata dalla 125 nel 2006.\nLa moto viene rivista dalla serie precedente, non riutilizzando quasi nessun particolare se non il motore: il telaio rimane in acciaio e bitrave, ma diventa pi\u00f9 grande e verniciato di nero, cos\u00ec come anche il forcellone, le ruote sono sempre a tre razze, ma pi\u00f9 sottili e cave, la carenatura diventa pi\u00f9 spigolosa e coprente, soprattutto all'avantreno, con un cupolino decisamente pi\u00f9 appuntito, le feritoie laterali diventano pi\u00f9 grandi e sagomate in modo diverso, i proiettore ora \u00e8 doppio, viene ridisegnato il serbatoio, la sella \u00e8 sempre a due pezzi, ma pi\u00f9 grandi e vistose, lo scarico viene aggiornato e l'impianto frenante anteriore viene portato a destra.\nQuesta serie \u00e8 accompagnata dalla Rieju NKD una versione nuda della moto.\nRS3.\nQuesta serie venne prodotta dal 2010 nella sola cilindrata 50, mentre dal 2011 venne prodotta anche il 125.\nLa moto viene rivista dalla serie precedente, non riutilizzando quasi nessun particolare se non il motore (nel 125 viene cambiato anche il propulsore, con il nuovo Minarelli-Yamaha): il telaio rimane in acciaio e bitrave, ma diventa pi\u00f9 grande e verniciato nel bicolore nero e grigio, mentre il forcellone diventa pi\u00f9 semplice e perde la capriata di rinforzo, le ruote sono a cinque razze a \"Y\", la carenatura diventa pi\u00f9 spigolosa e meno coprente, il cupolino riprende le linee della RS2, ma con l'aggiunta di una presa d'aria centrale e con fari pi\u00f9 ovali, scompaiono le feritoie laterali per il radiatore, viene leggermente rivisto il serbatoio, la sella \u00e8 sempre a due pezzi, ma pi\u00f9 rastremate, lo scarico viene aggiornato, cos\u00ec come i dischi freno.\nCon l'introduzione della 125, si ha un nuovo forcellone in alluminio e le luci di posizione a LED di serie su quest'ultima e la possibilit\u00e0 di adoperarli anche sul 50, pagando una differenza."}
{"id": "2645870", "revid": "28592", "url": "https://it.wikipedia.org/wiki?curid=2645870", "title": "Cantone (Nerviano)", "text": ""}
{"id": "2645872", "revid": "599013", "url": "https://it.wikipedia.org/wiki?curid=2645872", "title": "Workman", "text": ""}
{"id": "2645876", "revid": "1632387", "url": "https://it.wikipedia.org/wiki?curid=2645876", "title": "Flinch", "text": "I Flinch sono un gruppo musicale finlandese di glam rock originaria di Tampere.\nStoria.\nIl gruppo si costituisce nel 2003. Il primo album della band \u00e8 stato \"Tuulet\" e arriv\u00f2 al terzo posto della lista dei successi finlandesi, rimanendo in classifica per alcune settimane.\nIl 9 aprile 2008 i Flinch hanno pubblicato il loro nuovo album \"Irrallaan\". Questo album della band \u00e8 stato prodotto dal fratello maggiore di Ville, Jonne Aaron, meglio conosciuto per il suo ruolo di frontman dei Negative.\nL'album di debutto della band \"Kuvastin\" era stato pubblicato nel 2006 e raggiunse il 17\u00ba posto nella classifica ufficiale finlandese degli album.\nI due singoli tratti dall'album, \"Liikaa\" e \"Tuulet\" hanno raggiunto rispettivamente il 2\u00ba e 3\u00ba posto nella classifica dei singoli.\nNella primavera del 2007 c'\u00e8 stato un totale cambiamento di formazione, della formazione originale del gruppo rimaneva solo il cofondatore e frontman Ville. Commentando la scissione Ville afferma che quella formazione era arrivata ad un punto in cui non c'era altra scelta che dividersi. I componenti della band di allora volevano fare altre cose."}
{"id": "2645877", "revid": "1310927", "url": "https://it.wikipedia.org/wiki?curid=2645877", "title": "Danijel Cesarec", "text": ""}
{"id": "2645891", "revid": "188323", "url": "https://it.wikipedia.org/wiki?curid=2645891", "title": "Rieju RS1", "text": ""}
{"id": "2645892", "revid": "1428919", "url": "https://it.wikipedia.org/wiki?curid=2645892", "title": "Adam Dollard des Ormeaux", "text": "Biografia.\nPoco si sa della vita di Adam Dollard des Ormeaux prima del suo arrivo in Nuova Francia. Nel mese di aprile del 1660, con il consenso di Paul Chomedey de Maisonneuve, al comando di diciassette francesi lasci\u00f2 Montr\u00e9al, per organizzare una spedizione contro i guerrieri irochesi. Al gruppetto si aggiunsero in seguito una quarantina di Huroni e di Algonchini.\nDopo dieci giorni di canoa lungo il fiume Ottawa, il gruppo di Dollard Des Ormeaux sistem\u00f2 un campo nelle rapide di Long Sault. Il bivacco fu scoperto e attaccato da centinaia di irochesi nella battaglia di Long Sault e, dopo un assedio durato cinque giorni e dopo il tentato tradimento di alcuni huroni, i difensori francesi, compreso Dollard, furono massacrati."}
{"id": "2645895", "revid": "580", "url": "https://it.wikipedia.org/wiki?curid=2645895", "title": "Minora", "text": "Minora \u00e8 un album in studio del duo musicale italiano \"Cronache\", composto da Gianni Mocchetti e Luca Bonaffini, e pubblicato nel 1996.\nStoria.\nIl duo viene fondato dai due musicisti di diversa estrazione musicale. Gianni Mocchetti, proveniva dal rock progressivo degli album sperimentali di Franco Battiato, e Luca Bonaffini aveva esperienza nella country-folk della produzione anni novanta di Pierangelo Bertoli, con l'obiettivo di musicare parti della Bibbia in chiave rock.\nIl loro album d'esordio \"Minora\", prodotto dal discografico bolognese Luciano Nicolini degli studi Fonoprint per l'etichetta \"Giungla Records\", distribuita dalla BMG Ricordi in collaborazione con Carlo Cantini fu pubblicato nel maggio 1996.\nDopo una breve tourn\u00e9e estiva che li vide partecipare a manifestazioni organizzate dalla Comunit\u00e0 Ebraica di Roma (Centro Culturale il Pitigliani e Festa di Shavuot) il gruppo si sciolse senza chiarirne i motivi, lasciando nel cassetto il mistero delle altre due versioni sacre e profane del profetismo biblico.\nDescrizione.\nDopo una prima stesura di alcuni brani di prova, il gruppo decide di \"incollare\" i testi originali (senza alcun ritocco) del \"Libro dei Dodici Profeti Minori\" del Vecchio Testamento su melodie del rock'n roll classico (quello di Jerry Lee Lewis e Elvis Presley). \nL'album contiene 13 brani, fra i quali uno cantato in lingua latina (\"Di-dispersi\"). Ai 12 brani scritti sui Profeti minori ne sono seguiti altri 24 rimasti inediti, dedicati rispettivamente al libro dei Profeti maggiori e a quello dell'Apocalisse di Giovanni.\nIl progetto \u00e8 ispirato al profetismo biblico, per una interpretazione pre-apocalittica, e avrebbe dovuto articolarsi in una trilogia, comprendente i profeti minori, i profeti maggiori, l'Apocalisse di Giovanni. I tre album avrebbero dovuto intitolarsi \"Minora\", \"Majora\" e \"In Apocalypsim\", ma solo questo disco, ovvero il primo dei tre capitoli, \u00e8 stato realizzato poich\u00e9 Mocchetti e Bonaffini si sono divisi subito dopo l'uscita di \"Minora\"."}
{"id": "2645896", "revid": "188323", "url": "https://it.wikipedia.org/wiki?curid=2645896", "title": "Rieju RS2", "text": ""}
{"id": "2645898", "revid": "188323", "url": "https://it.wikipedia.org/wiki?curid=2645898", "title": "Rieju RS2 50", "text": ""}
{"id": "2645899", "revid": "188323", "url": "https://it.wikipedia.org/wiki?curid=2645899", "title": "Rieju RS1 50", "text": ""}
{"id": "2645901", "revid": "188323", "url": "https://it.wikipedia.org/wiki?curid=2645901", "title": "Rieju RS2 125", "text": ""}
{"id": "2645907", "revid": "76963", "url": "https://it.wikipedia.org/wiki?curid=2645907", "title": "Jimmy Workman", "text": "Biografia.\nNato a Fairfax in Virginia. Ad undici anni viene scelto per interpretare \"Pugsley Addams\" nel celebre film \"La famiglia Addams\" e due anni pi\u00f9 tardi recita nel seguito \"La famiglia Addams 2\".\nIn seguito lavora per il cinema e per la TV."}
{"id": "2645921", "revid": "115250843", "url": "https://it.wikipedia.org/wiki?curid=2645921", "title": "Rieju NKD", "text": "La NKD \u00e8 un modello di motocicletta prodotto dalla casa spagnola Rieju dal 2005 che rientra nel segmento delle nude di piccola cilindrata.\nDescrizione.\nQuesta serie venne prodotta dal 2005 nella sola cilindrata 50 cm\u00b3, affiancata l'anno seguente dalla 125\u00a0cm\u00b3 che non presentava particolari differenze estetiche.\nLa moto si basa sulla Rieju RS dalla quale differisce per l'eliminazione delle carene laterali e del cupolino, e per l'utilizzo di un faro rotondo tipico dei veicoli \"naked\".\nPer il ciclomotore si utilizzano le protezioni del radiatore e dell'espansione, mentre sulla 125 si ha l'aggiunta dell'avviamento a pedale.\nDal 2007 fu eliminata la forcella a steli rovesciati a vantaggio di una Paioli tradizionale e fu introdotto un faro contenuto in una mascherina di aspetto pi\u00f9 aggressivo, simile al faro delle motociclette da cross; la potenza della lampadina passava tuttavia da 60W a 35W.\nA partire dal 2013 \u00e8 stato effettuato un restyling in chiave pi\u00f9 moderna (il modello \u00e8 stato denominato RS3): l'aspetto estetico \u00e8 totalmente cambiato, cos\u00ec come varie soluzioni tecniche (ad esempio, la forcella \u00e8 stata riportata a steli rovesciati di diametro pi\u00f9 grosso), sebbene cerchi e ruote siano rimasti invariati. Riguardo al motore, per la versione 50 \u00e8 rimasto il collaudato Minarelli AM6, per la versione 125 invece \u00e8 stato adottato un nuovo propulsore monocilindrico 4 tempi Yamaha, bialbero, 4 valvole con raffreddamento a liquido."}
{"id": "2645927", "revid": "297059", "url": "https://it.wikipedia.org/wiki?curid=2645927", "title": "Durham, North Carolina", "text": ""}
{"id": "2645934", "revid": "446353", "url": "https://it.wikipedia.org/wiki?curid=2645934", "title": "Honda CBF 125", "text": "La Honda CBF 125 \u00e8 una motocicletta della casa giapponese Honda, prodotta negli stabilimenti indiani della sussidiaria Honda Motorcycle and Scooter India.\nHonda CBF 125.\nNel mercato indiano, dove \u00e8 stata commercializzata col nome di Honda Stunner, era disponibile sia in versione a carburatori che ad iniezione elettronica, quest'ultima identificata dalla sigla \"PGM-FI\". Nel mercato europeo era disponibile solo la versione ad iniezione.\nProdotta dal 2008 con il nome di \"CBF 125\", andava a rimpiazzare sul mercato europeo la CG 125, rimasta in produzione per oltre trent'anni.\nHonda CB 125F.\nNel 2015 con il rinnovamento del telaio e delle carene viene rinominata assumendo la denominazione di Honda CB 125F.\nIl telaio resta un monotrave in acciaio con semiculla inferiore, che conferisce un'inclinazione del cannotto di sterzo fissata a 26\u00b0 e l'avancorsa da 97 mm, la carenatura diventa ancor pi\u00f9 minimale, viene aggiornata la ciclistica con ruote da 18 pollici a 6 razze sdoppiate"}
{"id": "2645937", "revid": "1310927", "url": "https://it.wikipedia.org/wiki?curid=2645937", "title": "Alexsandro da Silva Batista", "text": "Carriera.\nClub.\nNel 2004 entra nelle giovanili della Roma, prelevato dal Real Central, e vi rimarr\u00e0 per circa un anno e mezzo, per tornare in Brasile. Nel 2005 viene infatti acquistato dal .\nDopo tre anni e due prestiti (Resende e Joinville), nel 2008 si trasferisce al Resende. Nel 2008, dopo una breve esperienza al Botafogo, torna al Resende. Dal 2009 al 2011 viene ceduto varie volte in prestito. Nel 2012 si trasferisce a titolo definitivo al Maca\u00e9. Dopo pochi mesi viene acquistato dal . Nel 2013 veste prima la maglia del Bangu, poi quella del ed infine quella dell'Icasa.\nNel 2014 torna al . Fra il 2014 e il 2016 verr\u00e0 pi\u00f9 volte ceduto in prestito. Nel gennaio 2017 si trasferisce a titolo definitivo al . Nel maggio dello stesso anno firma un contratto con l'. Nel dicembre 2017 passa alla Portuguesa. Nel maggio 2018 si trasferisce al . Dopo appena due mesi, rimane svincolato. Il 18 ottobre 2018 firma un contratto con il Resende."}
{"id": "2645939", "revid": "188323", "url": "https://it.wikipedia.org/wiki?curid=2645939", "title": "Rieju NKD 50", "text": ""}
{"id": "2645940", "revid": "599013", "url": "https://it.wikipedia.org/wiki?curid=2645940", "title": "Vieirinha", "text": "Caratteristiche tecniche.\nNasce calcisticamente come ala destra, abile tecnicamente, si distingue soprattutto nell'effettuare assist per i compagni, possiede anche un buon tiro dalla distanza. Inoltre grazie alla propria duttilit\u00e0 tattica, durante la sua carriera calcistica ha arretrato il suo raggio d'azione, giocando costantemente come terzino destro. \nCarriera.\nClub.\nFormatosi calcisticamente nelle giovanili del , viene acquistato dal , dove giocher\u00e0 con la squadra riserve del per alcune stagioni. Dopo un prestito semestrale nella Liga de Honra, al Marco dove colleziona 13 presenze e 4 reti, nel campionato cadetto portoghese, si \u00e8 unito alla prima squadra del Porto per la stagione 2006-2007. Vieirinha gioca la sua prima partita con la maglia dei \"Dragoes\" l'11 agosto 2006, nella Supercoppa di Portogallo, entrando al posto del connazionale Ricardo Quaresma al 70\u00ba, segnando all'esordio la rete del 3-0 definitivo contro il . Vieirinha, per la stagione 2007-2008 viene ceduto in prestito alla neopromossa dove il 31 agosto 2007, segna una rete nella partita pareggiata in casa per 2-2 contro il venendo anche espulso per doppia ammonizione durante la gara; con il totalizza tra campionato e coppe nazionali incluse 26 presenze e 3 reti in stagione. Per la stagione 2008-2009 si prospetta un altro prestito, questa volta in Grecia, nelle file del , che aveva espresso interesse per il giocatore. Alla fine di giugno 2008, il PAOK lo acquista a titolo definitivo dal Porto, dove rimane per tre stagioni e mezzo. \nIL 3 gennaio 2012, si trasferisce definitivamente al Wolfsburg per 4 milioni, firmando un contratto triennale con il club tedesco. Con i \"Lupi\" colleziona globalmente in cinque anni e mezzo tra tutte le competizioni, 163 partite segnando 7 reti. Il 31 agosto 2017 fa ritorno nuovamente al PAOK per 1 milione, diventandone successivamente anche il capitano e simbolo del club greco. Il 12 maggio 2018 segna una rete su calcio piazzato nella finale della Coppa di Grecia, vinta per 2-0 contro l', venendo nominato anche come miglior giocatore della partita. Nell'aprile del 2019, subisce un grave infortunio ai legamenti del ginocchio destro, nonostante ci\u00f2 il 21 aprile successivo, scende in campo stoicamente, nei minuti finali della partita vinta per 5-0 in casa contro il Levadeiakos. Tuttavia grazie a questo risultato, il PAOK vincer\u00e0 il campionato laureandosi Campione di Grecia, dopo ben 34 anni e per la terza volta nella sua storia.\nNazionale.\nCompie tutta la trafila delle nazionali giovanili lusitane dall'Under-16 sino all'Under-23. Nel novembre 2011, viene convocato dal CT Paulo Bento per la prima volta in nazionale, durante i play-off di qualificazione all'Europeo 2012, contro la Bosnia ed Erzegovina, in sostituzione dell'infortunato Danny tuttavia senza mai debuttare.\nIl 22 marzo 2013, fa il suo esordio con il , nella gara pareggiata per 3-3 in trasferta contro l' valida alle qualificazioni al Mondiale 2014 subentrando al 60\u00ba al posto di Silvestre Varela. Nel maggio del 2014 viene convocato per il mondiale 2014 in Brasile. Il 10 giugno successivo, segna la sua prima rete in nazionale, nell'amichevole vinta per 5-1 contro l'. Il 17 novembre del 2015 gioca da Capitano sotto la guida del CT Fernando Santos, (gi\u00e0 suo allenatore ai tempi del Paok) l'amichevole disputata contro vinta per 2-0 dal Portogallo. Successivamente, viene convocato anche per gli Europei 2016 in Francia dove sar\u00e0 titolare nelle prime tre gare della fase a gironi, perdendo poi in seguito il posto da C\u00e9dric Soares. il 10 luglio si laurea Campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari.\nStatistiche.\nPresenze e reti nei club.\n\"Statistiche aggiornate al 30 aprile 2021.\""}
{"id": "2645941", "revid": "57342", "url": "https://it.wikipedia.org/wiki?curid=2645941", "title": "Vite (pattinaggio)", "text": "Il concetto di vite nel pattinaggio \u00e8 un importante elemento dei salti. Essa serve a rendere il corpo nella posizione pi\u00f9 aerodinamica possibile in modo da raggiungere il numero di giri richiesto nel minor tempo possibile.\nNel momento dello stacco di un salto, il corpo deve raggiungere una posizione che gli consenta di eseguire il numero di giri richiesto, la buona riuscita del salto sta nella rapidit\u00e0 dell'atleta di assumere questa posizione. Come possiamo vedere nella foto qui a fianco, durante la fase di volo la gamba sinistra si sovrappone alla destra incrociandosi pi\u00f9 o meno all'altezza del ginocchio. Le punte sono tese verso il basso e le gambe pi\u00f9 dritte possibile. In virt\u00f9 della legge della fisica secondo la quale se si avvicina un oggetto al suo asse di rotazione, la velocit\u00e0 della rotazione aumenta; allora pi\u00f9 la vite sar\u00e0 stretta e chiusa e pi\u00f9 la rotazione sar\u00e0 rapida. Per questo infatti nei salti da un giro la vite non \u00e8 necessariamente stretta e le braccia non sono raccolte al petto.\nDifferenza fra vite alta e vite bassa.\nOgni atleta, secondo la sua propensione pu\u00f2 essere tendente alla vite alta o alla vite bassa. La differenza fra queste ultime sta nel fatto che nella vite alta la gamba sinistra si incrocia con la destra all'altezza del ginocchio, con la vite bassa invece questo incrocio si ha sotto il ginocchio. Nei salti da un giro generalmente si usa tenere la vite alta, mentre nei salti da pi\u00f9 di un giro spesso gli allenatori consigliano di tenere la vite bassa poich\u00e9 ritenuta una posizione pi\u00f9 aerodinamica e quindi permetterebbe di raggiungere pi\u00f9 in fretta il numero di giri richiesto dal salto. Tuttavia ci sono delle atlete capaci di eseguire tutti i salti doppi con la vite alta.\nNell'immagine a fianco vediamo un esempio di vite alta (come si pu\u00f2 notare il ginocchio della gamba libera \u00e8 sopra a quello della gamba portante)."}
{"id": "2645942", "revid": "188323", "url": "https://it.wikipedia.org/wiki?curid=2645942", "title": "Rieju NKD 125", "text": ""}
{"id": "2645946", "revid": "27791983", "url": "https://it.wikipedia.org/wiki?curid=2645946", "title": "Alexsandro", "text": ""}
{"id": "2645947", "revid": "118064806", "url": "https://it.wikipedia.org/wiki?curid=2645947", "title": "Janete El Haouli", "text": "Janete El Haouli presenta un approccio ai propri studi e alle proprie ricerche tipicamente etnomusicologico e antropologico, radicato nelle origini mediterranee libanesi.\nInformazioni generali.\nJanete El Haouli ha iniziato ad interessarsi di problemi di linguistica, di psicologia e di comunicazione presso il Dipartimento di Arte dell'Universit\u00e0 Statale di Londrina, nello stato brasiliano del Paran\u00e1, portando avanti esperienze sia con bambini che con adulti.\nNel 1991 ha partecipato alla produzione dei programmi radiofonici dell'Universit\u00e0 di Londrina, incentrati in particolare sul tema della voce.\nNel 1993 ha concluso i propri studi all'Universit\u00e0 di San Paolo (Brasile), alla Scuola di Arte e Comunicazione (ECA) con un master relativo alla musica vocale sperimentale, focalizzando l'attenzione, in particolare, su Demetrio Stratos. Tale master ha una sua prosecuzione nella pubblicazione di un relativo libro.\nOltre a Demetrio Stratos, Janete El Haouli si \u00e8 interessata di produzioni vocali di artisti come Meredith Monk e Theophil Mayer.\nTuttavia, come afferma Janete El Haouli stessa\n, nessun altro cantante o artista ha avuto un fascino forte come quello esercitato da Demetrio Stratos.\nPubblicazioni in Italia.\nIn Italia \u00e8 stato pubblicato il libro \"Demetrio Stratos. Alla ricerca della voce musica\", riportato al primo posto nell'elenco della Bibliografia.\nTale libro \u00e8 stato pubblicato in Italia, tradotto dal portoghese, a cura di Daniela Ronconi Demetriou e di Claudio Chianura. A tale libro \u00e8 allegato un cd, raccolta di brani di Demetrio Stratos, dal titolo \u201cLa voce\n-musica\u201d, che rientra nella Discografia di Demetrio Stratos.\nPresenze in Italia.\nJanete El Haouli ha partecipato al convegno tenuto il 16 e 17 ottobre 2009 a Genova, presso il Teatro della Tosse su Demetrio Stratos, in occasione della proiezione del nuovo film-documentario biografico dal titolo La voce Stratos."}
{"id": "2645962", "revid": "729019", "url": "https://it.wikipedia.org/wiki?curid=2645962", "title": "Aeroporto Internazionale Bradley", "text": "L'Aeroporto Internazionale Bradley \u00e8 un aeroporto situato a met\u00e0 strada tra le citt\u00e0 di Hartford (Connecticut) e Springfield (Massachusetts), negli Stati Uniti d'America.\nL'aeroporto \u00e8 hub per la compagnia aerea di tipo cargo UPS Airlines."}
{"id": "2645963", "revid": "196390", "url": "https://it.wikipedia.org/wiki?curid=2645963", "title": "Bradley International Airport", "text": ""}
{"id": "2645973", "revid": "599013", "url": "https://it.wikipedia.org/wiki?curid=2645973", "title": "Orgasmo (disambigua)", "text": ""}
{"id": "2645986", "revid": "767487", "url": "https://it.wikipedia.org/wiki?curid=2645986", "title": "Sergej Konstantinovi\u010d Tumanskij", "text": "Biografia.\nSergej Konstantinovi\u010d Tumanskij nacque, assieme a molti fratelli, da Konstantin Nikolaevi\u010d Tumanskij, un nobiluomo della citt\u00e0 di Minsk, nell'Impero russo, e da Ekaterina Alekseevna \u0160\u010delkinova, di ceto borghese. Si spost\u00f2 molto, assieme alla famiglia, ed impar\u00f2 il francese, la lingua principale della nobilt\u00e0 russa."}
{"id": "2645987", "revid": "149485", "url": "https://it.wikipedia.org/wiki?curid=2645987", "title": "Successione mortis causa", "text": ""}
{"id": "2645990", "revid": "287204", "url": "https://it.wikipedia.org/wiki?curid=2645990", "title": "Aermacchi Ala d'Oro", "text": "L'Ala d'Oro \u00e8 una motocicletta da competizione costruita dall'Aermacchi dal 1961 al 1972.\nStoria.\nLe origini dell'Ala d'Oro risalgono al 1958, quando esord\u00ec nel Campionato Italiano Velocit\u00e0 una 175 derivata dalla Ala Rossa stradale, potenziata da 11,8 a 15,5\u00a0CV. L'anno seguente vide un ulteriore incremento di potenza: con 20\u00a0CV e 160\u00a0km/h l'Ala d'Oro poteva rivaleggiare con la Morini Settebello nelle gare dell'Italiano Juniores e dell'Italiano della Montagna, pi\u00f9 volte vinto con Angelo Tenconi.\nNel 1960 alla 175 si affianc\u00f2 una 250, con la quale l'Aermacchi fece il suo debutto nel Motomondiale: ad Assen Alberto Pagani (figlio dell'ex campione del Mondo della 125 Nello) si piazz\u00f2 nono, mentre sul veloce circuito di Spa, una settimana dopo, Pagani termin\u00f2 quinto, un ottimo risultato per una monocilindrica aste e bilancieri come l'Aermacchi. Il buon risultato della 250 spinse la dirigenza della Casa varesina (da poco partecipata dall'Harley-Davidson) a costruire per la stagione 1961 un piccolo lotto di Ala d'Oro 250 (siglate DS) da vendere ai piloti privati.\nSebbene la potenza non fosse elevata (il tipo 1961 aveva 26\u00a0CV a 9000 giri/min) i punti di forza dell'Aermacchi erano la leggerezza (appena 102\u00a0kg di peso) e l'elevata coppia gi\u00e0 ai bassi regimi, dovuta al motore a corsa lunga (66x72\u00a0mm, le stesse misure di alesaggio e corsa delle 250 stradali). Le restanti caratteristiche del modello erano: cambio a 4 rapporti, frizione multidisco in bagno d'olio, carburatore Dell'Orto da 30\u00a0mm.\nEvoluzione.\nPoche le modifiche per il modello 1962: camme pi\u00f9 spinte che davano al motore 200 giri e 2\u00a0CV in pi\u00f9 dell'anno precedente. Quest'ulteriore potenziamento fu per\u00f2 causa di problemi di affidabilit\u00e0, come aste della distribuzione spezzate e pistoni grippati. Per questo motivo il modello \u201863 fu rivisto dal punto di vista meccanico (nuovi il pistone, ora forgiato, e l'albero a camme), introducendo anche un cambio a 5 rapporti.\nIl 1964 vide l'introduzione del nuovo modello DS-S, spinto da un nuovo motore a corsa corta (72x61 mm), con 32 CV a 9400 giri/min e la possibilit\u00e0 di raggiungere i 10.000 giri/min. Nel frattempo, i piloti ufficiali Aermacchi (oltre a Pagani, Gilberto Milani) avevano fatto debuttare nelle corse gi\u00e0 dal 1961 una 350, che fu disponibile per i privati dal 1964: aveva motore a corsa lunga (74x80\u00a0mm) e cambio a 5 rapporti (i primi esemplari, per\u00f2, avevano ancora 4 marce).\nNel 1966 le Ala d'Oro vennero aggiornate con frizione a secco, rapporti del cambio allungati, un nuovo pistone e carburatori maggiorati (da 35\u00a0mm per la 250 e da 38 per la 350), divenendo pi\u00f9 affidabili.\nPer la stagione 1968 l'Aermacchi prepar\u00f2 per i suoi piloti ufficiali una 350 con motore a corsa corta (77x75\u00a0mm) da 42\u00a0CV a 8400 giri/min e oltre 210\u00a0km/h di velocit\u00e0 massima, con cui l'australiano Kel Carruthers termin\u00f2 al terzo posto il Mondiale.\nIl 1969 vide le Ala d'Oro ufficiali cogliere diversi podi tra 350 e 500 (nella classe regina la Casa varesina correva con una 350 maggiorata a 408\u00a0cm\u00b3): Carruthers 2\u00ba in Spagna, Steenson 2\u00ba al TT, Milani 2\u00ba a Imola e ad Abbazia. A questi podi fecero seguito, nel 1970, quelli di Barnett al TT, Bergamonti in Jugoslavia e Paesi Bassi, e di Mandolini in Spagna.\nTutti questi sforzi si rivelarono per\u00f2 vani in seguito all'avanzata dei motori a due tempi. Per rispondere alla sfida lanciata dalle Yamaha TD e TR, l'Aermacchi far\u00e0 esordire, nel 1971, una bicilindrica derivata dall'esperienza dell\"'Aletta\" 125, nata nel 1967."}
{"id": "2645995", "revid": "857138", "url": "https://it.wikipedia.org/wiki?curid=2645995", "title": "Wolford", "text": "Wolford pu\u00f2 riferirsi a vari significati:"}
{"id": "2646000", "revid": "1310927", "url": "https://it.wikipedia.org/wiki?curid=2646000", "title": "Andrei Cristea", "text": "Caratteristiche tecniche.\nIl calciatore \u00e8 una punta centrale e il suo piede preferito \u00e8 il destro.\nCarriera.\nClub.\nIl calciatore inizia la sua carriera nel 2001 tra le file del Bac\u0103u in Romania, dove milita fino al 2004, collezionando 28 presenze e 7 gol Il 1\u00ba luglio 2004 passa allo Steaua Bucarest riscattato per 800.000 euro, il calciatore debutta in Europa League il 16 settembre 2004 nella gara Steaua Bucarest-SCKA Sofia terminata 2-1 entrando nel secondo tempo al minuto 46. il calciatore otterr\u00e0 8 presenze e 2 gol in questa competizione oltre alle 28 presenze e 7 gol in campionato.\nNella stagione 2005-2006 gioca nuovamente nello Steaua Bucarest in questa stagione Andrei debutta in Uefa Champions League nella gara Shelbourne-Steaua Bucares entrando al minuto 82 al posto di Victora\u0219 Iacob, in champions collezioner\u00e0 2 presenze, 24 presenze e 3 gol in Liga I e 10 presenze in Europa League. Dal 2006 al 2008 passa al Timi\u0219oara per 200.000 euro, e ottiene 35 presenze e 6 gol in Liga I.\nNel gennaio 2008 va in prestito al Politehnica Iasi terminando la stagione con 13 presenze e 6 gol. Nel luglio del 2008 viene acquistato dalla Dinamo Bucarest per 500.000 euro la sua avventura alla Dinamo dura pochi mesi, colleziona 1 presenza in Europa League e 8 in campionato con 2 gol, a gennaio viene subito ceduto in prestito al Politehnica Iasi dove raccoglie 15 presenze e 7 gol.\nNel 2009-2010 ritorna alla Dinamo Bucarest per via del termine del prestito il calciatore in questa stagione ottiene 29 presenze e 16 reti nel campionato rumeno che gli consentono di vincere la classifica marcatori del campionato Rumeno inoltre raccoglie 7 presenze e 1 gol in Europa League di cui 2 delle presenze in fase di qualificazione, resta alla Dinamo Bucarest fino al gennaio 2011 dove viene ceduto al Karlsruher in 2. Bundesliga dove resta fino al luglio 2012 raccogliendo 11 presenze e 6 gol. Nel 2012 torna alla Dinamo Bucarest, dove resta fino al 13 agosto 2013 per andare al Brasov.\nLa stagione successiva approda in Azerbaigian nelle file del Q\u0259b\u0259l\u0259, per poi essere ceduto da svincolato alla Salernitana il 9 febbraio 2015. Fa il suo esordio in maglia granata il 14 febbraio 2015 contro il Melfi subentrando all'88 minuto al compagno di squadra Ettore Mendicino. Segna il primo gol in maglia granata al 95' nella partita Catanzaro-Salernitana regalando la vittoria alla Salernitana il 22 marzo 2015, ma, a fine stagione, non arriva la riconferma.\nNazionale.\nFa il suo esordio in nazionale maggiore l'11 ottobre 2003 all'et\u00e0 di 19 anni nella partita Italia-Romania. In Nazionale in tutto raccoglie 10 presenze e 14 presenze nella nazionale U-21 Rumena.\nStatistiche.\nPresenze e reti nei club.\n\"Statistiche aggiornate al 1\u00ba febbraio 2016.\""}
{"id": "2646006", "revid": "110157", "url": "https://it.wikipedia.org/wiki?curid=2646006", "title": "Campionato italiano Ice Sledge Hockey 2009-2010", "text": "Il Campionato italiano Ice Sledge Hockey 2009-2010 \u00e8 la sesta edizione di questo torneo organizzato dal Comitato Italiano Paralimpico. Le compagini iscritte sono ancora una volta le tre rappresentative regionali di Piemonte (), Lombardia () e Alto Adige (, campioni in carica).\nPer consentire la preparazione alle paralimpiadi di Vancouver 2010, \u00e8 stata variata ed abbreviata la formula rispetto alla stagione precedente, con ogni squadra ad affrontare le altre due per tre (e non pi\u00f9 cinque) volte: una in casa, una in trasferta e una in un triangolare, giocato in campo neutro a Fondo.\nIn caso di parit\u00e0 al termine dei tempi regolamentari, viene giocato un tempo supplementare con la regola del golden gol. In caso di ulteriore parit\u00e0, si passa ai tiri di rigore. Vengono assegnati tre punti alla squadra vincitrice nei tempi regolamentari, due alla squadra vincitrice ai tempi supplementari o ai rigori, un punto alla squadra sconfitta ai supplementari o ai rigori.\nClassifica.\nLe si aggiudicano il terzo scudetto della loro storia."}
{"id": "2646008", "revid": "767487", "url": "https://it.wikipedia.org/wiki?curid=2646008", "title": "Wolford (Dakota del Nord)", "text": "Wolford \u00e8 un centro abitato (\"city\") degli Stati Uniti d'America, situato nella Contea di Pierce nello Stato del Dakota del Nord. Nel censimento del 2000 la popolazione era di 50 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Wolford si estende su una superficie di 0,40\u00a0km\u00b2, tutti occupati da terre.\nPopolazione.\nSecondo il censimento del 2000, a Wolford vivevano 50 persone, ed erano presenti 14 gruppi familiari. La densit\u00e0 di popolazione era di 121 ab./km\u00b2. Nel territorio comunale si trovavano 30 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 26,0% era al di sotto dei 18, il 2,0% fra i 18 e i 24, il 32,0% fra i 25 e i 44, il 30,0% fra i 45 e i 64, mentre infine il 10,0% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 108,3 maschi."}
{"id": "2646010", "revid": "420108", "url": "https://it.wikipedia.org/wiki?curid=2646010", "title": "Jagdish Bhagwati", "text": ""}
{"id": "2646013", "revid": "287204", "url": "https://it.wikipedia.org/wiki?curid=2646013", "title": "Antonio Ruju", "text": "Diplomato presso il Liceo Artistico di Roma, ha partecipato fin da ragazzo a numerose mostre regionali e nazionali, prendendo parte attiva ai movimenti d'arte figurativa.\nNel 1941 esordisce in una mostra collettiva a Nuoro, insieme ai pi\u00f9 noti pittori sardi, impressionando favorevolmente critici e pubblico per le innate doti artistiche e per la naturale e spontanea capacit\u00e0 espressiva. Nel 1943 tiene la prima mostra personale a Nuoro. Seguono anni di ininterrotta attivit\u00e0 artistica, durata oltre un cinquantennio, con numerose mostre ed esposizioni in Italia e all'estero.\nTra le principali, l'esposizione al Premio Nazionale \"Citt\u00e0 di Bologna\", nel 1948, alla mostra \"L'arte nella vita del mezzogiorno d'Italia\", che si tiene nel Palazzo delle Esposizioni a Roma, nel 1953. E poi la 1\u00aa Mostra Nazionale della Citt\u00e0 di Olbia, nel 1961,nella quale vince il primo premio; la 1\u00aa Biennale Nazionale di Cinisello Balsamo, nello stesso anno, e la mostra personale tenuta a Milano, a Palazzo Serbelloni, nel 1967.\nEspone, sempre nel 1967, al Circolo degli Artisti di Bologna, dove viene iscritto per merito.\nDopo altre mostre personali in Sardegna e nel resto d'Italia, espone alla \"Madison Gallery\" di Toronto, nel 1977, e presso l'Universit\u00e0 di Hamilton, in Canada.\nLa sua lunga attivit\u00e0 artistica continua ininterrotta fino al 2003, con numerose altre mostre e partecipazioni, in qualit\u00e0 di presidente o membro di giuria, a importanti manifestazioni artistiche regionali e nazionali.\nAll'attivit\u00e0 di pittore unisce, specialmente negli ultimi anni di vita, un'intensa produzione poetica, raccolta nel volume \"Antonio Ruju, Una vita per l'arte\"."}
{"id": "2646021", "revid": "767487", "url": "https://it.wikipedia.org/wiki?curid=2646021", "title": "Brocket", "text": "Brocket \u00e8 un centro abitato (\"city\") degli Stati Uniti d'America, situato nella Contea di Ramsey nello Stato del Dakota del Nord. Nel censimento del 2000 la popolazione era di 65 abitanti. La citt\u00e0 \u00e8 stata fondata nel 1901.\nGeografia fisica.\nSecondo i rilevamenti dell'United States Census Bureau, la localit\u00e0 di Brocket si estende su una superficie di 2,0 km\u00b2, tutti occupati da terre.\nPopolazione.\nSecondo il censimento del 2000, a Brocket vivevano 65 persone, ed erano presenti 15 gruppi familiari. La densit\u00e0 di popolazione era di 32 ab./km\u00b2. Nel territorio comunale si trovavano 35 unit\u00e0 edificate. Per quanto riguarda la composizione etnica degli abitanti, il 92,31% era bianco, l'1,54% proveniva dall'Asia e il 6,15% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 33,8% era al di sotto dei 18, l'1,5% fra i 18 e i 24, il 27,7% fra i 25 e i 44, il 15,4% fra i 45 e i 64, mentre infine il 21,5% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 116,7 maschi."}
{"id": "2646031", "revid": "729019", "url": "https://it.wikipedia.org/wiki?curid=2646031", "title": "Aeroporto di Dallas-Love", "text": "L'Aeroporto di Dallas-Love (in inglese: \"Dallas Love Field\") \u00e8 un aeroporto aperto al traffico di linea situato nella citt\u00e0 di Dallas in Texas, negli Stati Uniti d'America. \u00c8 la sede nonch\u00e9 uno degli hub della compagnia low cost Southwest Airlines."}
{"id": "2646034", "revid": "1784425", "url": "https://it.wikipedia.org/wiki?curid=2646034", "title": "Artur Rasizad\u0259", "text": "Biografia.\nRasi-zad\u0259 \u00e8 stato un membro del Partito Comunista Azero negli anni in cui l'Azerbaijan faceva parte dell'URSS.\nHa servito come primo ministro a partire dal 20 luglio 1996 fino al 4 agosto 2003, quando rassegn\u00f2 le dimissioni per motivi di salute, venendo sostituito dal figlio del presidente Heyd\u0259r \u018fliyev, \u0130lham \u018fliyev.\nRasi-zad\u0259 continu\u00f2 a operare come primo ministro per conto di Ilham \u018fliyev, riprendendo formalmente la carica il 4 novembre, dopo l'elezione di Ilham Aliyev a presidente."}
{"id": "2646036", "revid": "339392", "url": "https://it.wikipedia.org/wiki?curid=2646036", "title": "Dallas Love Field", "text": ""}
{"id": "2646038", "revid": "767487", "url": "https://it.wikipedia.org/wiki?curid=2646038", "title": "Churchs Ferry", "text": "Churchs Ferry \u00e8 un centro abitato (\"city\") degli Stati Uniti d'America, situato nella Contea di Ramsey nello Stato del Dakota del Nord. Nel censimento del 2000 la popolazione era di 77 abitanti. La citt\u00e0 \u00e8 stata fondata nel 1886.\nGeografia fisica.\nSecondo i rilevamenti dell'United States Census Bureau, la localit\u00e0 di Churchs Ferry si estende su una superficie di 1,10\u00a0km\u00b2, tutti occupati da terre.\nPopolazione.\nSecondo il censimento del 2000, a Churchs Ferry vivevano 77 persone, ed erano presenti 26 gruppi familiari. La densit\u00e0 di popolazione era di 69 ab./km\u00b2. Nel territorio comunale si trovavano 46 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 19,5% era al di sotto dei 18, il 3,9% fra i 18 e i 24, il 23,4% fra i 25 e i 44, il 36,4% fra i 45 e i 64, mentre infine il 16,9% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 102,6 maschi."}
{"id": "2646044", "revid": "188017", "url": "https://it.wikipedia.org/wiki?curid=2646044", "title": "Fiume Oreto", "text": ""}
{"id": "2646047", "revid": "297059", "url": "https://it.wikipedia.org/wiki?curid=2646047", "title": "Virginia Beach, Virginia", "text": ""}
{"id": "2646048", "revid": "297059", "url": "https://it.wikipedia.org/wiki?curid=2646048", "title": "Williamsburg, Virginia", "text": ""}
{"id": "2646050", "revid": "287204", "url": "https://it.wikipedia.org/wiki?curid=2646050", "title": "Prigione degli Inferi", "text": ""}
{"id": "2646058", "revid": "6923", "url": "https://it.wikipedia.org/wiki?curid=2646058", "title": "Rasmus e il vagabondo", "text": "Rasmus e il vagabondo (\"Rasmus p\u00e5 luffen\") \u00e8 un libro per ragazzi della scrittrice Astrid Lindgren, pubblicato nel 1957. In Italia fu pubblicato inizialmente negli anni settanta dall'editore Vallecchi. Attualmente \u00e8 pubblicato dall'editore Salani.\nTrama.\nRasmus \u00e8 un bambino svedese di 9 anni che vive nell'orfanatrofio comunale di Vasterhaga, diretto dalla severa e autoritaria signorina Poiana. La vita per lui \u00e8 piuttosto dura: oltre a studiare le materie di scuola deve svolgere lavori faticosi (come la raccolta delle patate) e quando va in paese deve subire le angherie dei ragazzi che lo prendono in giro perch\u00e9 non ha i genitori. Il suo pi\u00f9 grande desiderio \u00e8 quello di trovare una nuova famiglia ma tutti i visitatori dell'orfanotrofio preferiscono adottare bambine bionde e graziose, lasciando nell'istituto i maschi pi\u00f9 grandicelli, come Rasmus e il suo amico Gunnar. Per sfuggire ad una punizione da parte della direttrice ma anche mosso dal desiderio di esplorare il mondo Rasmus decide di fuggire e di cercarsi da solo dei genitori. Dopo l'entusiasmo iniziale e la gioia per essere finalmente libero e non pi\u00f9 sottoposto alle rigide regole dell'orfanatrofio, il bambino inizia a rendersi conto che la vita sulla strada non \u00e8 facile e a sentirsi solo e sperso. La svolta arriva all'improvviso; una notte Rasmus cerca riparo nel fienile di una fattoria e l\u00ec incontra Oscar il vagabondo, un simpatico ed eccentrico cantastorie girovago che suona l'armonica a bocca. I due fanno amicizia e iniziano ad andare in giro insieme vivendo alla giornata e guadagnando qualche spicciolo come possono.\nSfortunatamente sul loro cammino incontrano due rapinatori, Lif e Liander, che si sono nascosti nella casa di una anziana donna, la signora Hilding. Oscar \u00e8 ingiustamente accusato dei loro crimini e arrestato dalla polizia; Rasmus cerca di aiutare l'amico a dimostrare la propria innocenza, ma viene catturato dai malviventi. Dopo varie vicissitudini Oscar \u00e8 scagionato, Rasmus liberato e i veri colpevoli vengono assicurati alla giustizia. Per Rasmus finalmente si prospetta la possibilit\u00e0 di avere dei genitori, perch\u00e9 una coppia benestante \u00e8 intenzionata ad adottarlo, ma il bambino ormai si \u00e8 affezionato ad Oscar e preferisce continuare ad andare in giro con lui. Alla fine i due compagni di viaggio raggiungono una casetta vicino ad un lago, dove abita la moglie di Oscar, una donna amichevole e gentile, che ha anche un piccolo gatto nero. E Rasmus scopre che \u00e8 questa la famiglia che da tanto tempo cercava.\nFilm.\nNel 1981 dall'opera \u00e8 stato tratto un film di 105 minuti, distribuito in Svezia nel circuito cinematografico e trasformato in serie televisiva di 4 episodi per la distribuzione all'estero. Nel 1970 venne realizzata dalla Rai una fotostoria, per la regia di Angelo D'Alessandro, andata in onda nella \"Televisione dei pi\u00f9 piccini\", la fascia pomeridiana dell'epoca. Fra gli interpreti Dario Costantini (Rasmus) e Mario Pagano (Oscar)."}
