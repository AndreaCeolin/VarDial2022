{"id": "2811848", "revid": "124520345", "url": "https://it.wikipedia.org/wiki?curid=2811848", "title": "Bolo Pasci\u00e0", "text": "Gi\u00e0 comproprietario del quotidiano \"Le Journal\", venne fucilato nell'aprile 1918 al poligono di Vincennes, dopo essere stato condannato dal Tribunale di Parigi per spionaggio in favore della Germania.\nBiografia.\nLe origini.\nPaul-Marie Bolo nacque da Claude-Philibert-Albert Bolo, figlio di un notaio originario del dipartimento delle Bocche del Rodano, e da Marguerite Colas. Dopo avere abbandonato gli studi, poco pi\u00f9 che ventenne lavor\u00f2 prima come \"coiffeur\", poi come odontoiatra insieme ad un socio, tal Joseph Boulan, ma dopo tre mesi il Tribunale di commercio di Marsiglia ordin\u00f2 lo scioglimento della loro societ\u00e0.\nIn seguito si butt\u00f2 nel \"business\" dei cereali insieme ad un nuovo socio, il pittore Panon, suo amico d'infanzia, ma, a causa degli scarsi guadagni, insieme decisero, poco dopo, di comune accordo, di passare al commercio di aragoste, dopo avere tentato anche la strada del commercio di generi coloniali. Fallita per\u00f2 anche quest\u2019ultima impresa, tentarono la strada della ristorazione, senza tuttavia ottenere risultati soddisfacenti.\nFu cos\u00ec che Bolo, dopo avere mandato quasi in rovina l'amico pittore, convincendolo a pagare alcuni suoi debiti, decise di fuggire all'estero, prima a Barcellona e poi a Valencia, insieme a Mathilde Panon, ossia la moglie del suo ormai ex socio. Trovatisi a corto di denaro, i primi tempi i due amanti furono costretti a vivere addirittura in una soffitta, e Paul-Marie fu costretto persino a lavorare come cameriere presso un caf\u00e9 locale.\nSuccessivamente, per\u00f2, utilizzando il nome di Paul Berner, riusc\u00ec ad aprire una taverna, \"La Valencia del Cid\", e a darla in gestione alla compagna. La mantennero fino a quando Mathilde decise di dare in pegno alcuni gioielli, al fine di racimolare il denaro necessario per trasferirsi, insieme al compagno, a Parigi. Misteriosamente, per\u00f2, una volta arrivati nella capitale francese iniziarono a sfoggiare un lusso del tutto inaspettato.\nIl trasferimento in Argentina.\nSi disse che tale lusso era dovuto al fatto che Bolo era riuscito a farsi consegnare una somma da investire, ammontante a un migliaio di franchi, dalla sua governante, Madame Mi\u00e9ge. Ma si disse anche che era stato per non essere stato in grado di farla fruttare che, tra il 1892 e il 1893, insieme ad altri, aveva deciso di fuggire nuovamente, per andare a cercare fortuna in Argentina, dopo per\u00f2 essere stato ripetutamente tartassato da colei che reclamava i propri soldi.\nAbbandon\u00f2 Mathilde, che torn\u00f2 dal marito pittore, e, dopo avere conosciuto, in una citt\u00e0 del sud della Francia, la sua futura moglie, la cantante Henriette Soumaille, presentandosi a lei come Monsieur Bolo de Grangeneuve, si trasfer\u00ec con lei a Buenos Aires. In realt\u00e0 vi si trasferirono per la carriera canora di Henriette. La donna, all'arrivo nella capitale, trov\u00f2 un ingaggio al Casin\u00f2 della stessa. Dopo ogni serata, per\u00f2, era Bolo ad incassare i guadagni della compagna, loro unica fonte di sostentamento.\nIl primo matrimonio.\nIl 14 aprile 1894 Bolo la spos\u00f2 in uno dei Municipi di Buenos Aires e firm\u00f2 il contratto di matrimonio col nome \"Bolo de Grangeneuve\". A un certo punto, per\u00f2, inizi\u00f2 a manifestare un carattere violento, che inizi\u00f2 a provocargli dei guai, fino a farlo finire in prigione. Quando per\u00f2 la moglie trov\u00f2 i soldi per pagare la cauzione, lui torn\u00f2 di nascosto in Francia, lasciandola sola in Argentina. Non contento, al ritorno si rec\u00f2 ad Albi, dove viveva la famiglia di Henriette, la truff\u00f2 e scomparve di nuovo.\nIl ritorno in Francia.\nIl secondo matrimonio.\nNel 1902 inizi\u00f2 a lavorare come rappresentante della \"Binet\", famosa casa produttrice di champagne, e di una azienda di distillati di Ornans, la Cusenier. Nel novembre 1904 avvenne l'incontro con la cantante Marcelle Gay, meglio conosciuta come la donna che il 15 maggio 1905, poco dopo la morte del proprio marito, divenne la sua seconda moglie. Il vero nome della Gay era Pauline Moiriat, ed era stata sposata con un negoziante di vini di nome Fernand Muller, morto il 13 aprile 1904. \nDopo la morte di Muller, la Moiriat aveva ottenuto una eredit\u00e0 milionaria, comprese due abitazioni di lusso, una, chiamata Villa Velleda, ubicata a Biarritz, e l'altra, ubicata a Parigi, al 17 di Rue de Phalsbourg. Fu in quest'ultima che la donna and\u00f2 a vivere con il nuovo marito, allora ancora bigamo, per effetto del matrimonio, mai annullato, con la Soumaille. Bolo ottenne anche una procura per disporre delle ricchezze della moglie.\nL'incontro con 'Abb\u0101s Hilm\u012b II.\nDopo essere entrato definitivamente nell'industria del vino, grazie alla cantina di successo posseduta dalla moglie a Bordeaux, Bolo cre\u00f2 la \"Conf\u00e9d\u00e9ration g\u00e9n\u00e9rale agricole pour la d\u00e9fense des produits purs\", la quale nel 1907 si associ\u00f2 con la \"F\u00e9d\u00e9ration des Syndicats Viticoles\". A quel tempo Bolo era gi\u00e0 in ottimi rapporti sia con il presidente del Tribunale di prima istanza del Dipartimento della Senna, Ferdinand Monier, sia con il Ministro francese dell'Agricoltura, Joseph Ruau.\nEra gi\u00e0 quindi molto ben introdotto negli ambienti del potere quando, il 5 luglio 1914, a Parigi, attraverso Marie Lafargue, una cantante lirica francese che si esibiva regolarmente anche a Il Cairo, e Yussef Saddik, ciambellano nonch\u00e9 eminenza grigia dell'allora ancora chediv\u00e8 d'Egitto 'Abb\u0101s Hilm\u012b II, riusc\u00ec ad incontrare e conoscere quest'ultimo e a farsi nominare nientemeno che suo agente finanziario e suo rappresentante unico in Europa. \nInoltre, dopo avere conosciuto Bolo, il chediv\u00e8 si innamor\u00f2 perdutamente di una canzonettista da lui presentatagli, tale Andr\u00e9e Luzanges. E, forse, fu anche sulla scia di tale suo improvviso innamoramento se 'Abb\u0101s Hilm\u012b II, forse in segno di gratitudine verso il faccendiere marsigliese, il 25 luglio 1914 decise di incaricarlo di condurre il negoziato per il rinnovo della concessione del Canale di Suez e, verso la fine di agosto dello stesso anno, volle nominarlo Pasci\u00e0.\nUnitamente a tutto ci\u00f2, 'Abb\u0101s Hilm\u012b II gli concesse anche l\u2019amministrazione di tutti i suoi beni, stimati in 100 milioni di franchi.\nI rapporti con Emil Jellinek.\nPrima dell'incontro con il chediv\u00e8, il faccendiere era entrato in contatto anche con un personaggio altrettanto importante, Emil Jellinek. Importante perch\u00e9 nel 1908 era stato nominato Console onorario dell'Impero austro-ungarico presso il Principato di Monaco, ma anche perch\u00e9 aveva contribuito alla creazione del marchio automobilistico Mercedes e, soprattutto, perch\u00e9 era considerato una sorta di caporete dello spionaggio austro-tedesco nel sud della Francia.\nE, in quanto caporete, secondo alcuni potrebbe essere stato anche attraverso lui, e non solo grazie ad 'Abb\u0101s Hilm\u012b II, che, prima dell\u2019inizio della guerra tra Francia e Germania, il faccendiere marsigliese riusc\u00ec ad entrare in contatto e a collaborare fattivamente con tale spionaggio. \nLa tragedia di Giulio della Chiesa.\nUna presenza, quella di Jellinek nella vita di Bolo, che contribu\u00ec sicuramente, sia a facilitare la sua ascesa al potere all\u2019interno della corte del chediv\u00e8, sia a fare in modo che i suoi rapporti con la Chiesa cattolica (nati e sviluppatisi di certo anche grazie al fratello sacerdote cattolico Henry Bolo) rimanessero intatti, anche quando, a causa della rottura delle relazioni diplomatiche tra la Santa Sede e la Francia, quest\u2019ultima non ebbe pi\u00f9 alcun rappresentante ufficiale presso la Sede (al contrario dell'Impero Austro-ungarico, presente allora con Johann von Sch\u00f6nburg-Hartenstein).\nInfatti, sul finire del 1914, con l'aiuto finanziario della Germania, alleata dell'Austria-Ungheria e desiderosa, pertanto, di mettere a frutto il neutralismo della Santa Sede, Bolo tent\u00f2, insieme al deputato Filippo Cavallini, di dare vita ad una banca cattolica con un capitale di ben 100 milioni, e lo fece per\u00f2 riuscendo a coinvolgere anche uno dei fratelli dell\u2019allora neoeletto Papa Benedetto XV, ossia il marchese Giulio della Chiesa, in quanto figura sicuramente fondamentale, soprattutto in quel momento, per il mantenimento dei rapporti con il Vaticano. \nNello stesso momento, per\u00f2, lo spionaggio tedesco incaric\u00f2 il faccendiere di acquistare anche i quotidiani italiani \"Il Secolo\" e \"La Stampa\", e i francesi \"Le Figaro\", \"Le Rappel\" e \"Le Journal\". Allora Bolo tent\u00f2, inoltre, di finanziare, pur senza successo, un quotidiano romano, la cui fondazione venne rinviata, per motivi politici, fino al dicembre 1917, ovvero fino a quando il suo proprietario, Filippo Naldi, giornalista in ottimi rapporti anche con il fratello del marchese Giulio sin dai tempi in cui questi, non ancora Pontefice, reggeva l'arcidiocesi di Bologna, riusc\u00ec finalmente a farlo nascere con il nome Il Tempo.\nAi primi di dicembre del 1914, Bolo invit\u00f2 Giulio della Chiesa a trascorrere qualche giorno nella sua villa di Biarritz, forse per delineare meglio il progetto della banca cattolica alla cui guida desiderava mettere proprio l'invitato. Il marchese veniva da Roma, dove, forse, aveva incontrato anche il fratello Pontefice, il quale lo aveva messo in guardia dei rischi che avrebbe potuto correre qualora, nell'imminente viaggio all'estero, avesse utilizzato la loro parentela per trattare affari personali.\nIn pratica, tent\u00f2 di fargli capire che il viaggio a Biarritz presentava evidenti rischi. Esso, infatti, si trasform\u00f2 ben presto in un'autentica trappola per lui: mentre si trovava all'ospedale di Bayonne, insieme a Bolo e Pauline, a fare visita ai feriti di guerra francesi, venne immortalato insieme a loro, provocando di conseguenza il risentimento dei tedeschi, il quali, in tale missione, avevano intravisto una predilezione del fratello del Pontefice per i feriti francesi.\nLa tragedia si complet\u00f2 quando Bolo e Della Chiesa giunsero a Madrid per concludere accordi per la nascita della banca cattolica, ma non ottennero nulla, neanche dagli alti prelati di cui Benedetto XV aveva fatto menzione al fratello affinch\u00e9 vi si rivolgesse al suo arrivo in Spagna. Beffardamente, poi, il quotidiano cattolico \"L'Osservatore Romano\" pubblic\u00f2 poco dopo un articolo attraverso cui la Santa Sede prendeva nettamente le distanze dall'operazione compiuta da Bolo.\nCi\u00f2 determin\u00f2, da una parte, il crollo dell'intero progetto bancario del marsigliese e di Cavallini, ma, dall'altra, cosa ancor pi\u00f9 grave, provoc\u00f2 il crollo delle aspettative del fratello del Pontefice, il quale, forse anche a causa ci\u00f2, cadde in una crisi profonda, che nel giro di pochi mesi (aprile 1915, all'et\u00e0 di soli 58 anni) lo condusse alla morte. Scomparsa, questa, in cui il faccendiere ebbe quindi una responsabilit\u00e0 sicuramente non trascurabile.\nL'inizio dei guai giudiziari.\nNonostante la scomparsa di Della Chiesa, Bolo Pasci\u00e0, ignaro forse che essa avrebbe provocato l'annientamento di ogni suo progetto, continu\u00f2 imperterrito a proporre nuovi affari in giro per l'Europa, anche in Italia. Nel febbraio 1915 arriv\u00f2 a Roma offrendo tonnellate di carbone per le ferrovie e, nel luglio dello stesso anno, centinaia di migliaia di buoi americani per il Regio Esercito. In quest'ultimo affare egli tent\u00f2 di coinvolgere, senza tuttavia riuscirvi, anche il giornalista Filippo Naldi.\nIl ruolo di Filippo Naldi.\nIl nome di Naldi venne accostato a quello di Bolo Pasci\u00e0 per la prima volta nell'estate 1915, quando il marsigliese venne a Roma per proporre al ministero della Guerra un affare dal valore milionario per l'acquisto di carni argentine surgelate per il Regio Esercito. Tale affare salt\u00f2 poco dopo per volonta del Presidente del Consiglio Salandra, quando si sparse la voce che l'affare sarebbe potuto andare a finanziare la nascita di un nuovo quotidiano romano di Naldi.\nL'allora condirettore de \"Il Resto del Carlino\" sment\u00ec, per\u00f2, sempre qualsiasi voce che riguardasse il coinvolgimento del faccendiere marsigliese nei propri \"progetti\", giornalistici e non. Anche quella che diceva che fosse stato anche Pio Sterbini, gi\u00e0 vaticanista de \"Il Giornale d\u2019Italia\" (cofondato nel 1901 proprio dal sunnominato Salandra) e, all'epoca, segretario al Ministero della Guerra, a far comparire il nome di Naldi nella lista delle persone coinvolte nell'affare della carne di Bolo.\nMa la presenza di Sterbini nell'affare in qualit\u00e0 di presunto mediatore, il suo legame con Salandra e il fatto che quest'ultimo fosse interessato a limitare le \"mire espansionistiche\" del temibile \"concorrente\" Naldi, sono elementi che, negli anni, hanno contribuito ad invalidare sensibilmente quanto scritto sui presunti rapporti tra Bolo e Naldi, e ad avvalorare, invece, la tesi secondo cui quest\u2019ultimo sarebbe stato, al contrario, uno dei principali fautori del crollo delle ambizioni del faccendiere.\nE la morte di Giulio della Chiesa, fratello del Pontefice Benedetto XV, a sua volta in ottimi rapporti con Naldi sin dai tempi in cui era Arcivescovo di Bologna, potrebbe essere stata la chiave del suddetto crollo, in quanto \u00e8 noto che, dal momento della scomparsa del marchese, furono soprattutto l'Italia e la Santa Sede a fare in modo che Bolo subisse una repentina perdita di credibilit\u00e0 a livello affaristico, in Europa e, pi\u00f9 in generale, nel mondo. \nGli affari \"Hispano-Suiza\" e \"Darracq\".\nL'ipotesi del ruolo primario avuto dalla Chiesa cattolica nell'annientamento delle ambizioni di Bolo \u00e8 concreta perch\u00e9 in numerose note investigative relative a Naldi si fa spesso menzione del ruolo indiretto avuto da alcuni alti prelati della Chiesa nella stipula degli accordi che portarono alla nascita di alcuni importanti affari italo-ispano-francesi a cui venne accostato anche il nome di Bolo: l'affare Hispano-Suiza, relativo allo sfruttamento, da parte dell'Aviazione italiana, della concessione di un brevetto per la costruzione di motori di marca Hispano-Suiza, e l'affare Darracq, per la realizzazione di proiettili per il Regio Esercito attraverso la \"Officina Darracq proiettili\" di Milano.\nSempre in tali note investigative, il nome dell'italiano Naldi venne accostato, nell'ambito dell'affare Hispano-Suiza, anche a quello del senatore francese Charles Humbert, quando insieme effettuarono alcuni viaggi in Spagna, alloggiando negli hotel di lusso di Georges Marquet, imprenditore belga, coinvolto anch'egli, come loro, in tale affare. E proprio Humbert, in qualit\u00e0 di direttore del quotidiano francese \"Le Journal\", fu testimone anch'egli, a partire dal 1916, del crollo di Bolo quando questi, nel corso di tale anno, divenne comproprietario del quotidiano utilizzando fondi illeciti, perch\u00e9 di origine tedesca.\nIl \"pasticciaccio\" de \"Le Journal\".\nIl contratto con cui Bolo divenne comproprietario del quotidiano nazionalista Le Journal venne da lui firmato il giorno 30 gennaio 1916. Ma i sospetti relativi all'utilizzo di fondi illeciti da parte di Bolo iniziarono a trapelare da subito, quando emerse che anche Pierre Lenoir e Guillaume Desouches, le persone da cui il faccendiere aveva rilevato le quote del quotidiano parigino erano, o erano stati, in contatto clandestino coi tedeschi.\nNel febbraio 1916 part\u00ec per gli Stati Uniti d'America, per avviare le pratiche per il trasferimento di 4 milioni di franchi necessari per l'acquisto della sua quota di quotidiano, ma, al suo arrivo a New York, prima di effettuare qualsiasi operazione bancaria, desider\u00f2 incontrare il magnate dell'editoria William Randolph Hearst. Costui gli fu presentato da Charles Bertelli, corrispondente francese dei giornali dell\u2019editore \"germanofilo\", e gli incontri tra di loro furono pi\u00f9 di uno. \nNei giorni successivi incontr\u00f2 il direttore della filiale newyorkese della Gustav Amsinck &amp; co., tale Adolph Pavenstedt, al quale disse di essere disposto ad utilizzare i suoi appoggi politici per influenzare l'opinione pubblica francese affinch\u00e9 Francia e Germania raggiungessero una pace separata. Subito dopo Pavenstedt chiese ed ottenne da Bolo il permesso di parlare di tale progetto all'Ambasciatore tedesco a Washington, Johann Heinrich von Bernstorff. \nAlcuni giorni dopo l'incontro, il 26 febbraio 1916, l'ambasciatore cablograf\u00f2 a Berlino (senza tuttavia fare il nome del faccendiere), che qualcuno aveva chiesto un prestito a New York, e in tale occasione fece menzione anche dell'intenzione di compiere un'azione per provocare la pace. Il Ministro degli Esteri tedesco von Jagow acconsent\u00ec subito al prestito e diede, inoltre, il permesso alla Deutsche Bank di mettere 9 milioni a disposizione del suo rappresentante a New York. \nMilioni che per\u00f2 non finirono direttamente alla \"Gustav Amsinck &amp; co.\", dove tra l'altro, con ogni probabilit\u00e0, Bolo non aveva neppure un conto, bens\u00ec alla \"National Park Bank\" e alla Guaranty Trust Company, le quali girarono la somma alla \"Gustav Amsinck &amp; co.\" solo in un secondo momento. Dopo averla ricevuta, per\u00f2, la \"Amsinck\" non la trattenne, visto che la mise subito a disposizione di Bolo Pasci\u00e0 attraverso la filiale newyorkese della \"Royal Bank of Canada\".\nAttraverso tale banca, il marsigliese ne invi\u00f2 una parte alla filiale parigina della \"J.P. Morgan &amp; Co.\", sul conto del senatore Humbert e, dopo avere fatto altri versamenti minori, invi\u00f2 il resto a suo nome alla parigina Banque P\u00e9rier et cie. Dopo circa due mesi, per\u00f2, all'interno di un telegramma a von Bernstorff, von Jagow si lament\u00f2 del fatto che Bolo era scomparso, senza lasciare traccia, coi milioni ottenuti dalla Deutsche Bank. Il suo nome comparve cos\u00ec, per la prima volta, in una comunicazione tra due alte cariche tedesche.\nL'improvvisa perdita dell'anonimato da parte sua rese pubblici, in buona sostanza, sia il progetto di pace segreto, sia anche il suo ruolo di agente segreto al soldo della Germania.\nIl processo e la condanna a morte.\nPaul-Marie Bolo venne arrestato a Parigi il 29 settembre 1917, con l'accusa di \u201caver cospirato per acquistare giornali francesi con fondi tedeschi, al fine di promuovere il sentimento pacifista in Francia\u201d. La fuga di notizie che port\u00f2 all'arresto si era verificata quando i tedeschi, accorgendosi che il faccendiere aveva chiesto una cifra doppia rispetto a quella necessaria per acquistare una parte de \"Le Journal\", avevano chiesto la decrittazione dei telegrammi inviati tra Berlino e Washington e vi avevano trovato il suo nome.\nAl processo a suo carico, Bolo si difese affermando che tale somma era stata ottenuta attraverso una serie di investimenti della \"Gustav Amsinck &amp; co.\" di New York, effettuati tramite la \"Banque Behrens\" di Anversa ed andati a buon fine, ma nessuno fu in grado di reperire alcun documento relativo a tali investimenti. Bolo tent\u00f2 cos\u00ec di giustificarsi di nuovo, parlando di operazioni effettuate al di fuori della contabilit\u00e0 ordinaria al fine di evitare inchieste federali, ma senza alcun successo.\nL'ultimo tentativo, quello estremo, per sfuggire alla morsa della giustizia, prima del processo che, nell'aprile 1918, lo port\u00f2 alla condanna a morte, Bolo lo aveva compiuto nel marzo del 1917, all'inizio dell'inchiesta su di lui, chiedendo all'artista Panon, suo vecchio socio, nonch\u00e9 marito di una delle sue amanti, di recarsi a New York alla \"Gustav Amsinck &amp; co.\" per farsi consegnare un estratto conto dei movimenti e farsi inviare un messaggio che testimoniasse l'avvenimento dei movimenti stessi.\nMa Adolph Pavensted si rifiut\u00f2 di esaudire le richieste, e cos\u00ec, dopo l'ultima udienza del processo a suo carico, avvenuta il 14 febbraio 1918, per Bolo si aprirono le porte del carcere di Fresnes, in attesa dell'esecuzione capitale. Esecuzione che, dopo il respingimento della domanda di grazia, fu portata a termine, a sorpresa, il 17 aprile dello stesso anno mediante fucilazione, presso il Castello di Vincennes. Per la precisione in un settore chiamato \"La Caponni\u00e8re\", una piccola altura che veniva utilizzata per gli esercizi di tiro."}
{"id": "2811853", "revid": "767487", "url": "https://it.wikipedia.org/wiki?curid=2811853", "title": "Aberdeen (Hong Kong)", "text": "Aberdeen (pronunciato ) \u00e8 un'area situata sulla costa meridionale dell'Isola di Hong Kong ad Hong Kong, in Cina. Fa parte del Southern District o Distretto Meridionale. Aberdeen Harbour o Porto di Aberdeen \u00e8 un porto fra Aberdeen ed Ap Lei Chau. Il termine Aberdeen include tradizionalmente la citt\u00e0 di Aberdeen, Wong Chuk Hang e Ap Lei Chau (nota anche come Isola di Aberdeen), ma si usa a volte per riferirsi alla sola citt\u00e0.\nAl 1\u00ba gennaio 2005, la citt\u00e0 contava una popolazione di 171.110 abitanti.\nEtimologia.\nA partire dalla dinastia Ming, \"Hong Kong\" divenne il nome originale per il villaggio attualmente chiamato Aberdeen. Ai primi del XIX secolo, gli stranieri che approdarono vicino al Villaggio di Aberdeen confusero il nome del villaggio, \"Hong Kong\", con quello dell'intera isola. Quando gli stranieri si resero conto del loro errore, il nome \"Hong Kong\" era ormai comunemente utilizzato per riferirsi a tutta l'isola. Cos\u00ec nel 1845, Aberdeen prese il nome del Sottosegretario britannico alla guerra e alle colonie, George Hamilton Gordon, IV conte di Aberdeen.\nAberdeen \u00e8 nota localmente come Heung Kong Tsai o Hong Kong Tsai (\u9999\u6e2f\u4ed4), che significa Hong Kong Minore. Si crede che Aberdeen sia il luogo dove ha avuto origine dil nome di Hong Kong (trascrizione pi\u00f9 accurata, Heung Kong). Heung Kong Tsuen (\u9999\u6e2f\u6751, villaggio di Hong Kong) sull'isola di Ap Lei Chau era menzionata nelle mappe Ming. Un altro villaggio cinto da mura, Heung Kong Wai, fu fondato a Wong Chuk Hang durante l'era di Qianlong, sotto la dinastia Qing. Heung Kong significa \"porto fragrante\" ed era appunto Aberdeen, dove gli alberi d'incenso (\"Aquilaria sinensis\") dei Nuovi Territori venivano trasferiti per essere esportati in altre citt\u00e0 della Cina. Un nome cinese alternativo era \"Shek Pai Wan\" (\u77f3\u6392\u7063).\nOggi Aberdeen \u00e8 famosa tra i turisti per il suo villaggio galleggiante ed i ristoranti di pesce galleggianti come il \"Jumbo Floating Restaurant\". Nella zona risiedono numerosi Tanka, che sono generalmente impiegati nell'industria della pesca, e ci sono anche parecchie decine di espatriati che vivono sulle barche nel porto.\nTrasporti.\nAberdeen \u00e8 servita da importanti arterie di collegamento, quali Pok Fu Lam Road, Aberdeen Tunnel e Nam Fung Road attraverso Wong Chuk Hang. Nam Fung Road collega Deep Water Bay Road, che a sua volta collega Wong Nai Chung Gap Road ad Happy Valley. Un ponte unisce Aberdeen con Ap Lei Chau passando sopra il Porto di Aberdeen.\nLa Sezione Ovest della South Island Line, la progettata nuova linea della metropolitana di Hong Kong (Mass Transit Railway o MTR), avr\u00e0 stazioni in questa zona.\nCi sono traghetti regolari fino a Yung Shue Wan e Sok Kwu Wan su Lamma Island.\nIl trasporto da e verso le barche nel porto \u00e8 assicurato solitamente dai \"sampan\", che si possono noleggiare anche fino a Lamma Island.\nAlimentazione.\nIl \"Jumbo Floating Restaurant\" \u00e8 una meta turistica favorita. Simile ad un palazzo galleggiante della Cina imperiale, ha attirato oltre 30 milioni visitatori fin dalla sua apertura nel 1976. Alcuni dei suoi famosi commensali includono la Regina Elisabetta II, John Wayne, Tom Cruise, Chow Yun-Fat e Gong Li. \u00c8 apparso anche in molti film di Hong Kong e di Hollywood.\nSport.\nL'Aberdeen Sports Ground \u00e8 un importante impianto del Southern District, che ospita numerosi eventi sportivi e non.\nNella cultura di massa.\nIl Porto di Aberdeen \u00e8 la prima zona che compare nel videogioco \"Shenmue II\".\nIl film di arti marziali di Hollywood \"I tre dell'Operazione Drago\", interpretato da Bruce Lee, us\u00f2 il Porto di Aberdeen come ambientazione per girare le scene in cui i personaggi principali si radunavano sulla giunca di Han per il viaggio per mare verso la sua isola.\nIstruzione.\nLa Canadian International School of Hong Kong, la Singapore International School e la Victoria Shanghai Academy sono situate tutte su Nam Long Shan. La Victoria Shanghai Academy \u00e8 una International Baccalaureate World School, e gestisce tutti e tre i programmi educativi della IB. L'International Montessori School si trova su Ap Lei Chau vicino ad Aberdeen. La South Island School \u00e8 ubicata nelle vicinanze, sull'Isola di Hong Kong.\nLe scuole superiori cinesi locali nel distretto di Aberdeen includono il Pui Tak Canossian College e la St Peter's Secondary School ad Aberdeen Centre e la Aberdeen Technical School a Wong Chuk Hang."}
{"id": "2811854", "revid": "1334308", "url": "https://it.wikipedia.org/wiki?curid=2811854", "title": "Giusto Manetti Battiloro", "text": "La Giusto Manetti Battiloro \u00e8 un'azienda storica fiorentina che produce e commercializza foglia d'oro. A guidarla oggi \u00e8 la quindicesima generazione della famiglia Manetti, che pratica l'arte del battiloro dal 1602. La bottega artigianale fondata nel XVII secolo \u00e8 diventata una vera e propria impresa nel 1820.\nStoria dell'azienda.\nLa famiglia Manetti inizia l'attivit\u00e0 di Battiloro sin dal 1600 quando Matteo Manetti, figlio di Agostino Manetti, diventa orafo, decoratore e doratore. Allievo di Francesco di Jacopo da Empoli, si trasferisce a Roma negli anni in cui si sta costruendo la basilica di San Pietro, e qui si afferma come uno dei pi\u00f9 brillanti artisti italiani. Nel 1602 viene richiamato a Firenze dall'allora architetto del Duomo Alessandro Bronzino Allori per restaurare la sfera della cupola di Santa Maria del Fiore distrutta da un fulmine. Il lavoro viene terminato in appena un mese e il Granducato, come riconoscimento per l'eccellente riuscita del restauro, nomina Matteo Manetti Orefice dell'Opera, primo riconoscimento alla famiglia Manetti. Suo cugino Paolo, intanto, costruisce la sua bottega a Firenze e inizia a lavorare per la famiglia Medici assieme al figlio, Matteo, tramandando cos\u00ec i segreti dell'attivit\u00e0 familiare. Lorenzo de' Medici, nel 1633, sar\u00e0 il padrino del primo figlio di Matteo, chiamato Lorenzo in suo onore. La crisi culturale e politica che colpisce la citt\u00e0 di Firenze con la progressiva decadenza della dinastia Medici ha ripercussioni anche sulla bottega, che vive in quegli anni tempi difficili. Tuttavia, la famiglia continua a praticare l'arte del battiloro e a innovare i processi della produzione della foglia. Nel 1732, maestro Niccol\u00f2 Manetti viene nominato console dell'Accademia delle Arti del Disegno. La bottega si trasferisce da Santo Stefano in Pane, quartiere alle porte di Firenze, in San Lorenzo, \"cuore\" della citt\u00e0 artigiana. I grandi cambiamenti che stanno stravolgendo l'Europa, la Rivoluzione Francese, l'Illuminismo, sono ben compresi da Salvatore Domenico Manetti, che guida la bottega in quegli anni e che decide di mandare il figlio Luigi a conoscere da vicino questi avvenimenti. Proprio Luigi, al suo ritorno a Firenze nel 1816, maturer\u00e0 la scelta di trasformare la bottega di famiglia in una vera e proprio impresa e le d\u00e0 il nome che porta ancora oggi (Giusto Manetti Battiloro) in onore di suo figlio Giusto, nato nel 1818. Luigi guida l'azienda verso una modernizzazione di tipo industriale caratterizzata da forti investimenti nell'attivit\u00e0 produttiva. Alla sua morte l'azienda passa al figlio che, a cavallo tra il 1800 e il 1900, continua il processo di innovazione avviato dal padre e riesce a far affermare la Giusto Manetti Battiloro come una delle grandi realt\u00e0 industriali italiane. Insieme agli investimenti arrivano anche importanti riconoscimenti, tra i quali la medaglia ottenuta in occasione della prima esposizione nazionale del 1861 tenutasi a Firenze. L'azienda prospera e quando il figlio di Giusto, Adolfo Manetti, prende in mano l'azienda siamo nel pieno della seconda rivoluzione industriale. Arrivano nuovi strumenti, come i magli a vapore, e viene costruito un nuovo stabilimento in via del Ponte alle Mosse. I dipendenti diventano un centinaio e il marchio Manetti inizia ad essere conosciuto sui mercati europei. La prima guerra mondiale interrompe il processo di crescita. Tra i giovani che vengono richiamati al fronte c'\u00e8 anche Giusto Manetti, figlio di Adolfo e nipote di Giusto che viene ferito e catturato dagli austriaci nella battaglia di Monfalcone. Nel 1918, dopo aver ottenuto una medaglia al valore per il coraggio mostrato durante il conflitto, rientra a Firenze e, insieme al cognato Guido Macchia, riprende la guida dell'azienda. Sotto la sua direzione il numero dei dipendenti triplica e la foglia oro Manetti comincia a splendere sui pi\u00f9 importanti monumenti del globo.\nIl secondo conflitto mondiale colpisce di nuovo molto duramente la famiglia Manetti e la sua attivit\u00e0: Giusto Manetti viene richiamato alle armi come ufficiale di cavalleria e il 2 luglio del 1944 gli Alleati radono al suolo la sua fabbrica, scambiandola per un deposito della vicina stazione ferroviaria di Porta al Prato.\nLa ricostruzione.\nSubito dopo la fine della guerra, nel 1946, Giusto Manetti ricostruisce la fabbrica insieme ai figli Lapo e Fabrizio e alle maestranze. L'azienda riparte e Giusto Manetti, ormai riconosciuto come uno dei maggiori esperti mondiali sulla Foglia oro, viene ricercato in tutto il mondo per consulenze specializzate che riguardano tanto il restauro dei sarcofagi egizi del British Museum quanto la doratura delle ogive spaziali. \nNel 1950 fu siglato il primo accordo con un battiloro inglese per la commercializzazione e vendita di pellicole per la stampa con lamina a caldo. Nasce cos\u00ec il secondo ramo aziendale, che si affianca alla storica produzione della Foglia oro.\nGli anni 1960 sono quelli dei grandi restauri, anni in cui la Manetti forn\u00ec la sua foglia d'oro per alcune delle pi\u00f9 grandi opere del mondo, dalla reggia di Versailles alle sale del castello di Windsor, dalla cupola della basilica del Santo Sepolcro a Gerusalemme a molti altri ancora.\nL'alluvione e lo sviluppo dell'azienda.\nUna nuova disavventura colp\u00ec tuttavia l'azienda, quando l'alluvione di Firenze del 4 novembre 1966 allag\u00f2 completamente il primo piano dello stabilimento, sommergendo gran parte dei macchinari produttivi. I tre figli di Giusto, Fabrizio, Lapo e Francesca, riusciranno a far ripartire di nuovo l'azienda e ad ampliarne ulteriormente l'attivit\u00e0 con l'acquisizione di un nuovo stabilimento produttivo a Firenze (nel quale sar\u00e0 trasferita l'attivit\u00e0 della stampa a caldo) e con l'apertura di due filiali in Spagna, nella citt\u00e0 di Almer\u00eda, e in Polonia, nella citt\u00e0 di Cz\u0119stochowa. Ancora una volta la Foglia oro Manetti viene utilizzata per importanti restauri in Italia e nel mondo: tra i molti, le guglie del grattacielo New York Life Insurance Company, il Tsarskoye Selo di San Pietroburgo, il Gran Teatro La Fenice di Venezia dopo l'incendio del 29 gennaio 1996 e i dettagli dorati della nave scuola Amerigo Vespucci (veliero).\nNel 1996 i tre fratelli lasciano la gestione dell'azienda alla nuova generazione, composta da Bernardo, Lorenzo, Jacopo, Niccol\u00f2, Bonaccorso e Angelica. Nel 2013 la Giusto Manetti Battiloro si \u00e8 trasferita nel nuovo stabilimento di 8\u00a0000 m\u00b2 a Campi Bisenzio, e ha raggiunto, sempre nel 2013, un fatturato complessivo di 27 milioni di Euro. In segno di gratitudine verso il territorio in cui \u00e8 nata e cresciuta, l'azienda ha sponsorizzato il restauro di numerosi beni storici della citt\u00e0 di Firenze, tra i quali la palla di Andrea Verrocchio che sormonta la lanterna della cupola del duomo di Santa Maria del Fiore. Si tratta di un ritorno alle origini della storia della famiglia, cominciata proprio con il primo restauro della stessa palla, compiuto nel 1602 da Matteo, il primo battiloro Manetti di cui si conserva la memoria. \nLa Manetti oggi.\nIl nuovo stabilimento.\nIl nuovo stabilimento della Giusto Manetti Battiloro, progettato dall'architetto Baracchi ed entrato in funzione il 7 gennaio 2013, riunisce le tre sedi precedenti dell'azienda di via del Ponte alle Mosse, via Panciatichi e via Petrocchi. La nuova casa della Giusto Manetti Battiloro \u00e8 stata pensata ponendo al centro il benessere dell'uomo e la qualit\u00e0 del suo lavoro. Per i dipendenti, oltre al refettorio, all'area relax e alle corti interne, sono presenti una palestra, una biblioteca per il libero scambio di libri, un ampio parcheggio interno, un auditorium. Questa sala, dedicata alla memoria di Giusto Manetti, ha una capienza di circa cinquanta posti ed \u00e8 stata realizzata sia per effettuare formazione al personale interno sia per progetti di formazione esterna dedicati agli studenti di scuole d'arte, di restauro, di design e architettura. In tutta la nuova sede, gli arredi, dai toni caldi e rigorosamente \"Made in Italy\", sono studiati per mettere a proprio agio le persone, mentre le attrezzature tecniche, tra le pi\u00f9 all'avanguardia, garantiscono piena sicurezza al lavoratore e altissima qualit\u00e0 al prodotto finito. Costruito in 18 mesi, il nuovo stabilimento sorge nell'area di Campi Bisenzio, in provincia di Firenze, e ha una superficie coperta di circa 8\u00a0000 m\u00b2. L'intero complesso \u00e8 stato realizzato per massimizzare l'apporto di luce naturale in ogni ufficio e in ogni laboratorio, mentre l'illuminazione artificiale a LED assicura un significativo risparmio energetico. Sempre nell'ottica della sostenibilit\u00e0 ambientale, il tetto della sede \u00e8 stato ricoperto da 414 pannelli fotovoltaici che, con una resa di circa 120\u00a0000 kWh, ogni anno evitano l'emissione nell'ambiente di 60\u00a0000\u00a0kg di CO2.\nPolitica aziendale.\nL'azienda si caratterizza per le ottime relazioni sindacali e per il rispetto dei diritti dei lavoratori. Inoltre, \u00e8 stata fatta la scelta di utilizzare per la produzione delle Foglie oro soltanto oro non proveniente da zone di guerra o da zone in cui non sia garantito il rispetto dei diritti umani.\nLe produzioni.\nL'azienda, oltre a produrre oro e argento per doratura o argentatura in foglia e lamina a caldo, ha ultimamente allargato il suo portafoglio prodotti sviluppando novit\u00e0 come:\nGrandi opere della Giusto Manetti Battiloro.\nDi seguito sono riportati alcuni dei progetti pi\u00f9 importanti a cui la Giusto Manetti Battiloro ha contribuito con la sua Foglia oro nel corso dell'ultimo secolo."}
{"id": "2811863", "revid": "1305887", "url": "https://it.wikipedia.org/wiki?curid=2811863", "title": "Takao Kinomiya", "text": ""}
{"id": "2811878", "revid": "647919", "url": "https://it.wikipedia.org/wiki?curid=2811878", "title": "Irina Arkhipova", "text": ""}
{"id": "2811879", "revid": "36426", "url": "https://it.wikipedia.org/wiki?curid=2811879", "title": "Fort Independence (Massachusetts)", "text": ""}
{"id": "2811884", "revid": "404449", "url": "https://it.wikipedia.org/wiki?curid=2811884", "title": "Cala Martina", "text": "Cala Martina \u00e8 una caletta della Maremma grossetana, nel territorio comunale di Scarlino, che si apre sul mar Tirreno, nel cuore della riserva naturale delle Bandite di Scarlino.\nDescrizione.\nLa caletta, pi\u00f9 stretta della vicina Cala Violina, \u00e8 racchiusa tra due promontori, Punta Francese a nord e Punta Martina a sud, ed \u00e8 caratterizzata dalla presenza di scogli e da un mare molto trasparente.\nCala Martina \u00e8 inoltre famosa per essere stata il luogo in cui Giuseppe Garibaldi, inseguito dalle guardie pontificie, si imbarc\u00f2 su un peschereccio spezzino per raggiungere Porto Venere, il 2 settembre 1849. L'evento \u00e8 ricordato da un monumento sul sentiero che porta alla spiaggia, realizzato nel 1949 dallo scultore Tolomeo Faccendi, e con un cippo posto nel mare."}
{"id": "2811890", "revid": "1776051", "url": "https://it.wikipedia.org/wiki?curid=2811890", "title": "Skeleton ai XXI Giochi olimpici invernali - Singolo maschile", "text": "La gara di singolo maschile dello skeleton ai Giochi olimpici invernali di Vancouver 2010 si \u00e8 svolta tra il 18 e il 19 febbraio 2010 al Whistler Sliding Centre. La gara \u00e8 consistita di quattro \"manche\", due delle quali disputate il primo giorno e due il secondo. Il vincitore \u00e8 stato il canadese Jon Montgomery.\nIl campione olimpico uscente era il canadese Duff Gibson, che non ha partecipato essendosi ritirato dopo i Giochi del 2006; neppure il campione del mondo, lo svizzero Gregor St\u00e4hli, \u00e8 stato presente, a causa di un infortunio subito il 20 novembre 2009.\nRisultati.\nIn corsivo \u00e8 indicato il tempo di spinta; in grassetto il miglior tempo della manche."}
{"id": "2811892", "revid": "1305772", "url": "https://it.wikipedia.org/wiki?curid=2811892", "title": "Angelo Balducci", "text": "Nel 2016 \u00e8 condannato in via definitiva per corruzione aggravata.\nBiografia.\nFiglio di Elio Balducci, pittore e scultore autodidatta scomparso nel 2001. Sposato con Rosanna Thau e padre di due figli (Lorenzo, attore, e Filippo), \u00e8 laureato in ingegneria civile, ed abilitato alla professione nel 1975. \u00c8 stato gentiluomo di sua santit\u00e0 e consultore della Congregazione per l'evangelizzazione dei popoli della Santa sede dal 1995 sino al 4 marzo 2010.\nNel 1976 vince un concorso al Ministero dei lavori pubblici. Dal 1978 al 1985 detiene la carica di ingegnere capo ufficio del Genio civile di Siena. Nel 1988 diventa dirigente generale e assume le funzioni di provveditore alle opere pubbliche per il Piemonte e la Val d'Aosta; nel 1989 assume le funzioni di provveditore per la Lombardia e nel 1990 per il Lazio. Nel 1996 \u00e8 direttore generale della Difesa del suolo e alla fine dello stesso anno \u00e8 nominato presidente della V sezione del Consiglio superiore dei lavori pubblici.\nPer lo stesso Ministero diventa responsabile per le zone terremotate dell'Umbria e delle Marche. Nel 1998 \u00e8 riconfermato provveditore alle opere pubbliche per il Lazio e nel 2001 per l'Umbria. Nel 2003 assume l'incarico di commissario delegato per la situazione \"emergenza Gran Sasso\" e nel 2004 \u00e8 direttore generale del Servizio integrato infrastrutture e trasporti per le regioni Lazio, Abruzzo e Sardegna. Il 28 settembre 2005 \u00e8 nominato presidente generale del Consiglio superiore dei lavori pubblici. Con ordinanza pubblicata nella G.U. del 27 gennaio 2006 arriva la nomina a commissario straordinario per la realizzazione delle opere e degli interventi funzionali allo svolgimento dei mondiali di nuoto \"Roma 2009\".\nNel dicembre 2006 viene nominato dalla Presidenza del Consiglio dei ministri commissario per la ricostruzione del Teatro Petruzzelli di Bari, su proposta del vicepresidente allora in carica e ministro per i Beni e le attivit\u00e0 culturali, Francesco Rutelli.\nControversie e procedimenti giudiziari.\nIl Giubileo del 2000 e la ricostruzione del Petruzzelli.\nNel 1999, mentre \u00e8 in carica come provveditore alle opere pubbliche del Lazio, ha l'incarico da parte del commissario straordinario per il Giubileo, Francesco Rutelli, di sovrintendere al completamento delle infrastrutture previste per l'anno 2000, ed \u00e8 al centro di polemiche nate attorno a lavori di scavo per l'allestimento del parcheggio del Gianicolo, che hanno causato la rovina di preziosi resti archeologici.\nLa vicenda della nomina a commissario straordinario per la ricostruzione del Teatro Petruzzelli di Bari, ricorrendo alla normativa prevista per interventi di Protezione civile, \u00e8 stata al centro di indagini della Procura di Bari. &lt;br&gt;\nIl 24 gennaio 2014 il Tribunale di Roma ha disposto il sequestro preventivo di beni per un valore di quattro milioni di euro nei confronti degli imprenditori Claudio ed Emiliano Cerasi e Francesco ed Alfredo Lungarini, i quali sono accusati di aver creato fondi neri per corrompere Angelo Balducci allo scopo di ottenere svariati appalti gestiti da strutture ed enti diretti dall'ex alto funzionario delle opere pubbliche.\nLo scandalo degli appalti.\nCoinvolto insieme a Guido Bertolaso ed altre persone della protezione civile e dell'imprenditoria nell'inchiesta sugli appalti del G8 della Maddalena, venne raggiunto da un ordine di custodia cautelare il 10 febbraio 2010. Il 25 febbraio rassegna le dimissioni dalla presidenza del Consiglio superiore dei lavori pubblici. Le vicende giudiziarie di Angelo Balducci e della cosiddetta Cricca degli appalti vengono ricostruite nel libro Romanzo immobiliare scritto dal giornalista Enzo Beretta .\nIl 3 marzo 2010 esce su alcuni quotidiani una serie intercettazioni esplicite dalle quali Balducci risulta essere un assiduo cliente di un giro di prostituzione gay. Dalle intercettazioni due conoscenti di Balducci, Chinedu Thomas Ehiem, residente a Roma e corista nella Cappella Giulia e Lorenzo Renzi risultano essere gli intermediari tra i giovani e Balducci.\nIl 10 giugno 2010 la Corte suprema di cassazione, accogliendo il ricorso di Balducci e di altri due indagati nell'inchiesta sugli appalti del G8 a La Maddalena, ha trasferito l'inchiesta da Firenze a Roma.\nIl 13 luglio 2010 Angelo Balducci e Fabio De Santis hanno ottenuto gli arresti domiciliari.\nIl 17 maggio 2013 il Tribunale di Roma, su richiesta dei pubblici ministeri Ilaria Cal\u00f2 e Roberto Felici, dispone a carico di Angelo Balducci il sequestro di dodici milioni di euro per reato di associazione per delinquere e corruzione in riferimento agli appalti pubblici per i cosiddetti \u00abGrandi Eventi\u00bb (Campionati mondiali di nuoto 2009, il G8 a La Maddalena e le Celebrazioni per il 150\u00ba anniversario dell\u2019Unit\u00e0 d\u2019Italia). Il sequestro preventivo, eseguito dalla Guardia di Finanza e dai Carabinieri del ROS, ha riguardato numerosi immobili tra cui appartamenti nel centro storico di Roma, una villa con piscina, case nelle Dolomiti e in provincia di Pesaro, alcune autovetture, nonch\u00e9 conti correnti bancari e quote di partecipazione societarie. Sigilli anche alle quote della societ\u00e0 Edelweiss Production, che ha prodotto alcuni dei film interpretati da Lorenzo Balducci, figlio dell'ex Provveditore alle opere pubbliche.\nIl 7 giugno 2013 la Guardia di Finanza ha di nuovo proceduto al sequestro preventivo di beni per tredici milioni di euro nei confronti Angelo Balducci su richiesta del Procuratore della Repubblica di Roma Giuseppe Pignatone e dei suoi collaboratori. Il sequestro ha riguardato beni immobili, autoveicoli, motoveicoli, quote societarie e conti bancari nella disponibilit\u00e0 dello stesso Balducci, della moglie Rosanna Thau e dei figli Lorenzo e Filippo. Esso \u00e8 scaturito dalle indagini condotte dalla Procure della Repubblica di Roma, Firenze e Perugia, che avevano portato nel febbraio 2010 anche all'emissione della misura di custodia cautelare in carcere nei confronti dell'alto funzionario pubblico per gravissime e ripetute condotte di corruzione, abuso d\u2019ufficio ed associazione per delinquere. I reati sarebbero stati commessi quando Balducci esercitava le funzioni di Presidente del Consiglio superiore dei lavori pubblici e anche nel suo ruolo di figura di vertice del Dipartimento per lo sviluppo e la competitivit\u00e0 del turismo, istituito presso la Presidenza del Consiglio dei ministri con competenza nell'assegnazione di appalti pubblici relativi ai cosiddetti \u00abGrandi Eventi\u00bb.\nIl 9 novembre 2013 l'agenzia ANSA d\u00e0 notizia dell'esistenza di un verbale d'ispezione redatto dalla Banca d'Italia su Banca delle Marche tra marzo e settembre 2013, in cui sono citate \"diffuse irregolarit\u00e0 nei processi creditizi\" a favore della cosiddetta \"cricca\" del G8 (ovvero i costruttori Anemone e l'ex provveditore Angelo Balducci). Le diciotto pagine del verbale ispettivo sono state trasmesse alla Procura di Ancona, che sta indagando per \"plurimi reati societari e contro il patrimonio\".\nIl 20 gennaio 2014 \u00e8 iniziato presso l'ottava sezione penale del Tribunale di Roma il processo per l'inchiesta sul G8 a La Maddalena e sulla gestione degli appalti connessi con alcuni dei \u00abGrandi Eventi\u00bb, che vede Angelo Balducci imputato per corruzione e associazione per delinquere assieme all'ex capo del Dipartimento della protezione civile Guido Bertolaso, al commissario straordinario per i Campionati mondiali di nuoto 2009 Claudio Rinaldi, al funzionario pubblico Mauro Della Giovampaola e all'ex provveditore alle opere pubbliche della Toscana Fabio De Santis.\nIl 14 settembre 2014 il Tribunale di Roma ha definitivamente confiscato a Balducci e famiglia beni per un valore di tredici milioni di euro. All'ex funzionario \u00e8 stata anche applicata la misura della sorveglianza speciale personale di pubblica sicurezza per tre anni, con obbligo di soggiorno nel Comune di Roma. La decisione \u00e8 legata al fatto che il Tribunale ha riconosciuto la pericolosit\u00e0 sociale di Balducci ( c.p.), dedito a traffici delittuosi e abituato a vivere abitualmente con i proventi di attivit\u00e0 illecite.\nIl 9 novembre 2015 il Tribunale di Perugia ha condannato Angelo Balducci, l'imprenditore Diego Anemone e l'avvocato Edgardo Azzopardi a nove mesi di reclusione con pena sospesa per concorso in rivelazione ed utilizzazione di segreti d\u2019ufficio ( c.p.) in uno dei filoni dell\u2019indagine sulla \"cricca\" che avrebbe gestito in maniera illecita gli appalti di alcuni \"Grandi Eventi\".\nL'8 febbraio 2018 in relazione agli appalti del G8 Balducci viene condannato a 6 anni e 6 mesi, Anemone a 6 anni mentre Bertolaso viene assolto.\nL'appalto della Scuola Marescialli e la condanna in Cassazione.\nIl 31 ottobre 2013 Angelo Balducci \u00e8 stato condannato in primo grado dal Tribunale di Roma, assieme a Fabio De Santis, per il reato di corruzione aggravata per atti contrari ai doveri d'ufficio ( c.p.) a tre anni e otto mesi di reclusione, al pagamento delle spese di custodia cautelare e all'interdizione dai pubblici uffici per cinque anni ( c.p.). Inoltre, ad entrambi \u00e8 stata attribuita l'incapacit\u00e0 a trattare con la pubblica amministrazione ( c.p.) per la durata della pena inflitta.\nI fatti per i quali Balducci e De Santis sono stati ritenuti colpevoli, relativi all'appalto per la costruzione della Scuola allievi marescialli e brigadieri carabinieri di Firenze, si sono svolti tra il febbraio 2008 e la primavera del 2009.\nIl 28 gennaio 2015 la Corte d'Appello di Roma ha confermato per Balducci e Fabio De Santis la condanna a tre anni ed otto mesi di reclusione per i reati di corruzione aggravata ed atti contrari ai doveri d'ufficio nell'appalto relativo alla costruzione della Scuola allievi marescialli e brigadieri carabinieri di Firenze; il successivo ricorso presentato dagli ex funzionari \u00e8 stato respinto dalla sesta sezione penale della Corte suprema di cassazione nel febbraio 2016, rendendo in tal modo la condanna definitiva. Nelle motivazioni della condanna si legge che Balducci \u00abha offuscato l\u2019imparzialit\u00e0 di settori strategici dell\u2019azione amministrativa, oltre a incidere su interessi economici assai rilevanti\u00bb per il paese. Balducci e De Santis, inoltre, \u00abhanno asservito in modo pi\u00f9 o meno sistematico la funzione pubblica agli interessi privati\u00bb, \u00absmarrendo ogni sia pur remoto connotato di imparzialit\u00e0\u00bb. In particolare, dalle indagini \u00e8 emerso che i due ex funzionari hanno percepito illecitamente utilit\u00e0 economiche e favori, quali soggiorni turistici, ristrutturazioni immobiliari gratuite, un Rolex del valore di migliaia di euro, incarichi professionali e l\u2019avanzamento di carriera di De Santis, la cui nomina a Provveditore interregionale sarebbe stata favorita grazie all'intercessione di politici \"amici\"."}
{"id": "2811894", "revid": "1776051", "url": "https://it.wikipedia.org/wiki?curid=2811894", "title": "Skeleton ai XXI Giochi olimpici invernali - Singolo femminile", "text": "La gara di singolo femminile dello skeleton ai Giochi olimpici invernali di Vancouver 2010 si \u00e8 svolta tra il 18 e il 19 febbraio 2010 al Whistler Sliding Centre. La gara \u00e8 consistita di quattro \"manche\", due delle quali disputate il primo giorno e due il secondo. La vincitrice \u00e8 stata la britannica Amy Williams.\nLa campionessa olimpica uscente era la svizzera Maya Pedersen.\nRisultati.\nIn corsivo \u00e8 indicato il tempo di spinta; in grassetto il miglior tempo della manche."}
{"id": "2811897", "revid": "767487", "url": "https://it.wikipedia.org/wiki?curid=2811897", "title": "Mar nero (film)", "text": "Mar Nero \u00e8 un film del 2008 diretto da Federico Bondi.\nTrama.\nGemma \u00e8 una donna anziana rimasta vedova da pochi giorni. Per questo suo figlio decide di affidarla ad una badante, Angela, da poco arrivata in Italia lasciando la sua famiglia in Romania. Dopo un inizio difficile a causa del carattere duro di Gemma, tra le due nasce un particolare rapporto di affetto tanto che, nel momento in cui Angela non riceve pi\u00f9 notizie del marito e decide di partire per la Romania a cercarlo, Gemma si offre di accompagnarla.\nDistribuzione.\nIl film \u00e8 stato proiettato nelle sale italiane a partire dal 30 gennaio 2009.\nCritica.\nIn contrapposizione ad un successo di pubblico limitato, complice una distribuzione piuttosto debole, la pellicola ha ottenuto un ottimo riscontro dalla critica in occasione del Festival internazionale del film di Locarno dove Ilaria Occhini \u00e8 stata premiata con il Pardo per la Migliore Interpretazione Femminile."}
{"id": "2811900", "revid": "371529", "url": "https://it.wikipedia.org/wiki?curid=2811900", "title": "Yerma (film)", "text": "Yerma \u00e8 un film TV del 1978 diretto da Marco Ferreri.\nTrama.\nDall'omonimo lavoro teatrale di Federico Garc\u00eda Lorca, narra del dramma di una donna ansiosa di diventare madre. Il marito non condivide la sua ansia, e preferisce occuparsi d'altro (lavoro, svaghi e soldi). Quando lei avr\u00e0 la conferma di non poter essere madre, strangoler\u00e0 il marito. Il film narra di un dramma borghese riletto in chiave surreale."}
{"id": "2811901", "revid": "62004", "url": "https://it.wikipedia.org/wiki?curid=2811901", "title": "Joseph Scherens", "text": ""}
{"id": "2811911", "revid": "76963", "url": "https://it.wikipedia.org/wiki?curid=2811911", "title": "Ry\u014dko Shinohara", "text": "Biografia.\nEx-membro del gruppo femminile J-pop Tokyo Performance Doll, dopo lo scioglimento del gruppo Shinohara diede avvio ad una carriera solista con il produttore Tetsuya Komuro. Il suo singolo pi\u00f9 di successo, canzone tema della versione giapponese del film d'animazione \"Street Fighter II: The Animated Movie\" e prodotto dallo stesso Komuro, ha venduto pi\u00f9 di due milioni di copie. Shinohara ha pubblicato singoli regolarmente fino al 1998, quando decise di dedicarsi principalmente alla carriera di attrice.\nVita privata.\nL'8 dicembre 2005 ha sposato l'attore Masachika Ichimura, ed il 10 maggio 2008 i due hanno avuto un figlio."}
{"id": "2811916", "revid": "1318658", "url": "https://it.wikipedia.org/wiki?curid=2811916", "title": "Marcel Cachin", "text": "Biografia.\nFiglio di Marcel, gendarme e Marie-Louise Le Gallou. Dopo aver studiato presso il Lyc\u00e9e Saint-Charles a Saint-Brieuc e a quello di Rennes, segue il corso della Facolt\u00e0 di Lettere e Filosofia di Bordeaux e si laurea nel 1893. Professore di filosofia a Bordeaux per quindici anni. Marcel Cachin era molto affezionato al linguaggio bretone.\nNel 1891, entr\u00f2 a far parte del Partito Operaio Francese (POF) di Jules Guesde. Partecip\u00f2 ai congressi socialisti di Amsterdam (1904) e Parigi (1905) e, in quest'ultimo, si un\u00ec alla dichiarazione della costituzione del Partito socialista.\nEletto deputato dal 1914 al 1932, sostenne la politica di unit\u00e0 nazionale durante la prima guerra mondiale, fu sostenitore quindi della guerra. Fu inviato in missione in Russia nel 1917.\nNel 1920, nel Congresso di Tours, fu uno dei fondatori del Partito Comunista Francese e fece parte della maggioranza che avall\u00f2 la rivoluzione russa e il bolscevismo. Ader\u00ec quindi alla Terza Internazionale. Nel 1923 fu imprigionato per le sue nette posizioni contro l'Occupazione della Ruhr e la presenza francese in Marocco. Nel 1936 fu uno dei pilastri del Fronte Popolare. Rifiutandosi di sconfessare il patto nazi-sovietico, fu destituito della sua carica politica nel 1940 e, durante la guerra, fu spinto alla clandestinit\u00e0. Dopo la liberazione, egli riprese la sua attivit\u00e0 fino alla sua morte nel 1958.\nDirettore de \"L'Humanit\u00e9\" (1918-1958), fu membro del direttivo del Partito Comunista Francese (1923-1958) e senatore (1935). Dopo la guerra fu decano deputato dell'Assembl\u00e9e Nationale fino alla sua morte.\nAll'et\u00e0 di 88 anni, \u00e8 stato il primo straniero ad essere insignito dell'Ordine di Lenin.\n\u00c8 sepolto nel cimitero di P\u00e8re-Lachaise a Parigi.\nLa figlia, Marcelle Cachin (1911-1999) spos\u00f2 Paul Hertzog, chirurgo. Lei, medico, fu un membro del Partito Comunista. Sua figlia Francoise Cachin \u00e8 uno storico dell'arte.\nBibliografia.\nB.P.Boschesi - Il chi \u00e8 della Seconda Guerra Mondiale - Mondadori Editore, 1975, Vol. I, p.\u00a080"}
{"id": "2811922", "revid": "712828", "url": "https://it.wikipedia.org/wiki?curid=2811922", "title": "Masachika Ichimura", "text": "Dal 2005 \u00e8 sposato con l'attrice e cantante Ry\u014dko Shinohara, dalla quale ha avuto un figlio nel 2008."}
{"id": "2811923", "revid": "125659319", "url": "https://it.wikipedia.org/wiki?curid=2811923", "title": "Paganese Calcio 1926", "text": "La Paganese Calcio 1926 S.r.l., meglio nota come Paganese, \u00e8 una societ\u00e0 calcistica italiana con sede nel comune di Pagani, in provincia di Salerno. Milita in Serie C, la terza divisione del campionato italiano.\nIl suo colore sociale \u00e8 l'azzurro e il suo simbolo \u00e8 una stella. Disputa le sue partite interne allo stadio Marcello Torre di Pagani.\nStoria.\nLe origini del calcio a Pagani.\nNel 1912 Pasquale Carosella istituisce all'interno della sua societ\u00e0, l'Associazione Giovanile Paganese, con sezione ciclistica e calcistica, la Pagani Football Club, che non parteciper\u00e0 mai ad alcun campionato ma disputer\u00e0 incontri di carattere amichevole.\nI primi campionati.\nNel 1926 nasce l'Unione Sportiva Paganese con soci fondatori: Amendola Alfonso, Attianese Errico, Baldanza Giuseppe e Michele, Califano Daniele, Capriglione Domenico e Francesco, Celentano Vincenzo, Confessore Raffaele, Damiani Gabriele, De Palma Costantino, De Pascale Nicola e Nin\u00ec, Donnarumma Isaia e Mario, Falcone Salvatore, Ferrara Ferdinando, Giordano Errico, Marrazzo Francesco, Saturno Bonaventura, Carlo e Paolo, Torre Francesco e Giuseppe, Tramontano Carlo e Mario. Una volta costituiti i quadri societari (1927), e con l'avvenuta affiliazione alla FIGC (1928), alla neonata squadra serve un campo da gioco. Prima della nascita della societ\u00e0, infatti, i calciatori di Pagani giocavano in una vasca di via Sorvello di raccolta di acque piovane, e solo nel marzo 1928 fu concesso il terreno per il campo da gioco.\nIl primo campo sportivo nacque al centro della citt\u00e0, in corso Padovano, ove oggi si trova la Villa Comunale: fu il \"Campo del Pino\", cos\u00ec chiamato perch\u00e9 sorgeva al centro del paese, dove si ergeva un gigantesco pino (simbolo della citt\u00e0) piantato trecento anni prima nel giardino dell'allora convento delle Suore Carmelitane.\nIl primo allenatore fu Carlo Venturini, gi\u00e0 difensore della Salernitana, che a Pagani ebbe il doppio ruolo di guida tecnica e giocatore.\nLa squadra si piazz\u00f2 al quarto posto nel campionato di Terza Divisione 1928-1929, e fu promossa in Seconda Divisione.\nLa stagione 1929-30 deve essere annoverata tra le pi\u00f9 importanti nella storia del calcio paganese. La formazione allenata dal tecnico Gherloni con presidente Costantino Astarita fu la grande sorpresa del campionato di Seconda Divisione 1929-1930 \u2013 Girone A. Al termine di 18 combattutissime partite la Paganese si aggiudic\u00f2 il girone superando squadre del calibro di Reggina, Catania e Cosenza. Grazie al primo posto nel girone la Paganese, insieme alla Reggina, approdarono alle finali interregionali che avrebbero decretato la squadra promossa in Prima Divisione. La Paganese vi arriv\u00f2 esausta, non disponendo di una rosa di calciatori molto ampia a disposizione e cos\u00ec dovette arrendersi in casa sia alla Reggina, che pure aveva battuto nella regular season per 2-0, sia al Molfetta.\nIl risultato port\u00f2 lo scoramento tra i dirigenti azzurri che con un duro comunicato stigmatizzarono il comportamento degli atleti azzurri rei a loro dire di scarso attaccamento ai colori sociali. Per ragioni economiche la Paganese quindi retrocede in Terza Divisione Campania.\nNella stagione 1932-33 la Paganese sfior\u00f2 per un soffio la promozione in seconda divisione ma al termine di un'annata caratterizzata da alti e bassi, venne ripescata nella categoria superiore. Nella stagione successiva si classifica al quarto posto in Seconda Divisione regionale.\nGli anni d'oro.\nNel 1967 la Paganese conquist\u00f2 la Serie D, categoria nella quale disput\u00f2 nove stagioni fino alla promozione in Serie C, avvenuta nel 1976. Il salto di categoria venne accompagnato dalla costruzione del nuovo stadio comunale (intitolato poi a Marcello Torre) e all'abbandono, quindi, dello stadio Del Forno, che aveva a sua volta sostituito il \"Campo del Pino\". La Paganese, nel campionato di serie C 1976-1977, sfior\u00f2 la promozione in serie B, giungendo seconda alle spalle del . Gli azzurrostellati subiscono solo 4 sconfitte di cui 2 nella fase conclusiva del torneo allorquando la rimonta sul Bari non sembrava pi\u00f9 cosa possibile, vincono 14 incontri e ne pareggiano 20.\nProbabilmente con un attaccante maggiormente prolifico qualche pareggio si sarebbe trasformato in vittoria ma il campionato che la Paganese disput\u00f2 rimane la massima espressione calcistica che mai Pagani abbia saputo offrire. Fu una stagione memorabile comunque: secondo posto finale dietro il Bari e semifinale della Coppa Italia Serie C contro la Sangiovannese, che super\u00f2 i campani accedendo alla finale vinta poi dal Lecco.\nI tanti soldi spesi suggerirono ai dirigenti di allora di non spingersi oltre con il disavanzo societario. Pertanto si decide di allestire per il campionato di serie C 1977-1978 una squadra giovane. Alla fine la Paganese si classifica decima al termine del campionato, riuscendo a conquistare l'accesso alla serie C1, che sarebbe stata introdotta l'anno successivo in seguito alla divisione del torneo di serie C in C1 e C2.\nA dare lustro alla stagione calcistica 1977-1978 \u00e8 la partecipazione al torneo Anglo-Italiano. La Paganese ne aveva conquistato il diritto a farvene parte in seguito al secondo posto ottenuto l'anno precedente. La Paganese sbarc\u00f2 in Inghilterra e ricevette ospitalit\u00e0 nel mitico \"Highbury Stadium\" stadio dell'Arsenal, dove la Paganese prepar\u00f2 le sfide contro le formazioni inglesi. Gli azzurri fanno il loro debutto a Londra contro il Wealdstone F.C. il 22 marzo 1978 e vengono sconfitti per 4-2. Tre giorni dopo gli azzurri si arrendono al Bath City F.C. per 2-0. Nelle due gare disputate a Pagani gli azzurrostellati superano il per 1-0 ma vengono successivamente battuti dal Nuneaton Town F.C. per 3-1.\nI campionati successivi videro gli azzurrostellati protagonisti di stagioni culminate con la retrocessione in Serie C2 nel 1979. Tuttavia, gi\u00e0 al termine della stagione di Serie C2 1979-1980 la squadra si classific\u00f2 al secondo posto, alle spalle del Cosenza, riapprodando nuovamente in Serie C1. Nel campionato di Serie C1 1980-1981 la formazione azzurro-stellata si classifica al 6\u00ba posto. Nel successivo campionato di Serie C1 1981-1982, si classifica nuovamente al sesto posto, avendo cos\u00ec diritto a partecipare alla Coppa Italia 1982-1983 di serie A e B. Inoltre \u00e8 semifinalista nella Coppa Italia Serie C 1982-1983. Alla fine della stagione 1982-1983 la squadra retrocedette di nuovo in Serie C2. Disput\u00f2 altre quattro stagioni in tale categoria fino al 1987, quando la sconfitta col Frosinone all'ultima giornata di campionato sanc\u00ec la retrocessione in Interregionale per i campani e la contemporanea promozione in Serie C1 degli avversari ciociari.\nGli anni 1990.\nNell'estate del 1990 \u00e8 l'imprenditore edile Raffaele Iacuzio, gi\u00e0 dirigente della Paganese durante la presidenza De Risi ai tempi della serie C, a farsi avanti affinch\u00e9 il calcio a Pagani non scompaia. La squadra retrocessa in Prima Categoria fu abbandonata e si pot\u00e9 iscrivere in Promozione solo con l'acquisizione del titolo dell'A.C. Stabia.\nIl campionato di Eccellenza 1991-1992 per gli azzurri si rivela un campionato entusiasmante. Mattatore della stagione \u00e8 l'attaccante Peppe Orlando capace di ben 19 marcature. La prima gara di campionato si disputa in trasferta a Cava de' Tirreni contro la favorita del girone dove gli azzurrostellati si impongono per 2-1. \u00c8 l'inizio di un cammino trionfale interrotto solo alla settima giornata in seguito alla sconfitta nel derby con la Nocerina e alla nona (Gelbison, 0-1). Con venti vittorie, sette pareggi e solo tre sconfitte, la Paganese si aggiudica il torneo con quattro gare di anticipo e ritorna nel campionato Interregionale denominato Campionato Nazionale Dilettanti. Nel Campionato Nazionale Dilettanti 1992-1993 si classifica quattordicesima salvandosi. Tuttavia nel Campionato Nazionale Dilettanti 1993-1994, pur disputando un buon torneo, classificandosi al decimo posto, retrocede in Eccellenza Campania per motivi economici.\nL'annata 1996\u20131997 vide la sfida stracittadina tra Paganese e Real Paganese con quest'ultima che arriv\u00f2 a sfiorare la conquista della Coppa Italia dilettantistica riservata alle squadre della regione Campania. Nella Finale disputata a Portici, viene sconfitta dalla Boys Caivanese. Nel campionato di Eccellenza 1996-1997 la Real contende all'Angri la vittoria di campionato. Gli azzurri si classificano al secondo posto e partecipano ai play-off dell'Eccellenza sfidando ancora la Boys Caivanese. Nella gara di andata giocata al \"Torre\" non va oltre lo 0-0. In quella di ritorno viene sconfitta per 2-1 e deve rinunciare ai sogni di promozione nel campionato di serie D.\nAl campionato di Eccellenza 1997-1998 prende parte solo la Real Paganese (la Paganese del presidente Francione cede il titolo al San Marzano). Si punta chiaramente alla vittoria del campionato. La Real Paganese, dopo un lungo inseguimento, giunge seconda a pari merito con la Palmese. Pertanto \u00e8 necessario uno spareggio per decretare quale delle due squadre debba accedere agli spareggi per la promozione nel campionato di categoria superiore. Lo spareggio si disputa sul campo neutro di Benevento, e vide la sconfitta della Paganese dopo i rigori.\nGli anni 2000.\nLa Paganese ritorn\u00f2 in Serie D chiudendo al primo posto il campionato di Eccellenza 1998-1999. Seguirono sei stagioni in serie D sotto la presidenza di Domenico Lombardi 1998-2001, Salvatore Righi 2001-2002, Andrea Torre 2002-2003 e Raffaele Trapani dal 2003. Nella stagione 2005-2006 la squadra ha vinto il Girone H della Serie D, aggiudicandosi dunque il passaggio in Serie C2, con cinque giornate di anticipo.\nLa Paganese successivamente partecipa alla fase finale che vede impegnate le nove vincenti dei gironi della serie D. Gli azzurro stellati battono nel loro girone il Sorrento a Pagani per 2-1 e pareggiano a Cassino 0-0. In semifinale la Paganese affronta il Varese che viene battuto a Pagani per 2-1 e in Lombardia per 3-1. La finale vede di fronte Paganese e Fortis Spoleto. Grazie ad una doppietta di Romano, gli azzurri si aggiudicano lo Scudetto Serie D e potranno fregiarsi di portare il tricolore sul petto nella successiva stagione in C2.\nNella stagione seguente (2006-2007), dopo il campionato nel Girone B della Serie C2, la Paganese \u00e8 riuscita a qualificarsi ai play-off per la promozione in Serie C1. Dopo il doppio confronto con la SPAL (1-0 a Pagani e 1-1 a Ferrara) e con la (1-0 per gli emiliani all'andata, 2-0 dopo i tempi supplementari per i campani al ritorno) la Paganese \u00e8 riuscita a ritornare in Serie C1 a distanza di 24 anni, realizzando una doppia promozione in due anni.\nAl ritorno in C1 il tecnico, Vincenzo Cosco, si dimette dopo tre partite (due sconfitte e uno pareggio). Viene cos\u00ec ingaggiato Andrea Chiappini. Dopo un buon girone d'andata, quello del ritorno \u00e8 negativo e la squadra si ritrova all'ultimo posto. Dopo la sconfitta per 5-0 col e il pareggio con l'Hellas Verona, in casa, il presidente Trapani esonera Chiappini e chiama Roberto Miggiano.\nNell'ultima giornata la squadra batte il Cittadella e riesce a qualificarsi ai playout, evitando la retrocessione diretta. Nei playout la Paganese incrocia il Lecco. La gara di andata in casa dei lariani termina 1-0 per i padroni di casa, mentre quella di ritorno viene vinta dalla squadra salernitana per 2-0.\nPer la stagione 2008-2009 la dirigenza ingaggia come tecnico Ezio Capuano, e giocatori come Imparato (dalla ), Esposito (dal ), Mirko Taccola (dal San Marino ma con esperienze in A con Inter e Napoli), Nassim Mendil, Giuseppe Ingrosso (proveniente dal ) e infine Armando Pantanelli, portiere veterano con numerose presenze in Serie A. La squadra riesce a centrare l'obiettivo stagionale, evitando i play-out e salvandosi direttamente.\nPer la stagione 2009-2010 viene richiamato Giuseppe Palumbo come guida tecnica della squadra; Palumbo viene poi sostituito dopo due giornate da Andrea Pensabene, a sua volta esonerato dopo nove giornate. Successivamente nessuna novit\u00e0 per quanto riguarda la panchina della Paganese in quanto rientra nei ranghi tecnici della squadra il tecnico lucano Giuseppe Palumbo. Al termine della stagione la squadra retrocede dopo aver perso gli spareggi salvezza con il Viareggio.\nGli anni 2010.\nPer la stagione 2010-2011 grazie al ripescaggio del 4 agosto 2010, ha disputato per il quarto anno consecutivo il campionato di Lega Pro Prima Divisione. La Paganese termina per\u00f2 il campionato all'ultimo posto dopo l'1-0 con il S\u00fcdtirol e viene direttamente retrocessa in Lega Pro Seconda Divisione.\nNella stagione 2011-2012 la Paganese si classifica al sesto posto nel girone C di Seconda Divisione, guadagnando l'accesso ai play-off; nel corso degli spareggi, la formazione allenata da Gianluca Grassadonia sconfigge in semifinale la Vigor Lamezia e in finale il Chieti, ritornando in Lega Pro Prima Divisione.\nNella stagione 2012-2013 la Paganese batte in trasferta dopo 50 anni la per 4 1, nella partita disputata sul campo neutro del a porte chiuse per motivi di ordine pubblico. La squadra, guidata da Gianluca Grassadonia va a segno con Girardi, Calvarese e doppietta di Francesco Scarpa. La Paganese si salva tranquillamente grazie al nono posto..\nNelle successive due stagioni: 2013-2014 e 2014-2015 ottiene una tranquilla salvezza e nella terza stagione di fila nel campionato nazionale di terza serie, nel 2015-2016, la Paganese ottiene un ottimo 9\u00ba posto, che le consente di partecipare alla Coppa Italia di Serie A e B nella stagione 2016-2017. Per un problema relativo al rateizzo di imposte non pagate alla Paganese non \u00e8 concessa inizialmente l'iscrizione al campionato di Lega Pro 2016-2017, ma dopo aver fatto ricorso al TAR del Lazio la societ\u00e0 viene riammessa in Lega Pro. Nel suo 90\u00ba anno di vita ottiene per la prima volta un piazzamento utile per la qualificazione ai play-off per la promozione in Serie B, persi contro il Cosenza.\nNel 2021 arriva al 17\u00ba posto in Lega pro, andando ai playout contro il Bisceglie\nPerde 2-1 all andata, e vince 3-2 al ritorno restando in terza divisione \nColori e simboli.\nColori.\nIl colore sociale \u00e8 l'azzurro. La prima maglia \u00e8 azzurra con delle righe bianche. La seconda maglia, invece, \u00e8 bianca con righe azzurre; la terza maglia, infine, \u00e8 rossa con righe bianche.\nNella sua storia, la Paganese ha cambiato diverse volte la sua denominazione. Nel 1926 nasce la \"Unione Sportiva Paganese\", in seguito nel 1929 la Paganese assume la denominazione di \"U.S. Paganese Fascista\" per via del regime. Nel 1931, la squadra cambia nuovamente denominazione in \"A.S. Pagani\", tale denominazione rimarr\u00e0 fino al 1945 quando ritorna la denominazione originale di \"U.S. Paganese\". Dal 1982 al 1989, cambia la denominazione in \"Paganese Calcio S.r.l\".\nIn seguito all'esclusione dai campionati per problemi economico-finanziari, nel periodo 1989-1991 la squadra assumer\u00e0 la denominazione di \"Polisportiva Azzurra Paganese\", ma dal 1991 assumer\u00e0 la denominazione di \"Associazione Calcio Paganese\".\nNel 1997 la squadra cede i diritti sportivi al San Marzano e l'anno seguente la societ\u00e0 viene assorbita dall\"'Associazione Sportiva Real Paganese\", gi\u00e0 attiva da un paio d'anni, la quale porter\u00e0 avanti la storia del calcio cittadino con il ritorno della vecchia denominazione dal 2003, con l'arrivo di Raffaele Trapani, di \"Paganese Calcio 1926 S.r.l\".\nSimboli ufficiali.\nStemma.\nLo stemma societario \u00e8 formato da uno scudo azzurro all'interno del quale si trova una stella bianca a cinque punte e la denominazione della squadra. Il logo ufficiale \u00e8 stato adottato dalla societ\u00e0 dal 2003, quando Raffaele Trapani \u00e8 diventato presidente del club.\nInno.\nL'inno della squadra \u00e8 la famosa canzone di Rino Gaetano, \"Ma il cielo \u00e8 sempre pi\u00f9 blu\".\nStrutture.\nStadio.\n\"Dal sito ufficiale della societ\u00e0\":\nLo stadio Comunale di Pagani, inaugurato il 19 settembre 1975, \u00e8 intitolato alla memoria di Marcello Torre, sindaco della citt\u00e0 e presidente della Paganese, ucciso l'11 dicembre 1980 in un agguato camorristico. Lo stadio, recentemente ristrutturato, \u00e8 dotato di:\nIl terreno di gioco misura 105\u00a0m x 65\u00a0m e la capienza totale \u00e8 di 5093 posti a sedere (1890 tribuna, 1453 distinti, 1200 curva nord, 500 settore ospiti), il settore distinti \u00e8 interamente coperto. Lo stadio \u00e8 di propriet\u00e0 del Comune di Pagani ma la gestione \u00e8 stata concessa alla Paganese Calcio 1926.\nSociet\u00e0.\nL'attuale societ\u00e0 \u00e8 stata creata nel 2003 con presidente Raffaele Trapani. Fanno parte dell'organigramma anche i vicepresidenti Piccolo Alfonso e Felice Santoriello. Gli altri componenti dell'organigramma il segretario Alfonso Manzo come responsabile amministrativo e Rosati Gianfranco per la segreteria sportiva.\nL'ufficio stampa comprende Valentino Amato, Francesco Caiazzo, Luigi Amendola, Francesco De Vivo e Alfonso Belsito. Fotografo ufficiale \u00e8 Mirco Sorrentino. L'ufficio legale \u00e8 tenuto dagli avvocati Carlo De Martino e Christian Elettore.\nOrganigramma societario.\n\"Dal sito internet ufficiale della societ\u00e0\"\nAllenatori e presidenti.\nDi seguito gli allenatori e i presidenti a partire dall'anno di fondazione.\nTifoseria.\nStoria.\nSicuramente \u00e8 alla fine degli anni 1970 ed in particolare con la nascita del nuovo stadio Comunale, successivamente intitolato a Marcello Torre, dopo il suo assassinio, e che in passato era stato ex sindaco di Pagani e presidente della locale squadra di calcio, che nascono i primi gruppi organizzati che pongono le basi del movimento ultras a Pagani. Compaiono cos\u00ec nel settore distinti, da sempre casa del tifo Paganese, i primi striscioni in rappresentanza dei gruppi: \"Blu Fighters\", \"Panthers\" e \"Ultras\". Un periodo in cui la squadra campana \u00e8 stabilmente in Serie C.\nCon il trascorrere del tempo e la conseguente modernizzazione del tifo anche a Pagani le cose cominciano a cambiare, ed in particolare il 2 dicembre 1984, nasce il gruppo degli \"Street Urchins\" che in italiano significa \"I monelli di strada\". Gruppo che si identificher\u00e0 nell'immagine del \"ragazzo bendato\", e che porr\u00e0 le radici di una nuova cultura Ultras. Sono gli anni in cui nasce lo storico gemellaggio, ancora oggi pi\u00f9 vivo che mai, con i ragazzi di Frosinone e la curva nord \"Ciociara\".\nParadosso vuole che proprio in quegli anni la Paganese va incontro ad uno dei periodi pi\u00f9 bui della sua storia calcistica che culmina con la retrocessione nei dilettanti al termine dal campionato di Serie C2 nel 1986-87.\nAgli inizi degli anni 1990, con l'avvento di una nuova propriet\u00e0, nascono altre realt\u00e0 che daranno un nuovo impulso al tifo degli azzurrostellati, come il \"Cruel Group\" e i \"Wild Kaos\". Il 23 febbraio 1992, per Paganese-Nocerina, nacque il gruppo della \"Giovent\u00f9 Azzurra\". che diventer\u00e0 in seguito poi solo \"Giovent\u00f9\", il cui motto era \"Cerchiamo prestigio, difendiamo l'onore. Pretendiamo rispetto\".\nNel 1995, nascono le \"Teste Matte\", che daranno il loro contributo alla tifoseria paganese per circa dieci anni ma proprio nell'anno del ritorno in Serie C2 preferiranno, sciogliersi per motivi strettamente personali.\nNel 2004, poi nascono gli \"Urban Kaos\", gruppo giovane che insieme al duo \"Giovent\u00f9\" e \"Street Urchins\" rappresentano i gruppi attivi del tifo paganese.\nGemellaggi e rivalit\u00e0.\nLa tifoseria \u00e8 in cattivi rapporti soprattutto con la tifoseria della e anche con quelle della , della , della e della . Rapporti tesi anche con le tifoserie di , a seguito di scontri tra le due tifoserie sul Raccordo autostradale Salerno-Avellino, e (dovuta al gemellaggio dei paganesi col Frosinone). In passato era in amicizia con la tifoseria della , ma in seguito a violenti scontri nella stagione 2010-2011, il rapporto di amicizia si interruppe bruscamente. La tifoseria \u00e8 gemellata con quella del Frosinone ed in rapporto di amicizia con quella del Savoia.\nOrganico.\nRosa 2021-2022.\n\"Aggiornata all'11 febbraio 2022.\"\nStaff tecnico.\nDal sito internet ufficiale della societ\u00e0."}
{"id": "2811926", "revid": "1793900", "url": "https://it.wikipedia.org/wiki?curid=2811926", "title": "West Vancouver", "text": "West Vancouver \u00e8 una municipalit\u00e0 di distretto della Columbia Britannica, Canada, confinante col capoluogo Vancouver. Ha una popolazione di 42.131 persone.\nNel 2010 ha ospitato alcune gare dei XXI Giochi olimpici invernali."}
{"id": "2811927", "revid": "1543377", "url": "https://it.wikipedia.org/wiki?curid=2811927", "title": "Agenzia nazionale per la sicurezza delle ferrovie", "text": "L'Agenzia nazionale per la sicurezza delle ferrovie (ANSF) \u00e8 stato l'organismo indipendente creato in Italia con sede a Firenze (negli edifici presso la stazione di Firenze Santa Maria Novella) per regolamentare la sicurezza della circolazione ferroviaria sulla rete nazionale, vigilare sull'applicazione delle norme, rilasciare autorizzazioni, certificazioni ed omologazioni alle imprese e ai gestori delle infrastrutture ferroviarie operanti in Italia.\nStoria.\nL'agenzia \u00e8 stata istituita in seguito all'emanazione del decreto legislativo 162 del 10 agosto 2007 che recependo i suggerimenti della direttiva europea 2004/49/CE relativa alla sicurezza delle ferrovie dei paesi componenti. La piena operativit\u00e0 di questo organo \u00e8 iniziata all'inizio dell'estate del 2008. Con D. Lgs. 50/2019 inerente al IV Pacchetto Ferroviario vengono confermate le competenze in materia di sicurezza ferroviaria ad ANSF, che con DL 109/2018 \u00e8 migrata nella nuova agenzia pubblica ANSFISA (Agenzia Nazionale per la Sicurezza delle Ferrovie e delle Infrastrutture Stradali ed Autostradali).\nL'entrata in funzione dell'Agenzia ha permesso di accorpare in un solo ente indipendente le competenze in materia di sicurezza che nella fase transitoria erano esercitate da uffici del Ministero delle infrastrutture e dei trasporti e da Rete Ferroviaria Italiana S.p.A.\nAl Ministero delle Infrastrutture e dei Trasporti \u00e8 rimasto il solo compito di vigilanza e controllo.\nAlcune delle funzioni principali sono il rilascio della \"certificazione di sicurezza ferroviaria\" (CESIFER) alle imprese di trasporto che intendano usufruire della rete ferroviaria italiana, certificando la validit\u00e0 del loro SGS (Sistema di Gestione della Sicurezza) e l'omologazione dei rotabili nuovi o importati (AISM Autorizzazione all'immissione sul mercato), per permetterne la circolazione in sicurezza.\nL'agenzia si avvale di verificatori indipendenti di sicurezza o VIS, equivalente degli Independent Safety Assessors. La loro funzione \u00e8 regolata dal D.lgs. 162 del 10/08/2007 . Tre erano stati riconosciuti tali nelle more della definizione delle modalit\u00e0 per la qualificazione dei verificatori indipendenti di sicurezza: il Rina, Bureau Veritas ed Italcertifer. Nel 2016 vi sono 6 VIS riconosciuti.\nL'agenzia non ha competenze sugli altri sistemi di trasporto su ferro (metropolitane, tramvie, etc.).\nCon l'entrata in vigore del decreto del Ministero delle infrastrutture e dei trasporti 5 agosto 2016, le competenze dell'Agenzia si sono estese alle ferrovie regionali interconnesse alla rete RFI elencate nel decreto medesimo.\nL'organigramma \u00e8 definito da un decreto emanato del presidente della Repubblica su proposta del Ministro delle infrastrutture e dei trasporti, di concerto con il Ministro dell'economia e delle finanze e con il Ministro per la Semplificazione e la Pubblica Amministrazione, dopo una deliberazione del Consiglio dei ministri, sentito il Consiglio di Stato.\nL'agenzia in seguito a gravi incidenti ferroviari pu\u00f2 procedere a condurre indagini ed ispezioni di natura tecnica; tuttavia il vero Organismo investigativo si trova presso la Direzione generale per le investigazioni ferroviarie sotto le dipendenze del Ministero dei Trasporti. L'Agenzia nazionale per la sicurezza delle ferrovie non \u00e8 quindi tenuta (diversamente per quanto accade per le indagini della Direzione generale per le investigazioni ferroviarie) a pubblicare n\u00e9 lo svolgimento n\u00e9 gli esiti delle indagini a meno che non sia richiesto dalle autorit\u00e0 giudiziarie.\nCon \u00e8 stata pianificata la costituzione dell'Agenzia nazionale per la sicurezza delle ferrovie e delle infrastrutture stradali e autostradali (ANSFISA), divenuta operativa dal 2020 assorbendo tutte le risorse e le competenze di ANSF."}
{"id": "2811930", "revid": "287204", "url": "https://it.wikipedia.org/wiki?curid=2811930", "title": "Stanis\u0142aw Koniecpolski", "text": "Biografia.\nStanis\u0142aw Koniecpolski visse una vita di guerre continue, accumulando vittorie e sconfitte. Prima di compiere vent'anni aveva combattuto nella Dymitriads, poi aveva partecipato alla Guerra dei Magnati di Moldavia. Nel 1620, nella Battaglia di Cecora (1620), fu fatto prigioniero dagli Ottomani e rinchiuso ad Istanbul. Rilasciato nel 1623 dai turchi, Koniecpolski guid\u00f2 l'esercito della Confederazione contro i turchi ed i Tartari vassalli del sultano pi\u00f9 volte durante il biennio 1624-1626.\nCon un esercito numericamente inferiore combatt\u00e9 contro gli Svedesi di Gustavo II Adolfo che avevano invaso la Prussia, ma la battaglia fin\u00ec in parit\u00e0 e non vide un vero vincitore. Koniecpolski tent\u00f2 pi\u00f9 volte di sconfiggere gli Svedesi, ma fu respinto, durante la seconda fase della guerra polacco-svedese (1626-1629), che si concluse con la tregua di Altmark.\nNel 1632 Koniecpolski venne eletto Grand Hetman della Corona.\nKoniecpolski sconfisse gli Ottomani che avevano invaso l'Ucraina nel 1634, e durante la sua vita riport\u00f2 molte altre vittorie contro i Cosacchi ribelli e i Tartari invasori.\nStanis\u0142aw Koniecpolski mor\u00ec 11 marzo 1646, secondo Joachim Jerlicz per overdose di un afrodisiaco. \u00c8 considerato uno dei comandanti pi\u00f9 esperti e famosi militare nella storia della Polonia e della Lituania."}
{"id": "2811939", "revid": "729019", "url": "https://it.wikipedia.org/wiki?curid=2811939", "title": "Lockheed R6V Constitution", "text": "Il Lockheed R6V Constitution fu un quadrimotore da trasporto ad ala bassa sviluppato dall'azienda statunitense Lockheed Corporation negli anni quaranta e rimasto allo stadio di prototipo.\nL'aereo, di grandi dimensioni, era stato proposto come aereo di linea passeggeri e merci alla Pan American World Airways e nel ruolo di aereo da trasporto militare alla United States Navy in virt\u00f9 della grossa capacit\u00e0 di carico e delle grandi di distanze che era in grado di percorrere. I modelli Constitution furono chiamati XR-60 fino al 1950. Dell'aereo furono costruiti solo due esemplari, entrambi prototipi; nonostante questi fossero entrati in servizio nella U.S. Navy, furono dichiarati poco potenti e troppo grandi per l'uso pratico che al tempo se ne faceva. L'R6V Constitution \u00e8 tuttora l'aeroplano pi\u00f9 grande mai utilizzato nella U.S. Navy.\nStoria.\nSviluppo.\nNel 1942, la Lockheed cominci\u00f2 la progettazione dell'aereo insieme alla U.S. Navy e alla Pan American World Airways (PanAm). Il progetto, chiamato inizialmente \"Lockheed Model 89\", prevedeva lo sviluppo di un grande aereo cargo in grado di trasportare materiali utili al miglioramento della flotta di idrovolanti della marina statunitense. La PanAm prese parte agli studi con l'obiettivo di realizzare un aereo di linea partendo dal progetto iniziale del cargo. L'aereo sarebbe stato in grado di trasportare circa 7940\u00a0kg per 8000\u00a0km ad una altezza massima di 7600 metri e ad una velocit\u00e0 massima di 400\u00a0km/h.\nL'aereo sarebbe stato totalmente pressurizzato e grande abbastanza da poter consentire l'accesso alle parti pi\u00f9 importanti del mezzo durante il volo ed eventualmente sostituirle: ad esempio, all'interno delle ali, piuttosto spesse, erano presenti dei cunicoli che portavano ai quattro motori.\nIl team di ingegneri era guidato da Willis Hawkins e W.A. Pulver, della Lockheed, e dal comandante della marina statunitense E.L. Simpson, Jr. Il nome \"Constitution\" fu assegnato dal presidente della Lockheed Robert E. Gross.\nIl progetto del Constitution aveva una fusoliera la cui forma ricordava due bolle, l'una vicina all'altra, a formare una sorta di \"numero otto\". Questa particolare conformazione utilizzava i vantaggi strutturali della cabina pressurizzata, a forma di cilindro, senza utilizzare lo spazio inutile di un unico grosso cilindro dello stesso volume.\nIl contratto originale del Bureau of Aeronautics prevedeva la costruzione di 50 Constitution per la marina statunitense per un prezzo totale di 111.250.000 dollari. Ma con la vittoria degli alleati nel Sud Pacifico nel VJ Day il contratto scese a soli 27.000.000 dollari, con la realizzazione di soli due aerei.\nUno dei due aerei originali venne successivamente venduto ed utilizzato come locale notturno a Las Vegas.\nImpiego operativo.\nPrimo esemplare.\nIl primo Constitution, il BuNo 85163, fu costruito nell'estate del 1946 nello stabilimento della Lockheed a Burbank, in California. A causa della sua grandezza, l'aereo venne dotato di una coda alta ben 15 metri; per assemblare i pezzi dell'aereo fu allestito un hangar speciale. L'hangar, il \"Lockheed-California's Building 309\", cost\u00f2 1.250.000 dollari. Era lungo 124 metri, largo 92 e alto quanto un palazzo di sei piani. L'hangar copriva 16.000 m2.\nL'R60 vol\u00f2 per la prima volta il 9 novembre 1946, sfruttando la potenza complessiva di 12000 cavalli sviluppati dai quattro motori radiali R-4360-18. A bordo dell'aereo erano presenti, oltre ai piloti Jow Towle e Tony LeVier, l'ingegnere di volo Rudy Thornen e gli assistenti-ingegnere Jack Frick e Dick Stanton. L'aereo atterr\u00f2 alla base di Muroc Air Force. Una volta atterrato, il velivolo fu sottoposto a un accurato rapporto usando i valori assunti dalla strumentazione di bordo, registrati grazie a diverse cineprese durante tutto il tragitto: al tempo, le tecnologie sulla memorizzazione elettronica dei dati erano appena agli albori."}
{"id": "2811941", "revid": "36426", "url": "https://it.wikipedia.org/wiki?curid=2811941", "title": "Brevi apostolici", "text": ""}
{"id": "2811944", "revid": "38120", "url": "https://it.wikipedia.org/wiki?curid=2811944", "title": "Tabula Rasa (album)", "text": ""}
{"id": "2811946", "revid": "697352", "url": "https://it.wikipedia.org/wiki?curid=2811946", "title": "Tabula rasa (disambigua)", "text": "Tabula rasa \u2013 tavoletta di cera cancellata in modo da poter essere usata per riscrivervi sopra. Metaforizzato \u00e8 il concetto applicato all'intelletto."}
{"id": "2811950", "revid": "287204", "url": "https://it.wikipedia.org/wiki?curid=2811950", "title": "Nicolai Hogh", "text": ""}
{"id": "2811951", "revid": "287204", "url": "https://it.wikipedia.org/wiki?curid=2811951", "title": "John Thomson", "text": ""}
{"id": "2811957", "revid": "830939", "url": "https://it.wikipedia.org/wiki?curid=2811957", "title": "Mario Piazza", "text": ""}
{"id": "2811960", "revid": "288300", "url": "https://it.wikipedia.org/wiki?curid=2811960", "title": "Poul Lars H\u00f8gh Pedersen", "text": ""}
{"id": "2811962", "revid": "288300", "url": "https://it.wikipedia.org/wiki?curid=2811962", "title": "Poul Lars Hogh Pedersen", "text": ""}
{"id": "2811963", "revid": "834", "url": "https://it.wikipedia.org/wiki?curid=2811963", "title": "El Reino Olvidado", "text": ""}
{"id": "2811967", "revid": "110157", "url": "https://it.wikipedia.org/wiki?curid=2811967", "title": "Bodenfelde", "text": "Bodenfelde \u00e8 un comune mercato di 3.453 abitanti della Bassa Sassonia, in Germania.\nAppartiene al circondario (\"Landkreis\") di Northeim (targa NOM)."}
{"id": "2811968", "revid": "1305772", "url": "https://it.wikipedia.org/wiki?curid=2811968", "title": "Rock That Body", "text": "Rock That Body \u00e8 un singolo del gruppo musicale statunitense The Black Eyed Peas, pubblicato il 16 febbraio 2010 come quinto estratto dal quinto album in studio \"The E.N.D.\".\nDescrizione.\nIl brano \u00e8 stato prodotto da will.i.am e si caratterizza per la voce computerizzata di Fergie. Il pezzo \u00e8 uno dei pi\u00f9 elettronici dell'album.\nVideo musicale.\nGirato il 13 gennaio 2010, il videoclip rappresenta la seconda parte di un cortometraggio iniziato con \"Imma Be\" e mostra il gruppo teletrasportarsi in una citt\u00e0 inseguiti dal robot gigante. I quattro protagonisti si presentano con nuovi costumi sempre futuristici e delle particolari armi in grado di far ballare le persone colpite dalle onde che emettono. Perci\u00f2 cominciano a sparare contro i presenti per far scatenare il loro corpo. Sfortunatamente arriva il robot gigante che cattura Fergie e parte in volo. will.i.am monta sul suo robot e lo segue per liberare l'amica. L'inseguimento termina con il robot gigante che, colpito da will.i.am con la sua arma, comincia a ballare. Il video finisce con Fergie che, terminato il sogno, riprende conoscenza e dice ai compagni di avere un'ottima idea per il loro prossimo video."}
{"id": "2811972", "revid": "110157", "url": "https://it.wikipedia.org/wiki?curid=2811972", "title": "N\u00f6rten-Hardenberg", "text": "N\u00f6rten-Hardenberg \u00e8 un comune di 8.343 abitanti della Bassa Sassonia, in Germania.\nAppartiene al circondario (\"Landkreis\") di Northeim (targa NOM)."}
{"id": "2811977", "revid": "287204", "url": "https://it.wikipedia.org/wiki?curid=2811977", "title": "The Message (Grandmaster Flash and The Furious Five)", "text": ""}
{"id": "2811978", "revid": "3732", "url": "https://it.wikipedia.org/wiki?curid=2811978", "title": "Corriere Italiano (1923-1924)", "text": "Il Corriere Italiano fu un quotidiano italiano nato a Roma nel 1923 e chiuso nel 1924.\nStoria.\nNel 1923 Benito Mussolini, presidente del Consiglio da pochi mesi, incaric\u00f2 Aldo Finzi, sottosegretario all'Interno a partire dalla marcia su Roma, di fondare a Roma un quotidiano filo-governativo ed antagonista del milanese \"Corriere della Sera\", giornale della borghesia imprenditoriale del Nord Italia.\nIl giornale fu finanziato dagli industriali genovesi del gruppo siderurgico comprendente Ilva, la Piaggio, i grossi industriali dello zucchero (Eridania) e l'Ansaldo. Anche la Fiat di Giovanni Agnelli partecip\u00f2 con una quota alla costituzione della societ\u00e0 editrice.\nIl 14 aprile 1923 fu costituita l'editrice \u00abLa Vita d'Italia\u00bb, presidente l'avvocato A. Olivieri. Poco tempo dopo cominciarono le pubblicazioni del quotidiano. Aldo Finzi chiam\u00f2 alla direzione della Terza pagina il poeta Ardengo Soffici che, nell'aprile 1923, si trasfer\u00ec dalla natia Toscana a Roma. In agosto Nello Quilici lasci\u00f2 la direzione del \"Resto del Carlino\" e si trasfer\u00ec nella capitale per dirigere le pagine di politica interna. Caposervizio di politica estera fu Gubello Memmoli (pseudonimo del conte Giovanni Capasso Torre). Finzi affid\u00f2 la direzione a Filippo Filippelli incaricandolo di organizzare materialmente la redazione. Per la pagina culturale, Filippelli scelse intellettuali non allineati al gusto comune. Molti provennero dal periodico \"La Ronda\": Antonio Baldini, Vincenzo Cardarelli, Lorenzo Montano e Alberto Savinio: essi collaborarono alla Terza pagina (anche come elzeviristi). Vi erano poi: il fondatore della \"Voce\" Giuseppe Prezzolini, un ex futurista come Aldo Palazzeschi e un eccentrico umorista come Achille Campanile. La critica teatrale fu curata da Renato Barilli, a Luigi Chiarelli fu affidata la critica teatrale, l'esploratore Guelfo Civinini fu l'inviato speciale.\nNel suo articolo di fondo del primo numero (11 agosto 1923), Filippelli scrisse che il \"Corriere Italiano\" era la diretta continuazione del \"Giornale di Roma\" (fondato nell'agosto 1922 e cessato poco prima della fondazione del \"Corriere\"). Il 1\u00ba settembre apparve sul \"Corriere\" una rubrica di recensioni cinematografiche. Curata da Alberto Savinio, fu la prima rubrica del settore affidata a un letterato mai apparsa su un quotidiano italiano.\nSu impulso del Filippelli, all'inizio del 1924 nacque un mensile illustrato abbinato al quotidiano, Galleria, supplemento culturale e di intrattenimento (sul modello della \"Lettura\" del \"Corriere della Sera\") diretto da Ardengo Soffici. In marzo Soffici lasci\u00f2 il quotidiano e torn\u00f2 in Toscana. Le redini della Terza pagina e del mensile furono prese da Antonio Baldini.\nEntrambe le pubblicazioni, gi\u00e0 in difficolt\u00e0 economiche nell'aprile 1924, vennero sospese a seguito dell'arresto di Filippelli, implicato nel rapimento di Giacomo Matteotti, il 19 giugno 1924.\nIl 20 giugno 1924, quando il giornale aveva gi\u00e0 sospeso le pubblicazioni, emerse il fatto che, oltre ai finanziatori conosciuti, il \"Corriere Italiano\" ebbe anche fonti di finanziamento occulte. Sul quotidiano mussoliniano \"Il Popolo d'Italia\" apparvero i nomi di due imprenditori genovesi: un armatore (Odero) e un industriale dello zucchero (Bruzzone). Ipotesi vennero fatte anche attorno alla Banca Commerciale Italiana, agli armatori Parodi e ad altre grandi industrie.\nFirme.\nAl \"Corriere Italiano\" collaborarono:"}
{"id": "2811981", "revid": "400694", "url": "https://it.wikipedia.org/wiki?curid=2811981", "title": "Kalefeld", "text": "Kalefeld \u00e8 un comune di 7.025 abitanti della Bassa Sassonia, in Germania.\nAppartiene al circondario (\"Landkreis\") di Northeim (targa NOM)."}
{"id": "2811982", "revid": "288300", "url": "https://it.wikipedia.org/wiki?curid=2811982", "title": "Lars Christian Jacobsen", "text": ""}
{"id": "2811983", "revid": "110157", "url": "https://it.wikipedia.org/wiki?curid=2811983", "title": "Katlenburg-Lindau", "text": "Katlenburg-Lindau \u00e8 un comune di 7.404 abitanti della Bassa Sassonia, in Germania.\nAppartiene al circondario (\"Landkreis\") di Northeim (targa NOM)."}
{"id": "2811991", "revid": "124616238", "url": "https://it.wikipedia.org/wiki?curid=2811991", "title": "Mamma Ebe", "text": "Biografia.\nFu soprannominata la \"santona di Carpineta\", dal nome della localit\u00e0 in cui sorgeva la sua casa-tempio presso l'omonimo paese tra le colline romagnole di Cesena. Esercit\u00f2 l'attivit\u00e0 anche in un'altra delle sue dimore, presso San Baronto, frazione di Lamporecchio, in provincia di Pistoia.\nLa Pia Unione di Ges\u00f9 Misericordioso oper\u00f2 nella zona di San Baronto, poi Borgo d'Ale in provincia di Vercelli e quindi Roma e Carpineta bench\u00e9 non fosse mai stata approvata o in altro modo riconosciuta dalle autorit\u00e0 della Chiesa cattolica, anzi il vescovo di Pistoia Simone Scatizzi, il 29 settembre 1982, dichiarava il \u00abcarattere non ecclesiale della Pia unione di Ges\u00f9 misericordioso\u00bb e il 24 maggio 1985 pronunciava l'interdizione canonica, diffidando i credenti a prendere parte alle attivit\u00e0 della \u00abPia unione\u00bb e proibendo ai sacerdoti di frequentare la Giorgini e di dare i sacramenti a lei e ai suoi adepti. \nMamma Ebe fu a pi\u00f9 riprese posta sotto accusa dal 1980 al 1994: i suoi reati andavano dall'estorsione ad anziani malati con la promessa di una guarigione, alla persuasiva suggestione psicologica dei seguaci, spesso donne. La sua vita ispir\u00f2 il film \"Mamma Ebe\" di Carlo Lizzani, che venne poi presentato alla Mostra del Cinema di Venezia nel 1985. Nel film di Lizzani, Mamma Ebe \u00e8 interpretata dall'attrice Berta D. Dom\u00ednguez. \nMamma Ebe \u00e8 morta a Rimini il 6 agosto 2021, all'et\u00e0 di 88 anni, a causa di una neoplasia.\nInfluenze nella musica.\nMamma Ebe fu tra le pi\u00f9 significative fonti di ispirazione per la creazione della pi\u00f9 celebre composizione musicale del noto chitarrista metal e critico musicale anglo-italiano Richard Philip Henry John Benson come da lui stesso confermato in pi\u00f9 occasioni, ovvero Madre Tortura, inserita nell'omonimo album solista pubblicato nel 1999."}
{"id": "2811992", "revid": "287204", "url": "https://it.wikipedia.org/wiki?curid=2811992", "title": "Kreiensen", "text": "Kreiensen \u00e8 una frazione della citt\u00e0 tedesca di Einbeck.\nStoria.\nIl 1\u00ba gennaio 2013 il comune di Kreiensen venne aggregato alla citt\u00e0 di Einbeck."}
{"id": "2811997", "revid": "767487", "url": "https://it.wikipedia.org/wiki?curid=2811997", "title": "Simboli delle Marche", "text": "Bandiera delle Marche.\nLa bandiera delle Marche, come quella di molte altre regioni italiane, fece la sua prima apparizione il 4 novembre 1995 (giornata delle Forze Armate) quando il presidente della repubblica Oscar Luigi Scalfaro volle esibire in una sala del Quirinale le bandiere delle regioni italiane. In mancanza di una legge in proposito, la bandiera fu delineata inserendo lo stemma regionale (adottato con la L.R. 15 marzo 1980, n. 13) su uno sfondo bianco.\nStemma delle Marche.\nLo stemma delle Marche rappresenta un picchio verde stilizzato, che si sovrappone in parte alla lettera maiuscola M, di colore nero, in campo bianco delimitato da una striscia verde in forma di scudo spagnolo. \u00c8 stato disegnato da Maurizio Catani e Gianni Veroli.\nIl picchio \u00e8 stato scelto in quanto esso era l'animale totemico dei Piceni, che nell'Et\u00e0 del ferro abitavano la maggior parte del territorio delle odierne Marche unificandone le culture, sino a quell'epoca diversificate. La rappresentativit\u00e0 dell'immagine \u00e8 confermata dal fatto che i centri piceni erano diffusi in tutte le provincie delle Marche; ad esempio: Pesaro, Fano, Canovaccio di Urbino e Novilara nella provincia di Pesaro Urbino; Fabriano, Jesi, Ancona, Castelfidardo e Osimo nella Provincia di Ancona; Matelica, Tolentino, Cingoli, Montecassiano nella provincia di Macerata; Belmonte Piceno, Porto Sant'Elpidio, Fermo nella Provincia di Fermo; Offida, Ripatransone, Cupramarittima nella Provincia di Ascoli Piceno. \nCentri piceni erano presenti anche nell'Abruzzo settentrionale, ma il nucleo principale della cultura di questo popolo era nel territorio delle attuali Marche.\nSi legge nella legge di adozione dello stemma:\nLa tradizione di cui parla la legge \u00e8 quella greca e romana, di cui si riportano alcuni esempi:"}
{"id": "2811998", "revid": "599013", "url": "https://it.wikipedia.org/wiki?curid=2811998", "title": "Michael F. Sweeney", "text": "Biografia.\nMichael F. Sweeney \u00e8 stato un saltatore in alto statunitense attivo tra fine ottocento e i primi anni del novecento. Da ricordare nella storia come il primo ad inventare il tipo di salto a forbice raggiungendo nel 1895 il record mondiale di 1,97 metri.\nCon il primato detenuto sino al 1912, Michael F. Sweeney passa alla storia per aver inventato la prima tecnica per saltare l'ostacolo. La tecnica a forbice oggi non si utilizza pi\u00f9 ma il principio \u00e8 quello di stendere la schiena e portarla in posizione orizzontale sopra l'asticella."}
{"id": "2812002", "revid": "92723", "url": "https://it.wikipedia.org/wiki?curid=2812002", "title": "Breza", "text": "Breza \u00e8 un comune della Federazione di Bosnia ed Erzegovina situato nel Cantone di Zenica-Doboj con 14.564 abitanti al censimento 2013.\nConfina con i comuni di Ilija\u0161, Kakanj, Vare\u0161 e Visoko. La sua economia si basa in gran parte sulla miniera di carbone, aperta nel 1907, e su alcune piccole-medie imprese, oltre che su una diffusa agricoltura di sussistenza a livello familiare. Breza dista dalla capitale della Bosnia-Erzegovina, Sarajevo, 25\u00a0km e da Zenica, capoluogo del Cantone di Zenica-Doboj, 60\u00a0km. L'altitudine della cittadina varia dal 450 ai 1.100\u00a0m s.l.m. Lungo la citt\u00e0 passa il fiume Stavnja, che la divide in due parti, mentre nella parte nord-est del comune passa il torrente Miso\u010da. Breza ha una posizione geografica molto favorevole, in quanto \u00e8 collegata alla strada statale M-17 Sarajevo\u2013Zenica tramite la strada regionale Podlugovi\u2013Breza\u2013Vare\u0161\u2013Kri\u017eevci e tramite la strada locale Visoko\u2013Prhinje\u2013Breza; inoltre, tramite la diramazione ferroviaria Podlugovi\u2013Vare\u0161, Breza ha potenzialmente accesso alla ferrovia statale (linee per Zagabria e Belgrado verso N e per Sarajevo-Mostar-Plo\u010de-Neum verso S).\nIl Comune di Breza \u00e8 composto da 28 frazioni tuttora abitate, organizzate in 13 Comunit\u00e0 locali. Secondo i dati anagrafici del 1991 il comune di Breza contava 17.317 abitanti, di cui 13.079 (76%) di nazionalit\u00e0 bosniaco-musulmana (bosgnacchi), 2.122 (12%) di nazionalit\u00e0 serba, 815 (5%) di nazionalit\u00e0 croata e 1.126 (7%) di altri. L'ultima guerra provoc\u00f2 un cambiamento della situazione demografica della citt\u00e0, riducendo la popolazione di circa il 20%. Oggi sul territorio comunale risultano infatti censite 14.564 persone (dati censimento 2013).\nStoria.\nBreza viene gi\u00e0 menzionata come localit\u00e0 in documenti storici risalenti al I secolo d.C. sotto il nome di \"Haedum Castellum\" \"Desitiatium\" (fortezza dei Desitiati). Fu uno dei centri di residenza della battagliera trib\u00f9 illira dei Desitiati e di questo periodo si ritrovano sparse sull'intero territorio comunale diverse importanti testimonianze. Il cippo di Breza, conservato allo Zemaljski muzej Bosne i Hercegovine (Museo Nazionale della Bosnia-Erzegovina) di Sarajevo, dimostra che i Desitiati seppero conservare nel I e II sec. d. C. la loro autonomia da Roma.\nIl monumento principale di Breza \u00e8 una basilica di epoca tardo-romana. Questo reperto, catalogato come \"Basilica tardo-romana di Crkvina a Breza\", \u00e8 stato dichiarato monumento nazionale della Bosnia-Erzegovina. Consiste di un sito archeologico con i resti di un'antica basilica ad ingresso laterale, analoga a un'altra individuata sul sito di Binbirkilise, oggi in Turchia, e di altri reperti rinvenuti nell'area (frammenti di colonne e capitelli, armi e altri oggetti) che sono stati trasportati al Museo Nazionale della Bosnia-Erzegovina di Sarajevo per meglio preservarli.\nLa basilica fu costruita nel VI (o, secondo alcuni altri, VII) secolo d.C. e fu riscoperta nel 1930 dall'allora curatore del Museo Nazionale di Sarajevo, Dr. Gregor Cremosnik. \u00c8 lunga 27\u00a0m e larga 19. Si ritiene che sia stata costruita all'epoca dell'imperatore Giustiniano, immediatamente dopo il crollo dello Stato Ostrogoto nella regione o durante le guerre Goto-Bizantine, quando l'area di Breza venne riannessa all'Impero Romano d'Oriente (nel 537)."}
{"id": "2812009", "revid": "288300", "url": "https://it.wikipedia.org/wiki?curid=2812009", "title": "Claus William Jensen", "text": ""}
{"id": "2812012", "revid": "288300", "url": "https://it.wikipedia.org/wiki?curid=2812012", "title": "Daniel Monberg Jensen", "text": ""}
{"id": "2812015", "revid": "116289057", "url": "https://it.wikipedia.org/wiki?curid=2812015", "title": "Doboj jug", "text": "Doboj jug (letteralmente: \u00abDoboj sud\u00bb) \u00e8 un comune della Federazione di Bosnia ed Erzegovina situato nel Cantone di Zenica-Doboj con 4.409 abitanti al censimento 2013.\nLa costituzione del comune \u00e8 successiva alla guerra degli anni novanta quando il comune di Doboj \u00e8 stato diviso tra la Federazione di Bosnia ed Erzegovina e la Repubblica Serba di Bosnia ed Erzegovina."}
{"id": "2812026", "revid": "106499739", "url": "https://it.wikipedia.org/wiki?curid=2812026", "title": "Pennello da barba", "text": "Il pennello da barba \u00e8 un particolare tipo di pennello utilizzato\nper montare il sapone o la crema da barba al fine di ottenere una schiuma che favorisca la rasatura.\nAspetto e dimensioni.\nI pennelli da barba si utilizzano con movimenti prevalentemente circolari senza un verso specifico. Di conseguenza il ciuffo di setole che li compone \u00e8 a sezione circolare e spesso viene tosato di modo da avere una cima rotondeggiante. Il pennello deve essere in grado di trattenere un adeguato quantitativo di acqua per permettere di ottenere la sufficiente quantit\u00e0 di schiuma con cui ricoprire il volto o comunque la parte di pelle da radere; per questo motivo le dimensioni dei pennelli da barba sono generose con un\ndiametro alla base del ciuffo di setole di 2\u20134\u00a0cm e una lunghezza delle stesse sui 6\u20138\u00a0cm. I pennelli da barba da viaggio possono per\u00f2 avere dimensioni minori al fine di agevolare il loro trasporto nei bagagli.\nIl manico viene solitamente utilizzato con l'intero palmo della mano e per questo motivo \u00e8 parimenti rotondeggiante e di lunghezza spesso minore a quella del ciuffo di setole. Se inizialmente il manico era fatto utilizzando materiali naturali come legno, osso o avorio attualmente i produttori preferiscono materiali pi\u00f9 resistenti al periodico utilizzo con acqua come materiali plastici, nylon, vetro oppure metalli.\nUtilizzo.\nPrimo utilizzo.\nIn occasione del primo utilizzo di un pennello da barba o qualora lo stesso sia da tempo inutilizzato, \u00e8 consigliato lasciare in immersione il pennello alcune ore in acqua per permettere alle setole di idratarsi diventando pi\u00f9 flessibili e al nodo che le unisce di serrarsi prevenendo o comunque riducendo la perdita di peli. Con alcuni tipi di setole questa immersione favorisce anche la riduzione del cattivo odore che alcuni pennelli in setole naturali possono presentare durante i primi utilizzi.\nMontaggio della crema o del sapone.\nLa schiuma pu\u00f2 essere creata con il pennello direttamente sul volto oppure con l'ausilio di una ciotola da barba o comunque di un recipiente simile come, ad esempio, una scodella. In entrambi i casi il pennello va abbondantemente bagnato con acqua molto calda e sgocciolato senza strizzarlo di modo da fargli trattenere pi\u00f9 acqua possibile.\nLa preparazione direttamente sul viso della schiuma prevede di bagnare il volto con acqua e quindi porre sul pennello la crema o il sapone da barba. Il pennello va quindi mosso sul viso con rapidi movimenti circolari inizialmente delicati e successivamente premendo maggiormente al fine di ottenere l'adeguato quantitativo di schiuma. Nel caso di utilizzo di una crema da barba questa tecnica non pone particolari problemi in quanto le creme hanno gi\u00e0 la consistenza adeguata per essere facilmente messe sul pennello o sul viso e immediatamente montate. Viceversa, i saponi da barba sono spesso poco applicabili direttamente sulla parte di cute da rasare e richiedono che il pennello bagnato venga passato ripetutamente sul sapone allo scopo di scioglierlo e raccoglierne una adeguata quantit\u00e0. Esistono per\u00f2 saponi in stick specificatamente pensati per essere passati sul volto bagnato e quindi montati a schiuma con il pennello. Nel preparare la schiuma direttamente in viso si ha il vantaggio di massaggiare ripetutamente la parte di pelle da radere permettendo una pi\u00f9 completa diffusione della schiuma; il massaggio stesso ammorbidisce cute e peli favorendo la rasatura. Di contro, nel caso di pelli sensibili, la preparazione diretta sulla pelle pu\u00f2 in alcuni casi essere pi\u00f9 irritante.\nNel caso della preparazione in ciotola, la crema o il sapone vengono parimenti posti sul pennello bagnato o in una ciotola e quindi mediante rapidi movimenti circolari montati a schiuma. Il pennello viene quindi utilizzato per stendere la schiuma sulla parte di cute da radere mediante movimenti circolari. La preparazione in ciotola ha il vantaggio di permettere la facile aggiunta di acqua e quindi di ottenere una schiuma di maggiore qualit\u00e0.\nLa scelta di una o dell'altra tecnica per ottenere la schiuma non \u00e8 solamente individuale ma dipende anche dalla tipologia di sapone o crema da barba utilizzati; alcuni prodotti infatti portano a risultati qualitativamente differenti a seconda della tecnica utilizzata.\nDopo essere stato utilizzato, il pennello va accuratamente risciacquato dai residui di schiuma e asciugato per prevenire la formazione di calcare. Molti produttori suggeriscono di riporlo con il ciuffo di setole verso il basso e molti pennelli vengono commercializzati con uno specifico supporto per tale posizione.\nManutenzione periodica.\nSe correttamente risciacquato e riposto in verticale con le setole rivolte verso il basso in modo che l'umidit\u00e0 residua non vada verso il manico (asciugarlo, se deve rimanere vari giorni inutilizzato) un pennello da barba pu\u00f2 essere utilizzato per anni senza alcun tipo di cura periodica.\n\u00c8 comunque ragionevole lavare periodicamente i pennelli in setole naturali utilizzando gli stessi prodotti cosmetici pensati per i capelli. Viceversa risulta essere controverso il suggerimento di immersione in aceto diluito al fine di rimuovere eventuali tracce di calcare.\nSetole.\nIl tipo di setole che compone il ciuffo di un pennello da barba deve poter \"trattenere\" un adeguato quantitativo d'acqua e deve essere sufficientemente morbido per non irritare il viso ma anche sufficientemente rigido per poter montare agevolmente a schiuma le creme e i saponi. Prevalentemente si utilizzano setole delle seguenti tipologie:\nVantaggi nell'utilizzo del pennello da barba.\nL'utilizzo del pennello da barba ha alcuni vantaggi rispetto all'uso diretto delle bombolette di schiuma da barba o di gel spalmabili a mano.\nIl passaggio ripetuto del pennello con la schiuma sulla pelle porta all'ammorbidimento dei peli e allo stesso tempo li solleva favorendo la rasatura. Questo effetto non si ottiene quando la schiuma viene spalmata con le mani. In questa maniera \u00e8 possibile ottenere una rasatura profonda anche senza premere il rasoio sulla pelle. Per questo motivo il pennello \u00e8 la scelta abituale da chi usa i rasoi a mano libera o i rasoi a lametta usa e getta che non devono essere premuti sulla pelle. Allo stesso tempo anche chi usa un multilama pu\u00f2 ridurre la pressione del rasoio sulla pelle prevenendo irritazioni e tagli.\nUn altro effetto positivo, dato che i saponi da barba sono quasi sempre basici, \u00e8 l'esfoliazione della cute che \u00e8 simile a quella ottenibile con un prodotto pre-barba.\nProduttori.\nTra i marchi pi\u00f9 importanti: Plisson, Vulfix, Simpson, Omega, Mondial, Kent, Semogue, Th\u00e4ter, Shavemac, Rooney, Vie-Long, Zenith, Atto Primo."}
{"id": "2812027", "revid": "1543377", "url": "https://it.wikipedia.org/wiki?curid=2812027", "title": "Maglaj", "text": "Maglaj \u00e8 un comune della Federazione di Bosnia ed Erzegovina situato nel Cantone di Zenica-Doboj con 24.980 abitanti al censimento 2013.\nNel maggio 2014 la citt\u00e0 \u00e8 stata duramente colpita da un'alluvione."}
{"id": "2812031", "revid": "125281487", "url": "https://it.wikipedia.org/wiki?curid=2812031", "title": "Personaggi di Ace Attorney", "text": "Questa lista comprende i personaggi della serie di videogiochi Ace Attorney.\nPersonaggi ricorrenti.\nPhoenix Wright.\n \u00e8 il protagonista dei primi tre titoli della serie. Oltre ad essere coprotagonista di ', compare nello spin-off '. Avvocato ed allievo di Mia Fey, dopo la morte del suo mentore prender\u00e0 il controllo dello studio legale, assumendo Maya Fey come sua collaboratrice. Appare per la prima volta nel videogioco \".\nWright \u00e8 il padre adottivo di Trucy ed \u00e8 il capo dell'Agenzia Vattelapesca Wright presso cui lavorano Apollo Justice e Athena Cykes. \u00c8 inoltre il discendente di Ry\u016bnosuke Naruhod\u014d.\nFamiglia Fey.\nLa famiglia \u00e8 una stirpe di potenti sensitive che risiede nel villaggio Kurain. La famiglia \u00e8 divisa in due linee di discendenza, una principale (Misty, Mia, e Maya) e una secondaria (Morgan, Iris, Dahlia, e Pearl). L'antenata della famiglia \u00e8 , le cui ceneri sono custodite in un'antica urna.\nMisty Fey.\n \u00e8 una sensitiva, madre di Mia e Maya Fey. Una sua foto verr\u00e0 mostrata nel corso del videogioco \".\nVenne contattata durante la risoluzione del caso DL-6 per richiamare lo spirito di Gregory Edgeworth. Tuttavia, la persona arrestata per l'accusa del suo omicidio, Yanni Yogi, come dichiarato dallo spirito stesso, era quella sbagliata e ci\u00f2 invest\u00ec di disonore la reputazione della polizia e di Misty Fey stessa, che venne costretta ad abbandonare il villaggio di Kurain. Da allora, Miles Edgeworth nutre pessimo risentimento verso la tecnica di evocazione Kurain e Mia intraprende quindi la carriera legale per far luce sul caso e non intralciare l'ascesa della sorella Maya alla successione di Misty a causa della sua sparizione.\nIn \" apparir\u00e0 con il nome di , pseudonimo assunto come scrittrice di libri per bambini. Morir\u00e0 assassinata al tempio Hazakura.\nMia Fey.\n, proprietaria dello studio legale Fey &amp; Co., \u00e8 una sensitiva che aiuta Phoenix Wright. Appare per la prima volta nel videogioco \".\nMaya Fey.\n \u00e8 la sorella di Mia Fey. Collaboratrice di Phoenix Wright, \u00e8 una sensitiva alle prime armi. Appare per la prima volta nel videogioco \"\".\nViene accusata dell'omicidio di Mia poich\u00e9 trovata dalla polizia, insieme a Phoenix Wright, sul luogo del delitto, lo studio legale Fey &amp; Co. La ragazza si era recata presso l'ufficio di Mia dopo essere stata invitata dalla sorella a prendere custodia di alcuni documenti, nascosti all'interno di una sveglia raffigurante \"Il pensatore\". Dopo aver tentato invano di convincere Marvin Grossberg ad assumere la difesa di Maya, Phoenix decide di assumere il ruolo di avvocato difensore della sorella del suo capo.\nGrazie all'aiuto di Mia, che prende il controllo del corpo della sorella, Wright riuscir\u00e0 a dimostrare l'innocenza di Maya, consegnare alla giustizia il vero assassino e sconfiggere il suo rivale, il procuratore Miles Edgeworth. Al termine del processo Maya ceder\u00e0 a Phoenix l'ufficio della sorella, che assumer\u00e0 la denominazione di Wright &amp; Co..\nIl primo caso in cui Maya Fey svolger\u00e0 il ruolo di assistente di Wright riguarder\u00e0 l'omicidio di Jack Hammer, uno degli attori dello show \"Il Samurai d'Acciaio\", famoso tra i bambini e seguito dalla stessa Maya. Durante l'incontro con il regista Sal Manella, quest'ultimo trover\u00e0 l'ispirazione per la serie televisiva \"La Principessa Rosa\" che verr\u00e0 prodotta dalla Global Studio una volta terminato il processo nei confronti di Will Powers.\nMaya collaborer\u00e0 con Wright anche nel quarto processo, in cui l'imputato \u00e8 lo stesso Edgeworth. Il suo intervento sar\u00e0 decisivo all'esito del processo sia per il rinvenimento di una lettera spedita da Manfred von Karma a Yanni Yogi, che nello scontro con von Karma all'interno dell'archivio, in cui Phoenix Wright riesce ad ottenere una prova schiacciante. Una volta terminato il processo nei confronti di Miles Edgeworth, Maya Fey lascer\u00e0 la citt\u00e0 per ritornare nel suo villaggio e continuare l'allenamento.\nAlcuni mesi dopo il medico Turner Grey si reca presso l'ufficio di Wright per richiedere l'intervento di Mia nella rievocazione dello spirito di Mimi Miney, un'infermiera scomparsa in un misterioso incidente stradale. Phoenix decide quindi di accompagnare Grey presso il villaggio Kurain. Durante l'evocazione dello spirito tuttavia Turner Grey perde la vita e Maya Fey viene nuovamente accusata di omicidio. Nel centro di detenzione Maya consegner\u00e0 a Phoenix il suo magatama. Grazie a questo strumento e all'aiuto della cugina di Maya, Pearl Fey, Wright riuscir\u00e0 nuovamente a scagionare la ragazza, che riprender\u00e0 a collaborare con Phoenix.\nQualche tempo dopo, Maya verr\u00e0 rapita da Shelly de Killer, il quale chieder\u00e0 un verdetto di non colpevolezza per Matt Engarde in cambio della liberazione della ragazza.\nMaya continua a lavorare con Phoenix anche nel corso di tutto ', ma partir\u00e0 poco dopo per continuare il suo addestramento da sensitiva.\nIn ' non appare, ma scrive una lettera a Phoenix, dove assicura che verr\u00e0 a trovarlo una volta finito l'addestramento. Compare nuovamente in ', dove incontra Phoenix nel regno di Khura'in in cui si trova per terminare il suo addestramento.\nMorgan Fey.\n, \u00e8 la sorella maggiore di Misty Fey. Appare per la prima volta in ' dove cerca di far accusare Maya di omicidio, per far s\u00ec che sua figlia Pearl diventi la maestra di Kurain. In ' non appare, ma si scopre essere dietro le azioni omicide della figlia Dahlia.\n\u00c8 stata sposata due volte, avendo le gemelle Dahlia e Iris dal primo matrimonio e Pearl dal secondo.\nPearl Fey.\n \u00e8 la cugina di Maya Fey. Appare per la prima volta nel videogioco \"\". A causa della rara presenza di uomini nel villaggio Kurain, ritiene che Phoenix Wright (\"Signor Nick\" per la bambina) abbia un debole per Maya e per questo motivo lo schiaffeggia ogni qualvolta sembra avere un debole per un'altra donna.\nNonostante la giovane et\u00e0, ha forti poteri spirituali che le permettono di evocare Mia. \u00c8 stata inoltre lei a dare al Magatama di Phoenix il potere di rivelare i Lucchetti Psichici.\nin \"\" si scopre che \u00e8 stata concepita dalla madre Morgan perch\u00e9 diventasse la nuova Maestra di Kurain (infatti, Pearl appartiene al \"ramo cadetto\" della famiglia). In questo gioco, Morgan chiede alla figlia di evocare lo spirito di Dahlia Hawthorne per uccidere Maya. Ciononostante, Pearl stima molto Maya, e non sa che le sue azioni rischiano di provocare la sua morte.\nPearl riappare in ', in cui porta a Phoenix una lettera di Maya, e lo aiuta nelle investigazioni per l'omicidio di Metis Cykes. Compare inoltre in '.\nMiles Edgeworth.\n \u00e8 un procuratore. Figlio dell'avvocato Gregory, dopo la morte del padre si mette sotto l'ala di Manfred von Karma. Appare per la prima volta nel videogioco '. \u00c8 inoltre il protagonista di ' e di \"Gyakuten Kenji 2\".\nApollo Justice.\n \u00e8 il protagonista di ' e uno dei personaggi principali di ' e \". \u00c8 un avvocato alle prime armi che lavora prima per Kristoph Gavin, poi per Phoenix Wright.\nAthena Cykes.\n \u00e8 una ragazza esperta in psicologia analitica che ha studiato legge ed \u00e8 stata reclutata da Phoenix Wright all'interno dell'Agenzia Vattelappesca Wright nel ruolo di avvocato. Il suo partner \u00e8 un'intelligenza artificiale di nome creato dalla madre, Metis Cykes, esperta di robotica presso il Cosmos Space Center. \u00c8 amica del procuratore Simon Blackquill.\nLarry Butz.\n \u00e8 amico e primo cliente di Phoenix Wright. Ha frequentato le scuole elementari insieme a Phoenix e Miles Edgeworth. Appare per la prima volta nel videogioco \". Ha la caratteristica di ricoprire un incarico diverso ad ogni incontro con Phoenix Wright e di essere fidanzato ogni volta con una diversa ragazza, facendo presuppore la sua difficolt\u00e0 nel mantenere saldi rapporti, sia lavorativi che sentimentali.\nDurante il primo processo di Wright, viene accusato di aver ucciso la sua fidanzata, la modella Cindy Stone.\nAlcuni mesi dopo incontrer\u00e0 Phoenix e Maya nei pressi del Lago Gourd, in veste di venditore di hot dog. Nelle apparizioni successive svolger\u00e0 il ruolo di agente di sicurezza, artista, attore televisivo e autore.\nOriginariamente Larry Butz doveva comparire solamente nell'ultimo processo del primo videogioco, ma il personaggio ha subito numerose modifiche nel corso dello sviluppo del gioco..\nDick Gumshoe.\n appare per la prima volta nel videogioco \"\" e riapparir\u00e0 in tutti capitoli successivi. Detective della Polizia, \u00e8 un collaboratore del procuratore Miles Edgeworth, tuttavia ha aiutato pi\u00f9 volte l'avvocato Phoenix Wright, soprattutto nei processi contro Franziska von Karma. Nella versione americana del gioco, \u00e8 solito chiamare Phoenix Wright con il termine slang \"pal\", tradotto in italiano semplicemente con \"amico\". Sempre distratto e maltrattato dal procuratore di turno ma anche onesto e dalla parte del giusto, non esita ad aiutare gli amici anche quando ci\u00f2 implica l'andare contro i suoi superiori: ricorrente \u00e8 il siparietto comico in cui minacciano di tagliargli lo stipendio per essere sempre in ritardo con le investigazioni. \u00c8 segretamente innamorato di Maggey Byrde. La matita dietro l'orecchio di Gumshoe ha lo scopo di richiamare la sua passione per l'ippica, in seguito rimossa nel videogioco.\nManfred von Karma.\n \u00e8 un leggendario procuratore, rimasto imbattuto per quarant'anni. Mentore di Miles Edgeworth ed avversario di Phoenix Wright, ha una figlia, Franziska, che seguir\u00e0 in tribunale le orme del padre. Appare per la prima volta nel videogioco \"\".\nManfred ha avuto una carriera impeccabile da procuratore fino al giorno in cui ha incontrato l'avvocato Gregory Edgeworth, padre di Miles. Gregory, pur perdendo la propria causa, convinse il giudice che Von Karma aveva falsificato le prove e lasci\u00f2 l'unica macchia sulla sua perfetta carriera. Manfred decise quindi di ucciderlo all'interno dell'ascensore e fare in modo che la colpa ricada su Yanni Yogi. Tuttavia l'avvocato di Yogi, Robert Hammond, riesce ad evitare l'arresto del suo cliente, lasciando aperto il caso DL-6. Manfred von Karma prender\u00e0 sotto la sua ala protettiva il giovane Miles, insegnandogli tutti i trucchi del mestiere di procuratore, distogliendolo dal suo sogno, quello di seguire le orme del padre Gregory. Miles imiter\u00e0 addirittura l'abbigliamento e la gestualit\u00e0 del suo maestro all'inizio della sua carriera.\nPhoenix Wright riuscir\u00e0 a consegnare von Karma alla giustizia nel corso del processo in cui Miles Edgeworth viene accusato dell'omicidio di Hammond. Manfred verr\u00e0 condannato alla pena di morte.\nSuccessivamente Wright incontrer\u00e0 Franziska von Karma, figlia di Manfred, il cui unico obiettivo sembra essere quello di vendicare la carriera \"macchiata\" del padre, sconfiggendo Phoenix in un'aula di tribunale.\nFranziska von Karma.\n \u00e8 la figlia di Manfred von Karma e appare per la prima volta nel videogioco \"\".\nSegue le orme del padre nel ruolo di procuratore nonostante la sua giovane et\u00e0 e sembra provare risentimento nei confronti dell'avvocato Phoenix Wright per il suo ruolo nel processo che ha condannato Manfred per l'omicidio di Gregory Edgeworth, il padre di Miles Edgeworth, e per aver macchiato la carriera perfetta di quest'ultimo. Lei infatti considerava Miles come un fratello (era stato allievo di suo padre). In realt\u00e0 cova rancore verso Phoenix solo perch\u00e9 credeva che lui fosse la causa dell'allontanamento di Miles, una volta assolto in tribunale. Franziska non prova nessun sentimento di odio nei confronti dell'avvocato per le vicende relative al padre.\nDal tipico accento tedesco (\u00e8 solita anteporre l'appellativo \"Herr\" o \"Frau\" prima dei nomi), spavalda ma anche raffinata nei modi, non lesina maniere aggressive sia fuori che dentro le aule del tribunale, frustando chiunque la contraddice o non si sbriga nelle proprie faccende: la sua \"vittima\" designata \u00e8 il detective Gumshoe che con il suo atteggiamento bonario la irriter\u00e0 ben pi\u00f9 di una volta nel corso del secondo capitolo della serie.\nIn \"\" compare come tredicenne al suo debutto in veste di procuratore.\nTrucy Wright.\n \u00e8 la figlia adottiva di Phoenix Wright. Aspirante maga, aiuter\u00e0 l'avvocato Apollo Justice nei processi contro il procuratore Klavier Gavin.\nEma Skye.\n \u00e8 un detective della Polizia Scientifica. Introdotta nella versione per Nintendo DS di ', compare nuovamente in '. \u00c8 inoltre presente in ' e \"Gyakuten Kenji 2\" dove \u00e8 in vacanza dai suoi studi per entrare nella scientifica. Diventa finalmente un investigatore forense in ', dove aiuta il procuratore Nahyuta Sahdmadhi.\nWinston Payne.\n \u00e8 un procuratore. Appare per la prima volta nel videogioco \"\", ma generalmente costituisce l'accusa nei casi iniziali dei titoli della serie Ace Attorney.\nIn ' si scopre che ha perso gran parte dei suoi capelli dopo essere stato sconfitto da Mia Fey, al suo secondo processo. Phoenix Wright lo incontra due volte in tribunale ma nel primo caso di ' l'avvocato ha perso temporaneamente la memoria e quindi non ricorda di aver gi\u00e0 visto Payne. Anche Apollo Justice dovr\u00e0 difendere il suo cliente dalle accuse di Winston Payne in \"\".\nHa un fratello di nome Gaspen che appare in ' e in '.\nGiudice.\nIl presiede quasi tutti i casi in tribunale. Appare per la prima volta nel videogioco \".\n\u00c8 un poco ingenuo e ha scarse conoscenze di tecnologia. Ha una lunga barba grigia ed \u00e8 pelato. Il suo nome \u00e8 ignoto ma si sa che possiede un fratello minore, anch'esso giudice.\nMarvin Grossberg.\n \u00e8 un esperto avvocato difensore. Appare per la prima volta nel videogioco '. \u00c8 inoltre presente in '.\nDivenne maestro di Mia Fey poich\u00e9, per causa sua, si diffuse la notizia del fallimento della polizia nel caso DL-6, in cui era coinvolta la madre di Mia, Misty Fey. Tra i suoi allievi figurano anche Diego Armando e Robert Hammond.\nWendy Oldbag.\n \u00e8 una guardiana. Appare per la prima volta nel videogioco \" in cui svolge il ruolo di testimone nell'omicidio di Jack Hammer.\nSar\u00e0 inoltre presente in ', ' e \" sempre con un lavoro diverso.\nWill Powers.\n \u00e8 l'attore che interpretava il Samurai d'acciaio nella serie televisiva. Appare per la prima volta nel videogioco \" dove viene difeso da Phoenix Wright contro l'omicidio del collega Jack Hammer. Ricompare in nel caso \"Un triste addio\". Sebbene il suo aspetto possa incutere paura, \u00e8 in realt\u00e0 una persona timida e innocua.\nLotta Hart.\n \u00e8 una fotografa del paranormale. Appare per la prima volta nel videogioco \" come testimone. Viene detto che ha un forte accento del sud (accento di Osaka nella versione originale). Riappare nei giochi successivi come testimone, portando foto come prove.\nFa un cameo in \" dove, sebbene non ci si possa interagire attivamente, viene presentata una delle sue famose foto come prova. Compare nuovamente in \"Gyakuten Kenji 2\".\nMike Meekins.\n \u00e8 un poliziotto piuttosto goffo e distratto. Appare per la prima volta nella versione per Nintendo DS del videogioco '. \u00c8 inoltre presente in ', dove svolge il ruolo di guardia in tribunale, ed in \".\nMaggey Byrde.\n \u00e8 un poliziotto e cliente di Phoenix Wright. Appare per la prima volta nel videogioco \".\nNel primo caso di Justice for All viene accusata dell'omicidio del fidanzato e collega Dustin Prince. Successivamente viene assunta come cameriera presso il ristorante \"Tr\u00e9s Bien\".\n\u00c8 presente anche in \"\" in cui svolge il ruolo di guardia di sicurezza presso la procura.\nNei videogiochi viene sottintesa una relazione sentimentale con il detective Gumshoe.\nDirettore Hotti.\n \u00e8 il sedicente direttore della clinica Hickfield e della clinica Hotti. Non \u00e8 ben chiaro se sia realmente il direttore, dato soprattutto il suo modo di fare e il fatto che le infermiere lo trattino come un paziente. Nonostante ci\u00f2, Miles Edgeworth a un certo punto crede che sia veramente il direttore. Appare per la prima volta in '. Compare nuovamente in ' come .\nAdrian Andrews.\n \u00e8 una ragazza in una complicata relazione con due stelle della televisione e dal triste passato. Appare per la prima volta in ' come agente di una delle persone coinvolte nel caso e in ' con un nuovo lavoro. \u00c8 affetta dalla sindrome di co-dipendenza che la obbliga a dipendere sempre da un'altra persona: in principio sar\u00e0 la sua maestra e, dopo che questa morir\u00e0 suicida, si relazioner\u00e0 con Franziska Von Karma. Grazie all'esperienza maturata e all'aiuto di Phoenix Wright, al suo ritorno nel terzo capitolo della serie apparir\u00e0 meno condizionata e pi\u00f9 spensierata.\nAltri personaggi.\nFrank Sahwit.\n \u00e8 un venditore porta a porta e il testimone del primo caso, l'omicidio della fidanzata di Larry Butz, Cindy Stone, del quale caso il colpevole era lui. Compare nuovamente in \"Gyakuten Kenji 2\".\nApril May.\n \u00e8 la segretaria della Bluecorp e testimone dell'omicidio di Mia Fey. Accuser\u00e0 la sorella di Mia, Maya Fey del delitto.\nRedd White.\n era il presidente della Bluecorp, un'agenzia di detective privati e informazioni. Era solito ricattare le persone per ottenere ci\u00f2 che voleva, inclusi poliziotti, politici e persone di rilievo. Uccide Mia per evitare che renda noti al pubblico i suoi ricatti.\nFattorino.\nIl fattorino \u00e8 un personaggio di cui non si conosce il nome che compare pi\u00f9 volte nella serie. Compare per la prima volta in ' come fattorino all'hotel Gatewater. Ricompare nei titoli alla fine del gioco per ritrovare una lettera nell'ufficio di Miles Edgeworth. Infine, anche se non si vede in volto, in ' Miles lo riconosce per le sue maniere mentre impersona Proto Badger a Gatewater Land.\nSal Manella.\n \u00e8 il regista dei Global Studios, conosciuto per aver diretto il Samurai D'Acciaio e il suo seguito. Viene visto all'aeroporto durante il secondo caso di \"\". Il suo modo di parlare usa moltissime abbreviazioni tipiche di Internet.\nDee Vasquez.\n \u00e8 il produttore del Samurai D'Acciaio e di altri programmi dei Global Studios. Viene coinvolta come testimone dell'omicidio di Jack Hammer, di cui era la vera assassina.\nPenny Nichols.\n \u00e8 un'impiegata ai Global Studios che aiuta Phoenix Wright durante l'investigazione. \u00c8 ossessionata da tutto ci\u00f2 che riguarda il Samurai D'Acciaio e in seguito rimane in contatto con Maya condividendo la stessa passione per il franchise della serie e quelle seguenti.\nCody Hackins.\n \u00e8 un ragazzino appassionato del Samurai d'Acciaio che assiste all'omicidio dopo essersi intrufolato di nascosto per vedere il suo eroe mascherato.\nGregory Edgeworth.\n era il padre di Miles Edgeworth. Avvocato difensore di grande successo, fu ucciso nell'ascensore del tribunale dopo un terremoto, fatto che causo un trauma al figlio Miles, che assistette all'omicidio. Il caso in questione, rinominato DL-6 \u00e8 al centro del quarto caso di \"\", ma ricorre durante tutta la serie. Fu infatti chiesto l'intervento di Misty Fey come sensitiva, che indic\u00f2 Yanni Yogi come colpevole. L'imputato si rivel\u00f2 poi innocente, e ci\u00f2 cre\u00f2 grande scandalo e vergogna per la famiglia Fey. \u00c8 presente come personaggio giocante in \"Gyakuten Kenji 2\".\nYanni Yogi.\n era un usciere del tribunale, fu erroneamente accusato dell'omicidio di Gregory Edgeworth. Sebbene fu assolto, perch\u00e9 il suo avvocato difensore sostenne la tesi che il suo cervello sub\u00ec danni a causa del mancato ossigeno, la sua vita fu effettivamente distrutta a causa di ci\u00f2. La moglie si suicid\u00f2, perse il lavoro e la posizione sociale. Quindici anni dopo si vendic\u00f2 di Robert Hammond, suo avvocato difensore, uccidendolo e facendo ricadere la colpa su Miles Edgeworth.\nLana Skye.\n \u00e8 la sorella maggiore di Ema Skye e capo procuratore. Fu accusata dell'omicidio del detective Bruce Goodman e coinvolta anche nel caso SL-9.\nDamon Gant.\n \u00e8 l'eccentrico capo della polizia, collega di Lana e amico di vecchia data del giudice, anche lui coinvolto nel caso SL-9. Adora nuotare in piscina e suonare l'organo, infatti ne \u00e8 presente uno al centro del suo enorme studio.\nAngel Starr.\n era un detective del dipartimento di polizia, venne licenziata in seguito al caso SL-9. Due anni pi\u00f9 tardi, viene chiamata come testimone dell'omicidio di Bruce Goodman. Porta sempre con s\u00e9 una cesta di vimini contenente dai pi\u00f9 svariati pasti pronti, dedita ad offire a chiunque.\nJake Marshall.\n \u00e8 un poliziotto chiamato a testimoniare durante il caso per l'omicidio del detective Goodman. In passato era un detective insieme alla vittima, Angel Starr e al fratello Neil Marshall. Nel caso SL-9 il fratello fu ucciso e lui degradato a semplice poliziotto di pattuglia. Come il fratello, veste da cowboy e si atteggia come tale.\nRichard Wellington.\n \u00e8 il testimone del primo caso. Accusa Maggey Byrde dell'omicidio del fidanzato e collega Dustin Prince.\nIni Miney.\n \u00e8 una studentessa di parapsicologia chiamata a testimoniare durante il caso di omicidio del dottore Turner Grey, di cui Maya viene accusata. In realt\u00e0 la persona venuta a testimoniare \u00e8 Mimi Miney, sorella di Ini, che, in seguito ad un incidente, ha subito un intervento chirurgico alla faccia ed ha assunto le sembianze della sorella.\nMaximillion Galactica.\n \u00e8 il mago (sbruffone e pieno di s\u00e9) che lavora al circo Big Berry che viene accusato dell'omicidio del direttore Russell Berry.\nRegina Berry.\n \u00e8 la giovane e incantevole figlia del direttore Russell, dagli atteggiamenti un po' infantili. Lavora come ammaestratrice di animali tra cui Leon il leone, Money la scimmia e Regent la tigre. Compare nuovamente in \"Gyakuten Kenji 2\".\nAcro.\n era un acrobata divenuto paralitico in seguito ad un incidente. Il suo abbigliamento da scena ricorda quello dei nativi americani. Ha un fratello il cui nome di scena \u00e8 Bat.\nMoe.\n \u00e8 il clown del circo Big Berry e ha origini italiane. Prende il posto del direttore dopo la morte di quest'ultimo.\nBen.\n \u00e8 il timido ventriloquo del circo, innamorato segretamente di Regina. Il suo pupazzo si chiama Trilo Quist e a differenza di lui ha una personalit\u00e0 piuttosto aggressiva.\nMatt Engarde.\n \u00e8 l'imputato dell'ultimo caso, accusato dell'omicidio del collega e rivale Juan Corrida. Il suo manager \u00e8 Adrian Andrews.\nShelly de Killer.\n \u00e8 un killer professionista discendente da una famiglia di sicari. \u00c8 abile nei travestimenti e rapisce Maya per costringere Phoenix Wright ad assumere la difesa di Matt Engarde. Compare nuovamente in \"Gyakuten Kenji 2\".\nGodot.\n \u00e8 un avvocato che lavorava per lo studio di Marvin Grossberg. Sotto lo pseudonimo di svolge il ruolo di procuratore. Affetto da gravi problemi di vista, indossa un sofisticato visore che gli permette di vedere, ma non di riconoscere il rosso, in particolare su fondo bianco. Degustatore di caff\u00e8, pu\u00f2 bere fino a diciassette tazze della sua bevanda preferita durante un processo. Ha un particolare astio nei confronti di Phoenix Wright, sostenendo che lui non sia stato in grado di salvare Mia Fey, e ne storpia il cognome chiamandolo ripetutamente Light.\nDahlia Hawthorne.\n \u00e8 una studentessa universitaria, sorella di Valerie Hawthorne e Iris. Sebbene all'apparenza sembri buona e gentile, \u00e8 in realt\u00e0 molto malvagia e senza scrupoli. Nel corso di \"Un tragico esordio\" \u00e8 nota come . Condannata a morte per l'omicidio di , viene impiccata al termine di \"La Rivincita\", ma ritorna come spirito nel corso di \"Confronto Finale\" per vendicarsi della famiglia Fey. Quando il suo primo involucro viene ucciso passa nel corpo di Maya, e dopo esserne stata scacciata da Phoenix viene trascinata all'Inferno scomparendo definitivamente.\nIris.\n \u00e8 la sorella gemella di Dahlia, ma ha i capelli neri e a differenza della sorella \u00e8 di animo buono. Abbandonata da piccola in un monastero, fu cresciuta da sorella Bikini.\nAl termine di \"Confronto finale\" spiega a Phoenix che in realt\u00e0 ha sostituito la sorella per tutto il periodo della loro relazione, pianificata da Dahlia per entrare in possesso della boccetta regalata al ragazzo, in realt\u00e0 un'arma del delitto che la ragazza voleva far uscire dal tribunale.\nRon DeLite.\n \u00e8 una guardia di sicurezza che lavorava alla KB Security. Dopo aver sposato Desir\u00e9e, divenne il celebre ladro Mask\u2606DeMasque per sostenere lo stile di vita della moglie. Viene accusato del furto dell'urna sacra di Kurain e dell'omicidio del suo ex-capo alla KB Security, Kane Bullard.\nDesir\u00e9e DeLite.\n \u00e8 la moglie di Ron, che lei chiama affettuosamente Ronnie. Ama fare shopping e le moto.\nLuke Atmey.\n \u00e8 il testimone dell'omicidio di Kane Bullard, autoproclamato super-detective. La sua nemesi \u00e8 Mask\u2606DeMasque.\nVictor Kudo.\n \u00e8 un anziano signore cliente abituale del ristorante Tr\u00e9s Bien. Veste con abiti tipicamente giapponesi e ha una maglietta con l'ideogramma \u306c.\nJean Armstrong.\n \u00e8 l'effemminato proprietario e cuoco del ristorante Tr\u00e9s Bien dove avviene l'omicidio di Glen Elg. Veste di rosa, ha interesse per l'aromaterapia ed \u00e8 cleptomane. Il suo nome richiama il carattere androgino del personaggio.\nFurio Tigre.\n \u00e8 il proprietario della Prestiti Felini e testimone dell'omicidio di Glen Elg. \u00c8 estremamente somigliate a Phoenix Wright, ma la sua pelle \u00e8 di colore rossastro. Nella traduzione italiana utilizza la lettera k in sostituzione del digramma ch.\nViola Cadaverini.\n \u00e8 l'assistente di Furio Tigre. Suo nonno \u00e8 Bruto Cadaverini, noto e pericolo boss della malavita organizzata. Dopo l'arresto di Furio Tigre, diventa la proprietaria della Prestiti Felini ed in \"\" minaccia Lance Amano.\nLisa Basil.\n \u00e8 la direttrice di Schermate Blu, l'azienda in cui Glen Elg lavorava.\nTerry Fawles.\n \u00e8 il primo cliente di Mia Fey, gi\u00e0 condannato per l'omicidio di Dahlia Hawthorne, in seguito riusc\u00ec a fuggire e fu condannato anche per l'omicidio della sorella Valerie.\nBikini.\n \u00e8 una monaca del tempio Hazakura. Ha cresciuto con amore Iris e fa parte di un ramo della famiglia Fey il cui compito \u00e8 difendere la tecnica di Kurain.\nKlavier Gavin.\n \u00e8 un procuratore. \u00c8 fratello dell'avvocato Kristoph Gavin.\nKlavier ha studiato in Germania per diventare procuratore. Inizia a lavorare all'et\u00e0 di 17 anni e durante il suo primo processo distrugge la carriera di Phoenix Wright grazie ad una soffiata del fratello Kristoph.\nSvolge il ruolo di procuratore in tutti i casi in cui la difesa \u00e8 rappresentata da Apollo Justice, ad eccezione del primo.\n\u00c8 inoltre il cantante e chitarrista del gruppo musicale dei Gavinners.\nKristoph Gavin.\n \u00e8 un avvocato. Maestro di Apollo Justice, \u00e8 il fratello di Klavier Gavin.\nA causa della rabbia per avergli sottratto un cliente, spinger\u00e0 Phoenix Wright a presentare una prova falsa durante un processo. Quest'azione coster\u00e0 a Phoenix la perdita del distintivo di legale.\nOlga Orly.\n \u00e8 una mazziere professionista che aiuta i clienti a barare nelle partite a carte. Normalmente, si presenta come una cameriera dall'accento russo. \u00c8 anche una testimone chiave nell'omicidio di Shadi Smith.\nShadi Enigmar.\n \u00e8 un misterioso viaggiatore vittima nel primo caso. In seguito si scoprir\u00e0 la verit\u00e0 su di lui e come sia collegato agli ultimi due casi del gioco.\nMalloppo Kitaki.\n \u00e8 il leader della famiglia Kitaki. In passato la famiglia era nota nell'ambiente del crimine organizzato. Dopo che il figlio fu ferito, decise di cambiare stile di vita e indirizz\u00f2 la famiglia su affari onesti.\nPlum Kitaki.\n, soprannominata \"Piccola Plum\", \u00e8 la moglie del boss Kitaki. Normalmente \u00e8 calma e col senso dell'umorismo, ma diventa improvvisamente seria quando si parla della sua famiglia. Nella sua scopa \u00e8 nascosta una katana.\nWocky Kitaki.\n \u00e8 l'erede della famiglia Kitaki. Viene accusato di aver ucciso Pal Meraktis, un dottore per cui la sua fidanzata Alita Tiala lavorava. Inoltre, fu ricoverato nella clinica Meraktis quando fu ferito. Non apprezza il cambiamento voluto da suo padre e vorrebbe mantenere la tradizione \"gangster\" della famiglia.\nAlita Tiala.\n \u00e8 la fidanzata di Wocky Kitaki. Lavorava come infermiera nella clinica del dottor Pal Meraktis e testimonia durante il processo.\nGuy Eldoon.\n \u00e8 un venditore ambulante di noodle. In passato era un chirurgo, ma fu costretto a ritirarsi a causa di un rivale.\nWesley Stickler.\n \u00e8 uno studente dell'universit\u00e0 Lupios e testimone dell'omicidio di Pal Meraktis.\nDaryan Crescend.\n \u00e8 un detective della polizia per gli affari internazionali. \u00c8 amico e collega di Klavier Gavin oltre che nei processi, come chitarrista del gruppo Gavinners.\nMachi Tobaye.\n \u00e8 un giovane pianista borginiano, che accompagna Lamiroir nei concerti. Coinvolto in un contrabbando di bozzoli, viene accusato dell'omicidio di Romein LeTouse, un agente dell'interpol infiltrato come manager, guardia del corpo e interprete di Lamiroir.\nLamiroir.\n \u00e8 una famosa cantante della Borginia, divenuta testimone dell'omicidio di Romein LeTouse, avvenuto durante il suo concerto. Si scopre inoltre essere Thalassa Gramarye, la madre di Trucy Wright e di Apollo Justice.\nValant Gramarye.\n \u00e8 l'erede del grande mago Magnifi Gramarye. Insieme con Zak e Thalassa Gramarye, genitori di Trucy, formava la Troupe Gramarye. Viene assunto dai Gavinners per una magia durante il concerto di Lamiroir e i Gavinners stessi.\nSpark Brushel.\n \u00e8 un reporter freelance sempre alla ricerca di scoop. Ha seguito per anni la storia della Troupe Gramarye e come testimone ne aiuta a svelare i misteri. \u00c8 inoltre un notaio.\nVera Misham.\n \u00e8 una prodigiosa artista, accusata dell'omicidio del padre Drew Misham. Il suo caso si snoda da passato e presente, essendo collegato alla Troupe Gramarye, la morte di Magnifi Gramarye e alla perdita del distintivo legale di Phoenix Wright.\nSimon Blackquill.\n \u00e8 un procuratore. \u00c8 detenuto insieme al suo falco Taka. Nonostante su di lui penda una condanna a morte, \u00e8 tenuto sotto osservazione dal detective Bobby Fulbright.\nAllievo di Metis Cykes, ha una sorella di nome Aura che lavora presso il Cosmos Space Center. In \"\" \u00e8 sia testimone che aiutante di Athena Cykes.\nBobby Fulbright.\n \u00e8 un detective. Lavora con il procuratore Blackquill.\nJuniper Woods.\n \u00e8 una studentessa della Themis Legal Academy. Amica d'infanzia di Athena Cykes, sogna di diventare giudice. \u00c8 la prima cliente di Phoenix Wright dopo il suo ritorno come avvocato. Verr\u00e0 successivamente accusata dell'omicidio della professoressa Constance Courte.\nNahyuta Sahdmadhi.\n \u00e8 un monaco. Procuratore del regno di Khura'in, \u00e8 convinto di salvare le anime delle vittime condannando i colpevoli con la pena di morte.\nDatz Are'bal.\n \u00e8 un ribelle, amico di Dhurke Sahdmadhi. Fuggito di prigione, perde temporaneamente la memoria e assumer\u00e0 provvisoriamente il nome di .\nDhurke Sahdmadhi.\n \u00e8 un avvocato. A capo della rivoluzione nel regno di Khura'in, \u00e8 padre di Nahyuta Sahdmadhi.\nRayfa Padma Khura'in.\n \u00e8 la principessa del regno di Khura'in. \u00c8 in grado di mostrare le sensazioni provate dalle vittime prima di morire.\nRy\u016bnosuke Naruhod\u014d.\n \u00e8 uno studente universitario. Antenato di Phoenix Wright, verr\u00e0 accusato di omicidio e difeso dall'amico Kazuma As\u014dgi.\nKazuma As\u014dgi.\n \u00e8 un giovane avvocato. Ha studiato in Inghilterra insieme all'amico Ry\u016bnosuke.\nSusato Mikotoba.\n \u00e8 l'assistente di Kazuma Asougi. \u00c8 figlia di Y\u016bjin Mikotoba.\nSherlock Holmes.\n \u00e8 un detective britannico che stringer\u00e0 amicizia con Ry\u016bnosuke. La sua assistente \u00e8 Iris Watson.\nBarok van Zieks.\n \u00e8 un procuratore britannico.\nKay Faraday.\n \u00e8 una ragazza figlia del procuratore Byrne Faraday. Proclama di essere il secondo Yatagarasu, un vigilante che ruba informazioni per scoprire la verit\u00e0.\nShi-Long Lang.\nShi-Long Lang (\u72fc \u58eb\u9f8d, e ) \u00e8 un detective dell'Interpol proveniente dallo stato di Zheng Fa. La sua famiglia era nota nell'ambiente della legge ma perse la credibilit\u00e0 dopo essere stata accusata di falsificazione di prove: odia i procuratori per questo motivo. Durante i casi, lavora insieme a Franziska per portare alla luce un contrabbando di banconote false.\nA differenza degli altri personaggi Shi Long rimpiazza \"HOLD IT!\" (Un attimo!) con \"NOT SO FAST!\" (Non cos\u00ec in fretta!), ma non \u00e8 stata data la voce al suo \"OBJECTION!\" (Obiezione!).\nTyrell Badd.\nTyrell Badd \u00e8 un detective grande amico di Byrne Faraday, padre di Kay. \u00c8 alla costante ricerca del grande ladro Yatagarasu e di Calisto Yew, che ha ucciso il suo amico.\nCalisto Yew.\nCalisto Yew \u00e8 un avvocato difensore. Durante il processo a Mack Rell, svolge il ruolo di avvocato difensore confrontandosi con Byrne Faraday. Ha la caratteristica di scoppiare a ridere sguaiatamente in continuazione.\nManny Coachen.\n \u00e8 il segretario dell'ambasciata di Cohdopia. In passato fu accusato dell'omicidio di Cece Yew, un'impiegata dell'ambasciata, ma fu rilasciato per mancanza di prove.\nJacques Portsman.\n \u00e8 il procuratore incaricato dell'omicidio del collega e detective Buddy Faith, che fronteggia Miles nel primo caso.\nRhoda Teneiro.\n \u00e8 un assistente di volo della compagnia iFly. All'inizio accusa Miles dell'omicidio dell'agente dell'interpol Akbey Hicks. In seguito alla scoperta di alcuni fatti, verr\u00e0 accusata lei stessa dell'omicidio. Ha inoltre disegnato le valigie che sono in vendita nel negozio dell'aeroplano.\nCammy Meele.\n \u00e8 l'altra pigra assistente di volo della iFly, anche lei a bordo durante l'omicidio di Akbey Hicks. Parla borginiano ma ha la pessima abitudine di addormentarsi in continuazione.\nZinc Lablanc.\n \u00e8 un mercante d'arte. Viene interrogato come testimone del delitto durante e dopo il volo.\nErnest Amano.\n \u00e8 il proprietario del gruppo Amano. Vecchio amico di Manfred von Karma, ha aiutato Miles nei suoi studi all'estero.\nLance Amano.\n \u00e8 il figlio di Ernest Amano. Quando viene rapito, Ernest chiede a Miles che sia lui a portare il riscatto ai rapitori.\nLauren Paups.\n \u00e8 la fidanzata di Lance Amano. Resasi complice del rapimento di Lance, viene accusata dell'omicidio di Colin Devorae, maggiordomo di Ernest Amano.\nColias Palaeno.\n \u00e8 l'ambasciatore di Babahl. Cerca sempre di attirare turisti nel suo stato, offredo coupon e souvenir ad ogni occasione. In seguito alla nascita dello stato di Babahl, Manny Coachen divenne il suo segretario.\nQuercus Alba.\n \u00e8 l'ambasciatore di Allebahst. In passato \u00e8 stato un famoso generale di Cohdopia divenuto poi ambasciatore dello stato. In seguito alla guerra civile e alla divisione in due diversi stati, divenne ambasciatore di uno di essi."}
{"id": "2812032", "revid": "22475", "url": "https://it.wikipedia.org/wiki?curid=2812032", "title": "Maya Fey", "text": ""}
{"id": "2812033", "revid": "22475", "url": "https://it.wikipedia.org/wiki?curid=2812033", "title": "Kay Faraday", "text": ""}
{"id": "2812034", "revid": "22475", "url": "https://it.wikipedia.org/wiki?curid=2812034", "title": "Larry Butz", "text": ""}
{"id": "2812035", "revid": "22475", "url": "https://it.wikipedia.org/wiki?curid=2812035", "title": "Ema Skye", "text": ""}
{"id": "2812038", "revid": "287204", "url": "https://it.wikipedia.org/wiki?curid=2812038", "title": "Jagenetta", "text": "La Jagenetta () \u00e8 un fiume della Russia siberiana occidentale, affluente di sinistra del Pur. Scorre nel Purovskij rajon del Circondario autonomo Jamalo-Nenec.\nNasce dai modesti rilievi delle alture Satty, circa 85\u00a0km a sud-ovest della citt\u00e0 di Novyj Urengoj, scorrendo successivamente con direzione orientale in un territorio piatto, coperto dalla taiga, spesso paludoso e disseminato di laghi. Ha una lunghezza di 233\u00a0km, il bacino \u00e8 di 8\u00a0350\u00a0km\u00b2; sfocia nel Pur 332 chilometri a monte della foce di quest'ultimo nel mare di Kara, una cinquantina di chilometri a nord di Tarko-Sale.\nI maggiori affluenti sono i fiumi Tydyotta (lungo 104\u00a0km) e Komsjatta (132\u00a0km), provenienti entrambi dalla destra idrografica; il maggiore dei molti laghi del bacino \u00e8 invece il lago Nogojachanto.\nLa Jagenetta \u00e8 gelata, mediamente, per un periodo che va dalla seconda met\u00e0 di ottobre alla fine di maggio o ai primi di giugno; lo strato di ghiaccio raggiunge il massimo spessore a fine inverno e pu\u00f2 arrivare a 85-90 centimetri. Il regime idrografico vede (analogamente a quasi tutti i fiumi dei bacini artici siberiani) forti magre invernali (con minimi assoluti a marzo e ad aprile) e altrettanto marcate piene estive (giugno/luglio), nelle quali viene evacuata circa la met\u00e0 della portata annua."}
{"id": "2812039", "revid": "80339", "url": "https://it.wikipedia.org/wiki?curid=2812039", "title": "Yagenetta", "text": ""}
{"id": "2812041", "revid": "125749639", "url": "https://it.wikipedia.org/wiki?curid=2812041", "title": "Umut Bulut", "text": "Carriera.\nClub.\nIl 29 giugno 2011 passa al Tolosa, quindi un anno pi\u00f9 tardi ritorna in Turchia, questa volta in prestito al Galatasaray.\nIl 12 marzo 2013 realizza un gol contro lo Schalke 04 negli ottavi di UEFA Champions League che permette al Galatasaray il passaggio di turno.\nIl 2 ottobre 2013 realizza il gol che fissa il risultato sul 2-2 finale contro la Juventus nella fase a gironi della UEFA Champions League 2013-2014.\nNazionale.\nFa il suo esordio in Nazionale il 5 giugno 2007 contro il Brasile.\nStatistiche.\nPresenze e reti nei club.\n\"Statistiche aggiornate al 28 febbraio 2016.\""}
{"id": "2812042", "revid": "322321", "url": "https://it.wikipedia.org/wiki?curid=2812042", "title": "Beppe Bigazzi", "text": "Biografia.\nSi laurea nel 1959 presso la facolt\u00e0 di Scienze politiche dell'Universit\u00e0 degli Studi di Firenze con 110/110 e lode e pubblicazione. Presta servizio militare dal 1960 al 1961 come ufficiale dell'Aeronautica Militare Italiana a Perdasdefogu. Dal 1961 al 1966 lavora presso la Banca d'Italia.\nSi avvicina al mondo del giornalismo e dell'editoria gi\u00e0 nel 1961 quando \u00e8 redattore del mensile diretto da Giulio Pastore \"Il Nuovo Osservatore\" e nel 1963 \u00e8 vicepresidente dell'Idoc, associazione culturale sulle grandi religioni monoteiste, con la quale curer\u00e0 una serie di collane di libri e riviste edite dalla Arnoldo Mondadori Editore. Nel 1966 cura, con Renzo De Felice, \"I Lavoratori dello Stato\", un'edizione critica della raccolta di scritti e discorsi di Giulio Pastore.\nNel 1968 \u00e8 nominato vicesegretario generale del \"Comitato dei Ministri per il Mezzogiorno\" nonch\u00e9 membro di vari comitati interministeriali per la programmazione economica fino al 1970. Nel 1970 viene assunto all'ENI dove lavorer\u00e0 fino al 1993, anno del pensionamento, e in questi anni inoltre diviene direttore delle relazioni estere dell'ENI (1970-1973), direttore generale e successivamente amministratore delegato della Lanerossi (1973-1978) e presidente di varie societ\u00e0 quali GEPI, Maserati, Innocenti e Tirsotex. Dal 1984 al 1990 \u00e8 amministratore delegato dell'AGIP Petroli e dal 1990 al 1993 presidente dell'AGIP Coal e presidente di 53 societ\u00e0 dell'AGIP.\nHa partecipato alle ultime quattro edizioni delle Mille Miglia, alla Carrera Panamericana 1954 e a tre edizioni della Targa Florio.\nInizia a dedicarsi alla sua passione per la gastronomia curando, dal 1997 al 1999, sul quotidiano \"Il Tempo\" la rubrica \"Luoghi di Delizia\"; sempre nel 1997 pubblica \"La Natura come Chef\" che vince il premio \"Verdicchio d'oro\".\nIn televisione cura dal 1995 al 2000 la rubrica \"La borsa della spesa\" all'interno del programma \"Unomattina\" su Rai 1 e dal 2000 \u00e8 co-conduttore de \"La prova del cuoco\" insieme ad Antonella Clerici, sempre sullo stesso canale. In seguito, \u00e8 passato a Sky, canale Alice, dove \u00e8 stato co-conduttore del programma \"Bischeri e bischerate\". Il 28 febbraio 2013 fa il suo ritorno alla \"La prova del cuoco\" e dal settembre dello stesso anno torna a far parte del cast fisso del programma culinario di Rai 1.\n\u00c8 morto ad Arezzo a 86 anni il 7 ottobre 2019 a causa di un tumore.\nControversie.\nIl 15 febbraio 2010 viene comunicato durante la diretta de \"La prova del cuoco\" che Bigazzi \u00e8 stato sospeso dalla trasmissione. Il presentatore, nella puntata dell'11 febbraio, giorno di Gioved\u00ec grasso, aveva citato un proverbio toscano che dice \"a Berlingaccio chi non ha ciccia ammazza il gatto\" (che significa letteralmente \"il gioved\u00ec grasso chi non ha pi\u00f9 carne da mangiare si ciba del gatto\") riferito a quando, in passato, ci si cibava anche di gatti per sopperire alla mancanza di proteine durante la fine del periodo invernale. Bigazzi spieg\u00f2 la procedura utilizzata per trattare la carne dell'animale per migliorarne il sapore, riferendo altres\u00ec di averla consumata in diverse occasioni. A seguito delle polemiche suscitate dal caso, lo stesso Bigazzi ha avuto modo di spiegare al \"Corriere della Sera\" il reale senso delle sue frasi dichiarando:"}
{"id": "2812050", "revid": "174925", "url": "https://it.wikipedia.org/wiki?curid=2812050", "title": "Atanasio d'Aci", "text": ""}
{"id": "2812052", "revid": "81484", "url": "https://it.wikipedia.org/wiki?curid=2812052", "title": "Memory Card GameCube", "text": ""}
{"id": "2812059", "revid": "767487", "url": "https://it.wikipedia.org/wiki?curid=2812059", "title": "Gianni Drudi", "text": "Biografia.\nLa sua carriera artistica inizia a met\u00e0 degli anni ottanta quando incide il suo primo singolo dal titolo \"Come stai\" e partecipa alla trasmissione \"Discoinverno\" in onda su Rai 2. In seguito \u00e8 ospite del \"Girofestival\" su Rai 3 e la sua canzone \"La Pantera\" viene usata come sigla della trasmissione per venti puntate. Sempre su Rai Tre partecipa come ospite al programma televisivo \"Jeans Due\" condotto da Fabio Fazio, presentando il brano \"Roma di notte\".\nNel novembre 1991 \u00e8 oggetto della satira della Gialappa's Band nella trasmissione \"Mai dire TV\" di Italia 1, in cui spesso veniva riproposta la canzone \"Fiky Fiky\", prendendola direttamente da esibizioni messe in onda da emittenti locali. Nel corso del 1992 partecipa a diverse trasmissioni televisive, tra le quali \"Superclassifica Show\", \"Maurizio Costanzo Show\", \"Bella estate\" e \"Mai dire gol\". Per l'etichetta Ricordi International incide l'album \"Il goliardico Drudi\" e inizia la collaborazione con il paroliere Luciano Beretta, autore di testi anche per Adriano Celentano, realizzando brani sempre sul filo del doppio senso, quali \"Com'\u00e8 bello lavarsi\", \"Tiramis\u00f9 la banana col bacio\", \"L'uccello\".\nGianni Drudi compone e canta in seguito una serie di brani di carattere leggero, tra cui il ballo di gruppo che s'intitola \"Il ballo del pinguino\", \"Facciamo baracca\", \"Agguanta la mela\", \"Dogy Dance\", \"La tana del re\". Incide poi \"Il ritorno del grillo parlante\", che contiene tra l'altro il brano \"Addio Summertime\", composta insieme a Bobby Solo, e \"Macaregna che carogna\", interpretata insieme al cantante sardo Benito Urgu.\nSeguono poi nel 2006 l'album \"Double-face\", che contiene il brano \"Hasta luego Santiago\" utilizzato nella colonna sonora del film \"Vita smeralda\" di Jerry Cal\u00e0,\nDallo stesso anno inizia una lunga collaborazione con Gianni Turco, con la conduzione di \"MolleVoci\".\nNel 2009 l'album \"Vacanze alternative\" con Omar Lambertini. Nel 2011 incide un brano con i Rumatera dal titolo \"Mi piace la foca\". Dal 2006 ad oggi partecipa, anche in veste di conduttore, al programma televisivo \"MilleVoci\", di Gianni Turco, esibendosi con il suo rinnovato repertorio.\nDiscografia.\nAlbum in studio\nSingoli"}
{"id": "2812060", "revid": "486946", "url": "https://it.wikipedia.org/wiki?curid=2812060", "title": "Land Rover 1/2 ton Lightweight", "text": ""}
{"id": "2812062", "revid": "486946", "url": "https://it.wikipedia.org/wiki?curid=2812062", "title": "Land Rover Wolf", "text": ""}
{"id": "2812063", "revid": "287204", "url": "https://it.wikipedia.org/wiki?curid=2812063", "title": "Land Rover 101 Forward Control", "text": ""}
{"id": "2812067", "revid": "1573940", "url": "https://it.wikipedia.org/wiki?curid=2812067", "title": "Adelmo Bulgarelli", "text": "Adelmo Bulgarelli ha partecipato a tre edizioni dei Giochi olimpici, la migliore delle quali fu quella di Melbourne 1956, quando vinse la medaglia di bronzo. Nelle edizioni successive i risultati furono meno brillanti: settimo ai giochi di Roma 1960, alle Olimpiadi di Tokyo 1964 scese di categoria combattendo nei massimi leggeri, ma venne eliminato nel girone finale."}
{"id": "2812068", "revid": "729019", "url": "https://it.wikipedia.org/wiki?curid=2812068", "title": "Joichi Tomonaga", "text": "Ufficiale pilota della Marina imperiale giapponese; aviatore impiegato nei gruppi di bombardieri e aerosiluranti delle portaerei nipponiche, combatt\u00e9 al comando del gruppo aereo della portaerei \"Hiryu\" in numerose battaglie aeronavali della guerra del Pacifico durante la seconda guerra mondiale, mostrando abilit\u00e0 e coraggio soprattutto nella battaglia delle Midway, dove sarebbe rimasto ucciso mentre guidava i suoi aerosiluranti Nakajima B5N \"Kate\" all'attacco della squadra navale americana.\nLe prime operazioni belliche.\nJoichi Tomonaga partecip\u00f2 in modo attivo alle campagne aeree durante la seconda guerra sino-giapponese esplosa nel 1937, guidando alcune incursioni delle forze da bombardamento della Marina Imperiale, contro alcune citt\u00e0 principali cinesi; allo scoppio della seconda guerra mondiale in Asia, venne assegnato al gruppo imbarcato della portaerei \"Hiryu\" con cui avrebbe preso parte alle battaglie iniziali della campagna del Pacifico contro gli Alleati. In particolare, a bordo della \"Hiryu\", partecip\u00f2 all'attacco su Pearl Harbor, alla conquista dell'isola di Wake e alla breve incursione nell'Oceano Indiano.\nLa battaglia delle Midway e la morte.\nDurante la battaglia delle Midway, il tenente di vascello Tomonaga, divenuto comandante dell'intero gruppo aereo (\"kokutai\") della \"Hiryu\", condusse (in assenza del capitano di fregata Mitsuo Fuchida, della portaerei Akagi) ai comandi del proprio Nakajima B5N2 l'intera prima ondata di aerei giapponesi diretta contro le postazioni americane sulle isole Midway. L'attacco, pur efficace e scarsamente contrastato, a giudizio di Tomonaga non ottenne risultati decisivi e quindi l'ufficiale richiese immediatamente una seconda ondata; tale richiesta, insieme a una serie di coincidenze sfortunate, complic\u00f2 il gi\u00e0 difficile compito del viceammiraglio Ch\u016bichi Nagumo, comandante della squadra navale, e contribu\u00ec a creare confusione sulle portaerei giapponesi nell'imminenza degli attacchi aerei americani.\nDopo il disastroso danneggiamento di tre portaerei, Tomonaga, rientrato sulla superstite \"Hiryu\", guid\u00f2 coraggiosamente (con i pochi aerei rimasti) il secondo disperato attacco giapponese contro la portaerei statunitense ; gli aerei nipponici si impegnarono al massimo e riuscirono a colpire ancora la portaerei nemica, ma le perdite furono pesanti.\nJoichi Tomonaga, che era decollato con il suo aereo gi\u00e0 danneggiato ed a corto di carburante, condusse il suo ultimo attacco fino alla fine ma, colpito dai caccia americani (forse dallo stesso capitano di corvetta John Thach in persona), venne abbattuto in mare, trovando la morte nel disastro."}
{"id": "2812078", "revid": "393022", "url": "https://it.wikipedia.org/wiki?curid=2812078", "title": "Lockheed R6V", "text": ""}
{"id": "2812080", "revid": "767487", "url": "https://it.wikipedia.org/wiki?curid=2812080", "title": "Jackie Blanchflower", "text": "Con il Manchester United collezion\u00f2 117 presenze tra il 1951 e il 1958, prima di abbandonare il calcio a seguito delle ferite riportate nel disastro aereo di Monaco di Baviera.\nEra il fratello minore di Danny Blanchflower, capitano del Tottenham Hotspur negli anni sessanta.\nCarriera.\nClub.\nEsord\u00ec nella prima squadra del Manchester United ad Anfield il 24 novembre 1951 contro il .\n\u00c8 ricordato per la versatilit\u00e0; dapprima venne schierato nella posizione di attaccante, poi Matt Busby, che nello stesso ruolo poteva impiegare Dennis Viollet, Liam Whelan, John Doherty e Bobby Charlton, riconobbe la sua diligenza tattica e l'abilit\u00e0 nel gioco aereo e lo spost\u00f2 sulla linea dei centrocampisti difensivi a partire dalla stagione 1956-1957.\nNazionale.\nCon la Nazionale dell'Irlanda del Nord collezion\u00f2 12 presenze e segn\u00f2 una rete in quattro anni di militanza (1954-1958).\nDisastro aereo di Monaco di Baviera.\nIl 6 febbraio 1958 l'aereo su cui viaggiava il Manchester United, di ritorno dalla trasferta di Belgrado per i quarti di finale contro della Coppa dei Campioni 1957-1958, si ferm\u00f2 per rifornire a Monaco di Baviera, in Germania.\nQuando il pilota tent\u00f2 il decollo il mezzo si schiant\u00f2, causando la morte di 23 dei 46 passeggeri.\nBlanchflower era in condizioni molto gravi: il bacino, le gambe e gli arti superiori (il braccio destro era quasi completamente amputato) presentavano fratture, i reni erano seriamente danneggiati.\nNonostante i tentativi, non recuper\u00f2 mai tanto da poter pensare di tornare a giocare a calcio.\nGli avvertimenti dei medici lo portarono al ritiro dopo un anno, nel giugno 1959.\nMor\u00ec di cancro il 2 settembre 1998 a 65 anni.\nDei calciatori sopravvissuti all'incidente di Monaco fu uno dei primi a scomparire, il secondo (terzo, considerando Duncan Edwards) dopo Johnny Berry, deceduto nel 1994."}
{"id": "2812081", "revid": "767487", "url": "https://it.wikipedia.org/wiki?curid=2812081", "title": "Mamma Ebe (film)", "text": "Mamma Ebe \u00e8 un film del 1985 diretto da Carlo Lizzani.\nNarra la storia di Mamma Ebe, pseudonimo di Gigliola Ebe Giorgini.\nIl film fu presentato in concorso alla 42\u00aa Mostra internazionale d'arte cinematografica di Venezia.\nTrama.\nLa giovane Laura Bonetti si \u00e8 barricata nella sagrestia di una chiesa e minaccia di uccidersi dopo aver saputo che Gigliola Ebe Giorgini, detta Mamma Ebe, la donna a cui si \u00e8 affidata totalmente, \u00e8 stata arrestata insieme ai suoi pi\u00f9 stretti collaboratori e seguaci. Da qui inizia il processo alla donna creduta da alcuni, con scetticismo, un'esaltata, esibizionista e astuta nel carpire la buona fede della gente, e da altri, con fanatismo pi\u00f9 che religioso, una \"santa\" miracolosa dalle doti eccezionali, onesta sotto tutti i punti di vista.\nAl processo testimoniano varie persone: la stessa Laura, che all'inizio diffidava di Mamma Ebe, ma che dopo un incontro con lei diventa sua accesa seguace tanto da dimenticare completamente la sua famiglia (un padre, Mario, violinista di successo, tutto preso dal lavoro, che tenta di tutto per liberare la figlia da questa \"ossessione\", e la madre, che ha preferito abbandonare la famiglia per unirsi a un altro uomo). Dalla testimonianza di Laura viene fuori una realt\u00e0 fatta di sane rinunce e di assoluto e disinteressato amore per il prossimo. Cos\u00ec pure le parole di Pier Giovanni Moneta e di un seminarista seguace di Mamma Ebe sostengono la tesi della bont\u00e0 e della sincerit\u00e0 dell'imputata.\nAnche Sandra, un'ex prostituta che nonostante abbia molto sofferto a causa di Ebe, per paura non la denuncia e anzi ne esalta la sensibilit\u00e0. Ma la testimonianza della madre di un seminarista, di Maria Pia (ex suora di Mamma Ebe) e di un vescovo toscano fanno luce su una vicenda fatta di sfruttamento, di crudeli punizioni per i trasgressori (docce gelate, pomate urticanti, digiuni, mortificazioni), di esorcismi, di microspie collocate dappertutto per controllare i sospetti, di storie infarcite di sesso e di psicofarmaci, di intimidazioni e minacce per i traditori, di soldi, lussi e pellicce."}
{"id": "2812092", "revid": "2047062", "url": "https://it.wikipedia.org/wiki?curid=2812092", "title": "Odeon (etichetta discografica)", "text": "La Odeon \u00e8 stata una casa discografica tedesca dal 1904 al 1967. In Italia \u00e8 stata attiva dal 1922.\nStoria della Odeon.\nGli inizi: fondazione della \"Odeon\".\nFondata da Max Strauss e Heinrich Zunz agli inizi del Novecento a Berlino, prese il nome dal famoso Teatro dell'Odeon di Parigi, la cui caratteristica arcata era raffigurata sull'etichetta.\nIn seguito venne acquistata da Carl Lindstr\u00f6m, seguendo le vicende dell'altra sua etichetta, la Parlophone: nel 1927 l'etichetta pass\u00f2 sotto il controllo della Columbia, che nel 1931, fondendosi con la His Master's Voice, diede vita alla Electric &amp; Musical Industries Ltd. (EMI). La Odeon fu registrata - come marchio e come azienda - in diversi Paesi del mondo, con indipendenza imprenditoriale dalla casa madre e perci\u00f2 destini diversi.\nLa Odeon italiana.\nIn Italia la Odeon ebbe una storia particolare. Fondata come vera e propria azienda (anche se dipendente dalla \"Columbia\", poi dalla \"VCM\" ed infine dalla EMI Records) si leg\u00f2 sin dall'inizio, nel 1922, attraverso un accordo di collaborazione stipulato nello stesso anno, alla SAIF - Societ\u00e0 Anonima Italiana di Fonotipia, una casa discografica fondata a Milano nel 1904 e che distribuiva in Italia i dischi della His Master's Voice.\nPer qualche anno, le etichette dei dischi riportarono entrambi i marchi (\"Societ\u00e0 Anonima Italiana di Fonotipia - disco Odeon\"; un esempio ne \u00e8 il 78 giri del 1922 \"La ronda degli spettri/L'espresso\", catalogo: A 81838/9). Successivamente, al di l\u00e0 delle diverse ristampe di prodotti SAIF sotto il logo Odeon, che creano non poca confusione nei tentativi di catalogazione, la \"SAIF\" rallent\u00f2 sia la propria partecipazione nella societ\u00e0, che la propria attivit\u00e0, pubblicando il suo ultimo catalogo nel 1925. Da quell'anno, la sua presenza inizi\u00f2 a sfumare, e le etichette divennero centralizzate sul nome della \"Odeon\", con una menzione - ancora per alcuni anni e non per tutti i dischi - alla \"serie Fonotipia\". La Odeon italiana prosegu\u00ec da sola la propria avventura, mentre nel 1931 la \"SAIF\" e la \"SNG - Societ\u00e0 Nazionale del Grammofono\" - fondata a Milano nel 1912 - con la \"Marconiphone\", azienda italiana specializzata nella produzione di apparecchi radiofonici, confluirono nella VCM (sigla di Voce del Padrone, Columbia, Marconiphone), denominazione destinata a rimanere tale fino al 1967, quando sarebbe stata cambiata in \"EMI Italiana S.p.A.\".\nIn quel momento la Odeon, trovandosi senza distribuzione e non appoggiandosi alla \"VCM\", si affid\u00f2 dapprima alla Carisch, la casa discografica fondata da Alberto Carisch nel 1949 ma gi\u00e0 editrice di spartiti musicali dal 1887, con un accordo pi\u00f9 o meno duraturo anche nel secondo dopoguerra (ve ne \u00e8 un riferimento nel 33 giri di \"Sanremo 1956\").\nTra gli artisti che incisero per la \"Odeon\" possiamo ricordare Vettese Guerino, Luciano Tajoli, Renato Rascel, Emilio Pericoli, Fernanda Furlani, Luciano Virgili, Jula de Palma, Enzo Ceragioli, Corrado Lojacono, Carlastella, Mario Bertolazzi e Silvana Aliotta.\nL'acquisizione da parte della \"EMI Italiana\" e il marchio \"Odeon\".\nNel 1967 cess\u00f2 l'accordo con la Carisch, e la Odeon venne definitivamente acquisita dalla nascente EMI Italiana, appena fondata nel gennaio dello stesso anno. La multinazionale gi\u00e0 utilizzava, dal 1931, per la produzione e la distribuzione dei dischi del proprio catalogo le aziende La voce del padrone, la Columbia e la Marconiphone, e, nell'ottica del proprio stanziamento in Italia, internalizz\u00f2 le attivit\u00e0 lasciando gli uffici di Piazza Cavour, 1 a Milano e creando un nuovo polo produttivo a Caronno Pertusella, che amalgamasse tutta la produzione.\nCon tale passaggio, in una strategia di razionalizzazione, i beni ed il personale passarono alla \"EMI\", e la \"Odeon\" cess\u00f2 di esistere come casa discografica ed azienda a s\u00e9 stante, trasformandosi in un marchio. Il nome \"Odeon\" (salvo uscite sporadiche) venne utilizzato in maniera pi\u00f9 rara, soprattutto per le ristampe dei dischi, identificabili dalla -e finale finch\u00e9, nel 1969, la catalogazione venne unificata e standardizzata sotto il marchio \"EMI\". A quel punto Odeon rimase, sul mercato italiano, un mero logo, utilizzato, oltre che per le ristampe, principalmente per le raccolte e le compilation. Dagli anni settanta, il nome venne saltuariamente rispolverato sia in 33 che - soprattutto - in 45 giri, per vinili di Musica da discoteca (un esempio \u00e8 la \"Disc Jockey series\", che include un'incisione dei Kero nel 1974), per artisti emergenti, gruppi Rock progressivo (\u00e8 il caso dei Nemo di Beppe Carletti dei Nomadi, che incise il singolo 20.000 leghe), fino ad arrivare, alla fine degli anni ottanta, a dischi come \"Faccia da pirla\" di Charlie. Per il mercato estero, invece, il marchio Odeon (non pi\u00f9 quello italiano, per\u00f2) fu utilizzato dalla EMI - limitatamente agli anni settanta - per dischi di artisti italiani quali Mina (ad esempio Mina canta en Espa\u00f1ol del 1975, stampato in Spagna dalla \"EMI-Odeon S.A.\"). Si segnala inoltre un disco del 1976, di Musica folk dell'ex Dahomey, della serie Musical Atlas e incisa con l'Unesco Collection, casa discografica dell'UNESCO.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2812093", "revid": "287204", "url": "https://it.wikipedia.org/wiki?curid=2812093", "title": "Wong Chuk Hang", "text": "Wong Chuk Hang \u00e8 un'area ad est di Aberdeen, a nord di Nam Long Shan e ad ovest di Shouson Hill, sull'Isola di Hong Kong, ad Hong Kong in Cina. L'area \u00e8 principalmente industriale e residenziale ed ospita anche la Scuola di addestramento della Polizia di Hong Kong ed il parco acquatico di Ocean Park.\nTrasporti.\nWong Chuk Hang \u00e8 anche il nome della stazione di scambio prevista tra la Sezione Est (\"East Section\") e la Sezione Ovest (\"West Section\") della South Island Line, la progettata nuova linea della Mass Transit Railway (MTR), la metropolitana di Hong Kong."}
{"id": "2812101", "revid": "288300", "url": "https://it.wikipedia.org/wiki?curid=2812101", "title": "AC Horsens", "text": ""}
{"id": "2812103", "revid": "288300", "url": "https://it.wikipedia.org/wiki?curid=2812103", "title": "Albertslund IF", "text": ""}
{"id": "2812104", "revid": "486946", "url": "https://it.wikipedia.org/wiki?curid=2812104", "title": "Banca Marche Ancona", "text": ""}
{"id": "2812111", "revid": "288300", "url": "https://it.wikipedia.org/wiki?curid=2812111", "title": "Esbjerg fB", "text": ""}
{"id": "2812114", "revid": "30146321", "url": "https://it.wikipedia.org/wiki?curid=2812114", "title": "Summa teologica", "text": ""}
{"id": "2812115", "revid": "288300", "url": "https://it.wikipedia.org/wiki?curid=2812115", "title": "FC Fyn", "text": ""}
{"id": "2812118", "revid": "367445", "url": "https://it.wikipedia.org/wiki?curid=2812118", "title": "Operatore IRC", "text": ""}
{"id": "2812119", "revid": "288300", "url": "https://it.wikipedia.org/wiki?curid=2812119", "title": "Ikast FS", "text": ""}
{"id": "2812124", "revid": "41824", "url": "https://it.wikipedia.org/wiki?curid=2812124", "title": "Sonate e partite per violino solo", "text": ""}
{"id": "2812127", "revid": "115917385", "url": "https://it.wikipedia.org/wiki?curid=2812127", "title": "Muzzano", "text": ""}
{"id": "2812130", "revid": "75591", "url": "https://it.wikipedia.org/wiki?curid=2812130", "title": "Paolo Cuccia", "text": "Presidente della Gambero Rosso S.p.a., Presidente di Artribune srl (editore della testata culturale \"Artribune\"), Consigliere di Amministrazione di Astaldi, Consigliere di Amministrazione di Techedge\nBiografia.\nIl primo incarico professionale \u00e8 dal 1978 al 1982 nel Controllo di Gestione di IRI Italstat.\nChiamato nel 1982 dal gruppo Citicorp diviene Vice Presidente Corporate Banking della Citibank N.A e Direttore Generale della Citinvest S.p.A..\nNel 1988 fonda la Europa Investimenti S.A.P.A. di cui \u00e8 Amministratore Delegato fino al 1992 quando viene chiamato alla Banca di Roma dove assume l'incarico di Direttore Centrale\ncurando in particolar modo l'Area Finanza e guidando la ristrutturazione e il rilancio della Banca Nazionale dell'Agricoltura (BNA).\nDal 1998 al 2003 \u00e8 Amministratore Delegato di Acea, la multiutility di elettricit\u00e0 e acqua del Comune di Roma che trasforma da municipalizzata in societ\u00e0 per azioni e di cui successivamente cura la quotazione in borsa e l'internazionalizzazione.\nNel 2004 \u00e8 il Vice Presidente del Comitato Olimpico per la candidatura di Roma.\nDal 2003 al 2008 Corporate Executive Vice President della banca d'affari olandese ABN AMRO. In tale ambito ricopre anche gli incarichi di membro del Consiglio di Amministrazione e del Comitato Esecutivo di Interbanca S.p.A. e Banca Antonveneta fino al 2008.\nNel 2006 al 2007 Vice Presidente e membro del Comitato Esecutivo di Capitalia.\nDal 2008 al 2011 \u00e8 Membro del Consiglio di Amministrazione e Membro del Comitato di controllo interno di Bulgari (azienda)\nDal 2004 al 2009 ricopre anche la carica di Presidente dell'Ente EUR."}
{"id": "2812134", "revid": "599013", "url": "https://it.wikipedia.org/wiki?curid=2812134", "title": "Snowboard ai XXI Giochi olimpici invernali - Snowboard cross maschile", "text": "La gara si \u00e8 disputata il 15 febbraio 2010 presso il Cypress Mountain, a West Vancouver.\nRisultati.\nQualificazioni.\nGli atleti eliminati al turno di qualificazione sono:\nOttavi di finale.\nI 32 atleti qualificati sono agli ottavi di finale e verranno divisi in 8 batterie di 4 atleti, da cui usciranno i 16 concorrenti ai quarti.\nQuarti di Finale.\nAi quarti di finale partecipano i 16 atleti qualificati nel turno precedente. Si proceder\u00e0 in ugual modo, cosicch\u00e9 8 atleti approdino in semifinale.\nSemifinali.\nLe semifinali si svolgono in due batterie. I due atleti vincitori di ogni batteria si sfideranno in finale.\nFinali.\nLe finali di questa gara sono 2: la prima, per assegnare 5\u00ba, 6\u00ba, 7\u00ba e 8\u00ba posto, chiamata \"Small Final\"; la seconda, per 1\u00ba, 2\u00ba, 3\u00ba e 4\u00ba posto, chiamata \"Large Final\"."}
{"id": "2812137", "revid": "599013", "url": "https://it.wikipedia.org/wiki?curid=2812137", "title": "Aldo de Nigris", "text": "Era fratello di Antonio, deceduto nel 2009.\nCarriera.\nHa segnato un gol nella semifinale del Mondiale per club 2012 nella partita persa per 1-3 contro il ."}
{"id": "2812143", "revid": "297802", "url": "https://it.wikipedia.org/wiki?curid=2812143", "title": "Die Aerzte", "text": ""}
{"id": "2812146", "revid": "287204", "url": "https://it.wikipedia.org/wiki?curid=2812146", "title": "Giovanni Attuario", "text": "Biografia.\nDi Giovanni detto Attuario si conosce molto poco e anche il periodo in cui visse \u00e8 molto dibattuto. Si sa che era figlio di Zaccaria; dall'ultimo libro di una delle sue opere, (\"Per\u00ed Our\u014dn\", sull'urina), apprendiamo che, dopo essersi applicato per qualche tempo allo studio della natura, si sent\u00ec fortemente trascinato a quello della medicina grazie agli stretti legami della teoria di questa scienza con la filosofia.\nSvolse l'attivit\u00e0 di medico a Costantinopoli, dove fu insignito della carica di attuario, ossia medico personale dell'imperatore, da cui deriv\u00f2 il soprannome. Fu il pi\u00f9 celebre medico greco del suo tempo, considerato superiore a Palladio, Teofilo, Nemesio, Nonno e Psello. La pi\u00f9 importante delle sue opere \u00e8 (\"Therapeutik\u00e9 M\u00e9thodos\", il metodo terapeutico) in sei libri, una compilazione della tradizione medica precedente; la pi\u00f9 famosa \u00e8 (\"Per\u00ed Our\u014dn\", sull'urina) in sette libri, un trattato originale di uroscopia la cui autorevolezza fu tale che pochissime integrazioni furono compiute nei secoli successivi.\nPensiero.\nIn generale Giovanni nelle sue opere si annuncia per un uomo sperimentatore ed intelligente: ma non di rado lo si vede copista dei suoi predecessori, in particolare di Galeno che prediligeva agli altri. Si vede inclinatissimo per i sistemi, per la teoria e per i ragionamenti; non si contenta di filosofare sopra le materie che gli sono note per la propria esperienza, ma vuol speculare anche su quelle di cui non \u00e8 istruito che per quei pochi frammenti che pot\u00e9 legger qua e l\u00e0.\nSulla chirurgia parla poco e male, sulla materia medica parla molto e bene; in questa branca della medicina \u00e8 dove fece pi\u00f9 osservazioni e scoperte. S'estende sulle malattie non solo con la propria esperienza, ma anche con l'altrui. Fu il primo greco ad introdurre nella pratica l'uso dei purgativi leggeri, cio\u00e8 della cassia, della senna, della manna e dei mirabolani e ci\u00f2 fu perch\u00e9 fece grandi studi sugli Arabi: per\u00f2 la senna la nomina solo come un frutto e non fa menzione alcuna delle foglie. Dopo Nonno \u00e8 l'unico greco che parli dell'acqua distillata propriamente: nella preparazione del rhodostagma (sciroppo rosato) menziona espressamente l'acqua di rose distillata.\nNonostante la fatica e le noie che sempre l'accompagnano, non si allontan\u00f2 dalla pratica perch\u00e9 riteneva che una giusta e solida teoria della patologia era di una necessit\u00e0 assoluta per la cognizione dell'arte di guarire. Pensava che qualunque metodo di trattare una malattia dovesse essere fondato sulla ragione e che con una buona teoria si potessero far grandi progressi nello studio della medicina e praticarla felicemente.\nNon \u00e8 esente dalle superstizioni che allora regnavano, ci\u00f2 si osserva particolarmente all'inizio del terzo libro di (\"Therapeutik\u00e9 M\u00e9thodos\", il metodo terapeutico) ove si occupa dell'igiene.\nOpere.\nPer la stesura delle sue opere Giovanni Attuario si rif\u00e0 principalmente a Galeno e secondariamente agli Arabi, soprattutto Masawayh e Rhazes. Per\u00f2 non cita mai gli altri autori in modo esplicito, si limita a scrivere \"qualcuno dice\", \"un tale dice\", \"si dice\", eccetera ogni volta che importa un passo da un altro autore; ha inoltre frammischiato passi anche molto lunghi con le proprie osservazioni al punto che \u00e8 impossibile distinguerli per chi non abbia letto le opere di coloro da cui Giovanni ha importato. Nell'esposizione supera tutti i medici greci posteriori a Galeno usando uno stile chiaro, sistematico e ordinato; spesso utilizza vere sottigliezze stilistiche.\nLe opere a lui attribuite in modo certo sono tre:\nA Giovanni Attuario sono attribuiti anche il trattato \"De medicamentorum compositione\", le traduzioni in greco di Rhazes, un trattato sulla dieta, un trattato sugli aforismi di Ippocrate, un commentario sempre su Ippocrate, un trattato \"De venae sectione\" ed altre opere minori."}
{"id": "2812154", "revid": "30146724", "url": "https://it.wikipedia.org/wiki?curid=2812154", "title": "Isole del Quarnaro", "text": ""}
{"id": "2812155", "revid": "576144", "url": "https://it.wikipedia.org/wiki?curid=2812155", "title": "Colossi", "text": "Colossi () era un'antica citt\u00e0 della Frigia, sulle rive del fiume Lico, un affluente del fiume Meandro. Era situata a meno di venti chilometri da Laodicea e presso la grande strada che conduceva da Efeso all'Eufrate. Nel sito, a nord della moderna citt\u00e0 di Honaz in Turchia, non sono mai stati intrapresi scavi archeologici.\nStoria.\nNel 396 a.C., durante la guerra tra Sparta e i Persiani, il satrapo Tissaferne fu attirato a Colossi da Arieo e successivamente consegnato a Tritauste, che per ordine di Artaserse II lo uccise. Plinio il Vecchio racconta che la lana di Colossi diede il suo nome (\"colossinus\") al colore del ciclamino. Durante l'et\u00e0 ellenistica, la citt\u00e0 ebbe qualche importanza come centro mercantile, sebbene nel I secolo a.C. Strabone la nomini come piccola citt\u00e0 e prima del I secolo d.C. fosse gi\u00e0 molto diminuita in dimensioni e importanza.\nNon ci sono prove che san Paolo avesse visitato la citt\u00e0 prima di scrivere la Lettera ai Colossesi, giacch\u00e9 dice a Filemone che spera di visitarla dopo la liberazione dal carcere (). Sembra che Epafra fosse il fondatore della Chiesa di Colossi (; ).\nColossi fu sede vescovile, suffraganea di Laodicea nella Frigia Pacaziana. Oltre a Epafra, ci sono stati tramandati i nomi dei vescovi Epifanio nel 451 e Cosma nel 692.\nLa citt\u00e0 decadde (forse per causa di un terremoto) e presso le sue rovine sorse la citt\u00e0 bizantina di Chonai. Le fonti bizantine e la letteratura medievale che menzionano la localit\u00e0 suggeriscono il cambio di denominazione per una parte o per tutta Colossi in favore di Cona o Cone (\"Chonae\"). La citt\u00e0 diede i natali agli scrittori bizantini Niceta Coniata e Michele Coniata."}
{"id": "2812160", "revid": "1318658", "url": "https://it.wikipedia.org/wiki?curid=2812160", "title": "Rinascimento ferrarese", "text": "Il Rinascimento ferrarese inizi\u00f2 con la signoria di Leonello d'Este attorno alla met\u00e0 del XV secolo e produsse alcuni dei pi\u00f9 originali risultati nell'ambito del primo Rinascimento italiano. Vi contribu\u00ec la nota scuola di Cosm\u00e8 Tura, Francesco del Cossa ed Ercole de' Roberti. Una seconda scuola prese le mosse nel XVI secolo, con Dosso Dossi.\nStoria.\nLa corte degli Este a Ferrara era una delle pi\u00f9 vitali dell'Italia settentrionale fin dalla fine del XIV secolo, quando Niccol\u00f2 d'Este avvi\u00f2 l'Universit\u00e0 e diede inizio alla costruzione del castello. Spiccati erano i connotati cortesi, come dimostrano gli interessi verso il mondo favolistico di retaggio medievale, testimoniati dai numerosi romanzi cavallereschi che arricchivano la celebre biblioteca, verso l'astrologia e l'esoterismo. Sul piano artistico era molto apprezzato Pisanello, che realizz\u00f2 varie medaglie per Lionello d'Este, e la produzione miniata sia di stampo internazionale, in cui spiccava Belbello da Pavia (autore della \"Bibbia di Niccol\u00f2 d'Este\"), sia aggiornata all'umanesimo, come quella di Taddeo Crivelli (\"Bibbia di Borso d'Este\").\nCon Leonello d'Este al potere (dal 1441 al 1450) gli orizzonti culturali della corte si ampliarono ulteriormente, spaziando tra tutti i nuovi fermenti e contribuendo a creare un ambiente del tutto singolare nel panorama italiano. Educato dall'umanista Guarino Veronese, fu in contatto con le principali personalit\u00e0 artistiche del tempo, tra cui oltre al gi\u00e0 citato Pisanello, ci furono Leon Battista Alberti, Jacopo Bellini, Piero della Francesca (dal 1448 circa) e il giovane Andrea Mantegna (in citt\u00e0 nel 1449 e nel 1450-1451). Inoltre avvi\u00f2 una raccolta antiquaria e una manifattura di arazzi, che crearono rapporti stretti e continui con le Fiandre: a Ferrara soggiornarono, in tutta probabilit\u00e0, alcuni grandi maestri transalpini, come Rogier van der Weyden (verso il 1450) e Jean Fouquet (verso il 1447, lasciando il \"Ritratto del buffone Gonella\"). Le opere di questi autori vennero ammirate nelle collezioni marchionali dagli artisti italiani di passaggio, permettendo il contatto tra le due grandi scuole pittoriche.\nPittura.\nFu durante l'epoca di Borso d'Este (al potere dal 1450 al 1471) che i molteplici fermenti artistici della corte si trasformarono in uno stile peculiare, soprattutto in pittura. Gli stimoli di base erano la cultura cortese, la razionalit\u00e0 prospettica e la luce limpida di Piero della Francesca, l'attenzione ottica al dettaglio dei pittori fiamminghi e il donatellismo, filtrato attraverso gli squarcioneschi. A ci\u00f2 gli artisti ferraresi aggiunsero presto una loro interpretazione peculiare, caratterizzata dalla tensione lineare, l'esasperazione espressiva, la preziosit\u00e0 unita con una forte espressivit\u00e0.\nLo Studiolo di Belfiore.\nIl nascere della scuola ferrarese, col suo linguaggio peculiare, si coglie nelle decorazioni superstiti dello Studiolo di Belfiore, voluto da Lionello ma terminato all'epoca di Borso, gi\u00e0 nella scomparsa Delizia di Belfiore. La decorazione era composta da tarsie dei da Lendinara e da un ciclo pittorico di \"Muse\" su tavola, disperse o distrutte dopo la scomparsa del palazzo.\nTra le tavole pi\u00f9 rappresentative, \"Thalia\" di Michele Pannonio \u00e8 legata stilisticamente al gotico internazionale, con una figura sottile ed elegantemente avvitata, sottolineata da profili scivolosi che si infrangono per\u00f2 nel panneggio tagliente al ginocchio, mentre l'esuberante spazialit\u00e0 del seggio e l'estrosa ricchezza decorativa, di gusto anticheggiante, rimandano al Rinascimento padovano.\n\"Polimnia\" invece, gi\u00e0 attribuita a Francesco del Cossa ed oggi ritenuta di anonimo ferrarese, mostra invece un evidente debito ai modi di Piero della Francesca, con un impianto solenne e sintetico, che campeggia su un nitido panorama aperto.\nNella \"Calliope\" di Cosm\u00e8 Tura si notano invece gi\u00e0 stimoli che, ricomposti in maniera originale, furono alla base della scuola ferrarese: costruzione solida e prospetticamente attenta, con punto di vista ribassato, e una fantasia sfrenata nella descrizione del trono, con un libero accostamento di elementi derivanti pure dalla lezione padovana di Francesco Squarcione, ma evidenziati dalla luce incidente sfino a una tensione surreale.\nCosm\u00e8 Tura.\nIl fondatore della scuola ferrarese \u00e8 considerato Cosm\u00e8 Tura, al quale si affiancarono poi Francesco del Cossa ed Ercole de' Roberti. Pur nelle differenze individuali, le loro opere sono accomunate dalla preferenza per le immagini preziose e raffinate, i profili aguzzi, il chiaroscuro incisivo che rende ogni materiale come metallo sbalzato o pietra dura.\nLo stile di Tura si legge in tutta la sua originalit\u00e0 e complessit\u00e0 nel lavoro delle ante dell'organo del Duomo di Ferrara, dipinte nel 1469. Quando aperte mostrano un'\"Annunciazione\", quando chiuse \"San Giorgio e la principessa\". Nell'\"Annunciazione\" la solenne architettura di sfondo, che cita l'antico, ricorda Andrea Mantegna, come anche i panneggi \"lapidei\" o la presenza, nel paesaggio, di speroni rocciosi stratificati. Al tempo stesso si riscontrano particolari di grande naturalismo e richiami del mondo cortese, come nei bassorilievi sotto gli archi che raffigurano i \"Pianeti\", il tutto fuso e rielaborato con un estro straordinario. Il lato di \"San Giorgio\" invece \u00e8 caratterizzato da un dinamismo sfrenato, reso ancora pi\u00f9 espressivo dai contorni netti e taglienti, le lumeggiature grafiche e l'estremo espressionismo che stravolge i volti di uomini e animali.\nFrancesco del Cossa.\nFrancesco del Cossa, di poco pi\u00f9 giovane del Tura, part\u00ec da basi comuni al collega, ma giunse ad esiti diversi per via del maggior risalto dato alla lezione di Piero della Francesca, con figure pi\u00f9 composte e solenni. Non \u00e8 sicura la sua partecipazione allo studiolo di Belfiore, ma partecip\u00f2 all'altro grande saggio di pittura ferrarese, il Salone dei Mesi di Palazzo Schifanoia (1467-1470). A questo complesso ciclo di affreschi lavorarono pi\u00f9 pittori, probabilmente diretti da Cosm\u00e8 Tura, sulla base di un programma iconografico di Pellegrino Prisciano ricco di riferimenti astronomici, filosofici e letterari. Originariamente la decorazione era composta da dodici settori, uno per mese, dei quali ne restano oggi sette. Ciascun settore \u00e8 diviso a sua volta in tre fasce: una pi\u00f9 alta dove \u00e8 dipinto il trionfo del dio protettore del mese circondato dai \"figli\" impegnati in attivit\u00e0 tipiche, una centrale a fondo blu con il segno zodiacale e tre \"decani\", e una inferiore con scene che ruotano attorno alla figura di Borso d'Este. Celebrando il Signore e i suoi ideali si celebrava l'intero Stato nelle sue varie funzioni, che andavano dalla rappresentanza al governo.\nA Francesco del Cossa spett\u00f2 ad esempio il mese di \"Marzo\", caratterizzato da forme solide e sintetiche, colore luminoso e un'attenta cura nella costruzione prospettica, che arriva a ordinare anche le rocce dello sfondo, dalle forme fantasiosamente visionarie. Alle forme quasi cristallizzate di Cosm\u00e8 Tura, Francesco contrappose una pi\u00f9 naturale rappresentazione umana.\nErcole de' Roberti.\nIl terzo protagonista della scuola ferrarese \u00e8 Ercole de' Roberti, pure attivo nel Salone dei Mesi. A lui \u00e8 attribuito \"Settembre\", dove le forme subiscono una stilizzazione geometrica (come nelle rocce) e le figure assumono una tale dinamismo, grazie ai contorni tesi e spigolosi, da rendere tutto antinaturalistico, ma di grande violenza espressiva.\nSue sono anche le tavole con le \"Storie di san Vincenzo Ferrer\" (1473, Pinacoteca Vaticana), dove si nota un'evoluzione: se le architettura appaiono pi\u00f9 organizzate razionalmente, restano i contorni spezzati delle figure, i panneggi sbalzati con forza e i paesaggi onirici, che nel complesso si addicono alle inquietudini serpeggianti nel periodo, che portarono sul finire del secolo a una crisi degli ideali rinascimentali.\nUn punto di arrivo ben diverso fu infine la \"Pala Portuense\" (1479-1481), per la chiesa di Santa Maria in Porto nei pressi di Ravenna, dove le tensioni espressionistiche sono relegate ad alcuni bassorilievi sul basamento del trono della Vergine, mentre il sentimento generale \u00e8 accordato a una pacata ed equilibrata armonia, con corrispondenze simmetriche nei colori. Il tutto viene per\u00f2 anche movimentato dalla vertiginosa architettura del trono, che lascia spazio per un panorama aperto alla base (dove si allude alla mitica fondazione della chiesa) con colonnine dove il marmo \u00e8 reso con straordinaria sensibilit\u00e0 luministica.\nIl XVI secolo.\nLa generazione dei maestri quattrocenteschi si esaur\u00ec negli anni novanta del secolo, senza un ricambio artistico di alto livello: i frutti della scuola ferrarese erano stati infatti recepiti soprattutto altrove, per cui all'aprirsi del nuovo secolo gli Este presero sotto la propria ala protettiva artisti di formazione pi\u00f9 variegata, aggiornati alle novit\u00e0 del Rinascimento romano e veneziano. A Venezia in particolare guardavano gli artisti locali, grazie alle alleanze della casa d'Este e ai loro gusti. Da Tiziano, ospite pi\u00f9 volte in citt\u00e0, trassero un'intelligente interpretazione del suo linguaggio in chiave di fantasiosa narrazione, tipica del colto ambiente letterario ferrarese.\nLe figure dominanti della pittura di corte in questo periodo furono il Garofalo, Ludovico Mazzolino e, soprattutto, Dosso Dossi. La presenza di grandi letterati come Ludovico Ariosto favor\u00ec un clima di evocazione fantastica, che si percepisce soprattutto nello straordinario studiolo di Alfonso II d'Este, i Camerini d'alabastro, distrutto nel 1598. La decorazione, diretta dal Dossi, comprendeva una serie di straordinarie tele di \"Baccanali\", realizzati da vari artisti tra cui Giovanni Bellini e, soprattutto, Tiziano. Lo stesso Dosso riprese da Tiziano alcuni stilemi come la ricchezza cromatica e le ampie aperture paesistiche, a cui aggiunse uno stile fluido e vivacemente ricco di inventiva, soprattutto nei soggetti letterari e mitologici. Alcuni dei suoi motivi mitologici furono ancora fonte di ispirazioni per i pittori emiliani del primo Seicento come Annibale Carracci.\nUn altro apprezzato pittore ferrarese fu Lorenzo Costa, che divenne pittore di corte a Mantova dopo la scomparsa di Mantegna.\nLa seconda met\u00e0 del secolo, con la scomparsa di Dosso e la fine delle grandi committenze granducali, mantenne una certa vitalit\u00e0 grazie alla presenza della famiglia Filippi, in cui spiccava Sebastiano, alias il Bastianino, autore di un \"Giudizio universale\" di chiara ascendenza michelangiolesca nell'abside del Duomo di Ferrara. Pi\u00f9 tardi la scuola locale si giov\u00f2 di Carlo Bononi, ma con l'annessione allo Stato della Chiesa e il trasferimento della capitale estense a Modena, Ferrara perse il ruolo di centro artistico di riferimento. La fine di un'epoca fu suggellata dallo smantellamento dei camerini d'alabastro (1598), le cui decorazioni, portate a Roma, finirono per essere disperse e oggi si trovano in vari musei.\nArchitettura e urbanistica.\nGi\u00e0 nel 1443 Leon Battista Alberti soggiorn\u00f2 in citt\u00e0, interpellato da Lionello d'Este per il campanile del Duomo e per la sistemazione della base del monumento equestre a Niccol\u00f2 III, ma la presenza del grande architetto non ebbe un impatto rilevante nell'architettura cittadina, che rest\u00f2 dominata dalla tradizione tardo-trecentesca con l'uso del cotto decorato.\nPer esigenze difensive e per la crescente domanda abitativa, gli interventi degli Este sulla citt\u00e0 si concentrarono essenzialmente su tematiche di urbanistica piuttosto che sulla realizzazione di singoli edifici. Ferrara era essenzialmente una citt\u00e0 medievale, con un nucleo di strette e tortuose stradine, privo di piazze e chiuso a sud dal Po di Volano e a nord dal canale della Giovecca, con le uniche emergenze nel Duomo, l'antistante residenza estense e, poco pi\u00f9 a nord, il Castello di San Michele.\nUn primo ampliamento si ebbe con Borso d'Este a met\u00e0 del secolo, ma fu soprattutto Ercole I a mettere in atto un ambizioso progetto urbanistico, nel quadro dell'esperienza rinascimentale della \"citt\u00e0 ideale\", che \u00e8 oggi ricordato come uno dei primi in Europa e ha valso alla citt\u00e0 il riconoscimento di Patrimonio dell'umanit\u00e0 dell'UNESCO. Ercole infatti affid\u00f2 all'architetto Biagio Rossetti la progettazione di un raddoppiamento della citt\u00e0 secondo un nuovo schema razionale, la cosiddetta Addizione erculea.\nInnanzitutto fu interrato il fosso della Giovecca, facendone una larga strada, il Corso della Giovecca, che facesse da cerniera con la parte antica della citt\u00e0: in corrispondenza degli sbocchi delle vie medievali fece infatti prolungamenti regolari, fondendo organicamente il vecchio e il nuovo. La nuova parte, rifacendosi all'urbanistica romana nelle descrizioni di Vitruvio, aveva una rete viaria ortogonale che si articolava su due assi principali: via degli Angeli (oggi Corso Ercole I), che ricalcava una precedente direttrice di collegamento tra il castello e Belfiore, e via dei Prioni, che andava dalla porta Po alla porta a Mare in direzione Est-Ovest. Questo asse in particolare, completamente nuovo e dal sapore pienamente \"pubblico\" (a fronte dell'altro asse che restava legato al passaggio dei duchi), venne particolarmente enfatizzato con una grande piazza alberata, l'attuale piazza Ariostea.\nPer integrare l'addizione con il resto della citt\u00e0 e stemperarne la possibile rigidit\u00e0 dello schema, Rossetti lasci\u00f2 zone verdi che fungessero da \"pausa\" nel tessuto edilizio e, per gli edifici da lui progettati, continu\u00f2 ad usare il tradizionale cotto. Vennero inoltre evitate le vedute monumentali in corrispondenza degli sbocchi delle vie, preferendo vedute di scorcio sulle architetture. Le prerogative paradigmatiche del suo progetto si percepiscono appieno nel punto di intersezione degli assi, il cosiddetto \"Quadrivio degli Angeli\", che non venne enfatizzato con una piazza, ma solo dalle eleganti decorazioni degli angoli dei palazzi, tra cui spicca il palazzo dei Diamanti, di Rossetti. L'edificio deve il nome al rivestimento a bugne appuntite, che creano un suggestivo effetto di chiaroscuro, con lastre decorate da candelabre in corrispondenza dell'angolo sul quadrivio, dove si imposta anche un balcone. Gli altri edifici sul quadrivio non ne eguagliarono l'imponenza, concentrandosi piuttosto sulla ricerca di effetti di variazione, con grandi portali o pilastrate d'angolo.\nLa nuova situazione urbanistica ferrarese fu, nel panorama italiano ed europeo del tempo, la pi\u00f9 moderna e anche la pi\u00f9 duratura nel tempo: vi manca la netta scissione tra citt\u00e0 dei signori e citt\u00e0 dei sudditi, n\u00e9 \u00e8 presente un rapporto di sudditanza tra le due (come avveniva a Mantova o a Pienza), ma piuttosto \u00e8 presente un'integrazione armonica tra le parti, ciascuna con la propria caratterizzazione. Un completo sviluppo dell'Addizione si sarebbe infatti completato nel tempo, anche se la mancata crescita demografica e la successiva caduta della dinastia bloccarono il progetto. Nonostante ci\u00f2, proprio in virt\u00f9 della modernit\u00e0 e dell'organicit\u00e0 del progetto originario, il nuovo volto cittadino ha retto benissimo alle trasformazioni urbane fino ai giorni nostri."}
{"id": "2812161", "revid": "1305772", "url": "https://it.wikipedia.org/wiki?curid=2812161", "title": "John Norton", "text": "John Norton si pu\u00f2 riferire a diverse persone:"}
{"id": "2812177", "revid": "288300", "url": "https://it.wikipedia.org/wiki?curid=2812177", "title": "AIK Fotboll", "text": ""}
{"id": "2812180", "revid": "729019", "url": "https://it.wikipedia.org/wiki?curid=2812180", "title": "Torben Grael", "text": "Carriera.\nSoprannominato \"Turbine\" e \"Mago del vento\", Torben Grael \u00e8 uno dei velisti pi\u00f9 vincenti dello sport mondiale: ha conquistato cinque medaglie in cinque edizioni differenti dei Giochi olimpici (fatta eccezione per il 1992, da Los Angeles 1984 ad Atene 2004, e in quest'ultima fu portabandiera) ed ha conquistato il titolo di campione del mondo in sei occasioni.\nGrael ha vinto la Louis Vuitton Cup 2000 a bordo di \"Luna Rossa\", ricoprendo il ruolo di tattico. Ha pertanto partecipato alla sfida finale dell'America's Cup 2000, perdendo per\u00f2 contro Team New Zealand. Successivamente ha partecipato alle edizioni 2003 e 2007, sempre a bordo dell'imbarcazione italiana.\nTorben Grael si \u00e8 aggiudicato l'edizione 2009 della Volvo Ocean Race, al timone di \"Ericsson 4\". Nell'edizione precedente, aveva concluso la competizione al terzo posto, alla guida di \"Brasil 1\".\nNel palmar\u00e8s di Torben Grael figurano due medaglie ai Giochi panamericani: un oro nell'edizione 1983 ed un bronzo nel 1987.\nNel 2009 \u00e8 stato nominato \"velista mondiale dell'anno ISAF\", il pi\u00f9 prestigioso riconoscimento conferito ai velisti dalla Federazione Internazionale della Vela."}
{"id": "2812181", "revid": "288300", "url": "https://it.wikipedia.org/wiki?curid=2812181", "title": "IFK Norrk\u00f6ping", "text": ""}
{"id": "2812189", "revid": "123591446", "url": "https://it.wikipedia.org/wiki?curid=2812189", "title": "Tokyo Performance Doll", "text": "Le , conosciute anche con la sigla TPD, erano un gruppo musicale J-pop composto solo da ragazze idol. Ispirate dalla girl band Onyanko Club, le TPD avevano sette membri principali e diversi altri membri \"apprendisti\" per le esibizioni live; questa formula sarebbe stata successivamente ripresa da diversi altri gruppi femminili, quali Morning Musume, Hello! Project ed AKB48. Basate a Tokyo, i creatori delle TPD lanciarono altre due band sorelle a rappresentare altre citt\u00e0, non solo in Giappone ma anche in Cina. Nel 1993 nacquero le Osaka Performance Doll, e nel 1996 fu la volta delle Shanghai Performance Dolls. Oltre a questi due gruppi gemelli, le TPD avevano anche dei sottogruppi, che tuttavia pubblicarono solo dei singoli e mai degli album, i quali erano pensati per essere pubblicati dal gruppo principale. I due membri delle TPD che avrebbero avuto pi\u00f9 successo dopo lo scioglimento del gruppo furono Ry\u014dko Shinohara, che si afferm\u00f2 come attrice, e Yuri Ichii delle East End X Yuri. Tra i membri \"apprendisti\", invece, furono Yoko Kamon e Y\u016bko Fueki (Yoo Min) ad affermarsi."}
{"id": "2812191", "revid": "182193", "url": "https://it.wikipedia.org/wiki?curid=2812191", "title": "Bandiera della Toscana", "text": "La bandiera della Toscana \u00e8 il vessillo \"de facto\" dell'omonima regione italiana.\nRealizzata a partire dal gonfalone, come definito dalla legge regionale n. 44 del 20 maggio 1975, \u00e8 un drappo bianco con al centro il Pegaso in argento (mutuato dallo stemma regionale) e due bande rosse orizzontali parallele ai bordi.\nI colori bianco e rosso ripetono quelli presenti nella bandiera del Granducato di Toscana e corrispondono a quelli gi\u00e0 adottati intorno al 1000 dai primi sovrani di Toscana quali Ugo di Toscana (con il suo stemma \"palato di rosso e di bianco\") e i vari Guidi, fin dai tempi di Teodigrimo di Toscana (l'ultimo Guidi a ricoprire una carica di governo pan-toscana fu Guido Novello di Modigliana nel 1266). \nI colori bianco e rosso vennero poi usati in molte bandiere storiche toscane successive (quelle, per esempio, della Repubblica Fiorentina, della Repubblica di Pisa e di Repubblica di Lucca) e nelle bandiere e gonfaloni (ancora oggi in uso) di quasi tutte le citt\u00e0 toscane capoluogo di provincia: Livorno, Massa, Pistoia, Grosseto, Firenze e Arezzo. Carrara, Prato e Siena hanno colori diversi (o manca il bianco o manca il rosso), anche se i colori bianco e rosso sono presenti nella bandiera della provincia di Siena (leone bianco su sfondo rosso). Questa preponderanza dei due colori bianco (argento in araldica) e rosso li rende di fatto il pi\u00f9 antico segno araldico dell'identit\u00e0 della Toscana.\nDel carattere toscano dei colori rosso e bianco era cosciente anche Napoleone (al quale, tra le altre cose, la storiografia toscana dell'epoca propose una discendenza dai Guidi), che quando fu esiliato all'Isola d'Elba cerc\u00f2 di dare al suo nuovo piccolo regno una bandiera che fosse sintesi delle pi\u00f9 antiche tradizioni araldiche toscane. Di questo ce ne da testimonianza il comandante della fregata inglese \"HMS Undaunted\", Thomas Ussher, che port\u00f2 Napoleone da Marsiglia all'Elba e che cos\u00ec scrive nelle sue memorie: \u00abNapoleone aveva con s\u00e9 un libro dove erano raffigurate tutte le bandiere della Toscana, antiche e moderne; mi chiese la mia opinione su quella che aveva scelto\u00bb. Questo interesse di Napoleone per l'araldica toscana ce lo conferma anche il commissario britannico designato ad accompagnare Napoleone all'Elba, il colonnello , che scrisse nel suo diario: \u00ab[...] era il pi\u00f9 esattamente possibile una bandiera dell'antica Toscana\u00bb."}
{"id": "2812196", "revid": "287204", "url": "https://it.wikipedia.org/wiki?curid=2812196", "title": "Discografia delle Sugababes", "text": "Questa pagina contiene la discografia delle Sugababes, composta da tutte le pubblicazioni ufficiali del gruppo musicale pop britannico. Le loro pubblicazioni sono uscite per le etichette discografica London e Island, Universal e Roc Nation."}
{"id": "2812207", "revid": "56620", "url": "https://it.wikipedia.org/wiki?curid=2812207", "title": "Wings (romanzo)", "text": "Wings \u00e8 il primo di una saga di quattro romanzi di Aprilynne Pike.\n\u00c8 stato pubblicato originariamente negli Stati Uniti, Inghilterra e Canada il 5 maggio 2009, diventando in breve tempo un best seller della letteratura per ragazzi. In Italia \u00e8 stato pubblicato da Sperling &amp; Kupfer il 9 febbraio 2010.\nIl secondo libro della saga, \"Spells\", \u00e8 uscito negli Stati Uniti nel 2010 e in Italia nel 2011.\nTrama.\nLaurel \u00e8 una ragazzina particolare: ha quindici anni, un fisico etereo, gli occhi e i capelli chiari, mangia solo frutta e verdura perch\u00e9 non le piace altro, non ama gli spazi chiusi, i vestiti lunghi e non \u00e8 mai andata a scuola perch\u00e9 preferiva studiare a casa.\nLei e la sua famiglia si sono appena trasferiti dalla piccola citt\u00e0 di Orick e dalla loro casa nel bosco, a Crescent City in una normale villetta di citt\u00e0. Come se non bastasse, la madre ha deciso di mandarla al liceo e Laurel dovr\u00e0 affrontare anche la vita pubblica.\nConfusa dal brusco cambio di ambiente, il primo giorno di scuola incontra David, un ragazzo gentile e carino, appassionato di biologia, con cui fa subito amicizia. David l'aiuter\u00e0 con l'integrazione nella nuova scuola, con i compiti e le amicizie.\nDopo qualche giorno per\u00f2 la scuola e gli amici non sono pi\u00f9 un problema, perch\u00e9 da quello che Laurel credeva un semplice foruncolo sulla schiena, spuntano dei grandi petali.\nTerrorizzata, si confida con David che la consola e cerca di aiutarla a trovare una risposta con la scienza, riuscendo solo ad aumentare le domande.\nLe risposte arriveranno il giorno in cui lei e la sua famiglia torneranno alla vecchia casa di Orick. Nel bosco intorno alla casa incontrer\u00e0 Tamani, un ragazzo bellissimo e misterioso, che le riveler\u00e0 la verit\u00e0 sui suoi petali: lei \u00e8 una fata.\nAnni prima venne mandata dal suo popolo nel mondo degli umani e adottata dai suoi attuali genitori. Lei era stata scelta come custode di Avalon, il regno delle fate, il cui cancello sorge proprio sul terreno dove Laurel viveva fino a pochi mesi prima e che ora i suoi genitori stanno vendendo.\n\u00c8 in corso una guerra, tra le fate e i loro nemici mortali, i troll ed \u00e8 vitale vincerla, proteggendo il cancello.\nLaurel si ritrova cos\u00ec divisa fra due mondi, quello dov'\u00e8 nata e quello in cui \u00e8 cresciuta, in ognuno dei quali c'\u00e8 un ragazzo che l'aspetta e da cui \u00e8 attratta, con un pericolo mortale che minaccia la sua famiglia.\nTraduzioni.\nOltre all'edizione originale in inglese edita da HarperTeen e HarperCollins, \"Wings\" \u00e8 stato pubblicato in altre diciannove lingue.\nAdattamenti cinematografici.\nIl 14 luglio 2009 la Disney ha annunciato l'adattamento cinematografico di Wings."}
{"id": "2812208", "revid": "767487", "url": "https://it.wikipedia.org/wiki?curid=2812208", "title": "Epafra", "text": "Biografia.\nDiffuse il Vangelo fra i suoi concittadini di Colossi (; ). Quando san Paolo era imprigionato a Roma, Epafra si rec\u00f2 da lui portando notizie positive della Chiesa di Colossi. Stette con Paolo a Roma e gli fu compagno nella prigionia (). Paolo testimonia le sue preghiere per i Colossesi e il suo servizio alla Chiesa sia in patria sia a Laodicea e Hierapolis ().\n\u00c8 ritenuto il primo vescovo di Colossi e che abbia subito il martirio intorno all'anno 80.\nCulto.\nSecondo Cesare Baronio Epafra sarebbe sepolto presso la basilica di Santa Maria Maggiore a Roma: le spoglie sarebbero state portate a Roma da monaci greci al tempo di Leone III Isaurico.\nLa memoria liturgica di sant'Epafra \u00e8 celebrata il 19 luglio secondo il Martirologio Romano:"}
{"id": "2812209", "revid": "123527907", "url": "https://it.wikipedia.org/wiki?curid=2812209", "title": "Centro trasmittente di Torino Eremo", "text": "Il Centro trasmittente di Torino Eremo \u00e8 stata la prima postazione televisiva della Rai, che deve parte della sua fama al fatto che fino al 7 ottobre 2009, data dello \"switch-off\", il canale analogico di Rai 1 trasmetteva sul canale 82,25\u00a0MHz (Canale C), frequenza per molto tempo irregolare per le teletrasmissioni.\nIl centro trasmittente si divide in due: Torino Eremo e Colle Maddalena. Nel primo ci sono i trasmettitori Rai, nel secondo centro ci sono quelli di Mediaset, Persidera e TV locali.\nStoria.\nIl trasmettitore principale, quello del canale C, fu costruito nella prima met\u00e0 del XX secolo dall'esercito degli Stati Uniti per prove militari. Nel 1945, alla fine della seconda guerra mondiale, il trasmettitore rimase inutilizzato fino a qualche anno dopo, quando la futura Rai inizi\u00f2 a utilizzarlo per le prove tecniche di trasmissione. In precedenza, nel 1929, l'EIAR, per iniziativa dell'ingegnere Alessandro Banfi aveva effettuato a Torino le sue trasmissioni sperimentali televisive.\nNel 1954, insieme ad alcuni centri di trasmissione in Italia, Torino Eremo inizi\u00f2 l'irradiazione di Rai 1, sulla frequenza 82,25\u00a0MHz (il cosiddetto canale C); questa frequenza era per\u00f2 destinata ai radiotelefoni statali. Dopo poco tempo il segnale inizi\u00f2 a interferire con alcuni mezzi di comunicazione, e di conseguenza la potenza venne ridotta per evitare disturbi sui radiotelefoni. Per ovviare ai problemi di ricezione all'utenza, dovuti all'abbassamento di potenza, venne attivata una frequenza in banda V UHF sul canale 55, che \u00e8 rimasta attiva fino allo \"switch off\", in sostituzione dell'ormai obsoleto canale C che avrebbe dovuto essere spento (trattandosi di una frequenza \"irregolare\"). Tuttavia il canale C continu\u00f2 a svolgere tranquillamente il suo lavoro (pur rimanendo perennemente con l'audio in monofonia) affiancato al 55 UHF fino allo \"switch-off\" del 2009.\nNell'estate del 2020 \u00e8 stato demolito lo storico traliccio-antenna trasmittente di Rai Radio 1; l'antenna era la pi\u00f9 piccola della terna che costituiva il centro Rai. Fino allo spostamento del servizio presso il centro onde medie di Volpiano (TO) a 999 kHz, il terzo traliccio dell'Eremo trasmetteva Radio 1 a 657 kHz."}
{"id": "2812213", "revid": "131358", "url": "https://it.wikipedia.org/wiki?curid=2812213", "title": "Assyriska F\u00f6reningen", "text": ""}
{"id": "2812214", "revid": "288300", "url": "https://it.wikipedia.org/wiki?curid=2812214", "title": "\u00c5tvidabergs FF", "text": ""}
{"id": "2812216", "revid": "339392", "url": "https://it.wikipedia.org/wiki?curid=2812216", "title": "Dai Kaio Sei", "text": ""}
{"id": "2812221", "revid": "92723", "url": "https://it.wikipedia.org/wiki?curid=2812221", "title": "Baronius", "text": ""}
{"id": "2812224", "revid": "125799336", "url": "https://it.wikipedia.org/wiki?curid=2812224", "title": "Vibo Marina", "text": "Vibo Marina \u00e8 una frazione di circa 7.876 abitanti del comune di Vibo Valentia in Calabria, situata sul mar Tirreno nel golfo di Sant'Eufemia. Il territorio della frazione corrisponde con la IV circoscrizione del comune di Vibo Valentia.\nIl suo territorio \u00e8 sede di una delle pi\u00f9 significative aree industriali presenti nella provincia, cos\u00ec come importante risulta il suo porto, specializzato nella distribuzione dei petroli, nel commercio di prodotti ittici e nel turismo (collegamenti da e per le Isole Eolie). \u00c8 sede di una delle Capitanerie di Porto - Guardia Costiera pi\u00f9 grandi d'Italia (con giurisdizione che va da Nicotera a Maratea), cos\u00ec come \u00e8 sede del Comando provinciale della Guardia di Finanza.\nStoria.\nIn localit\u00e0 Trainiti poco distante dalla vicina Portosalvo, in un'insenatura sorgevano gi\u00e0 nel neolitico degli approdi per il commercio dell'ossidiana, con la colonizzazione greca nello stesso posto, verr\u00e0 costruito il porto di Hipponion, fra il 294a.C. e il 289 a.C. esso sar\u00e0 rafforzarto da Agatocle che aveva conquistato la polis. In epoca romana, il porto ulteriormente ingrandito \u00e8 utilizzato come base navale durante le guerre puniche, macedoniche e le guerre civili. Nel VI -VII secolo era ancora attivo come testimoniano le lettere di San Gregorio Magno al vescovo di Vibona; in localit\u00e0 Trainiti sono visibili a pelo d'acqua i resti dell'antico porto, in particolare l'antemurale che si protende per circa 500 metri dalla costa. Nell'abitato di Vibo Marina invece, era presente un attracco minore, con un insediamento. L'abitato del porto smette di essere frequentato nel VII secolo, la vita riprender\u00e0 nell'XI con i Normanni.\nI primi insediamenti del nucleo urbano moderno risalgono ai primi anni dell'800, quando presso la Baia di Santa Venere ormeggiavano bastimenti ed imbarcazioni legate alle numerose attivit\u00e0 della pesca del tonno (numerose le tonnare attive presenti lungo la costa vibonese denominata \"Costa degli Dei\") e alla commercializzazione del legname delle vicine Serre. La successiva costruzione di un molo, subito dopo l'Unit\u00e0 d'Italia implement\u00f2 lo stanziamento di diverse famiglie che andarono formando poi la prima comunit\u00e0. L'arrivo della ferrovia (nel 1889) e la costruzione di ulteriori infrastrutture portuali, accelerarono il processo di crescita urbana ed industriale che vide intorno agli anni 50-60 del secolo scorso il suo apice. La presenza di numerose industrie (Nuovo Pignone, Italcementi, Snam, Agip, Meridionale Petroli, ecc.), fece intravedere il miraggio di una industrializzazione che doveva portare e diffondere il benessere. Fu solo una illusione che lasci\u00f2 prostrato il territorio disseminato di capannoni industriali a danno di un turismo mai decollato.\nVibo Marina in origine era chiamata Porto Santa Venere ed una leggenda narra che il nome le fu dato da un pescatore del luogo che scopr\u00ec sulla spiaggia la statua di una donna sdraiata ed identificata con \"Santa Venere\". La statua, in realt\u00e0 una copia romana di Arianna dormiente, trova posto su un basamento all'incrocio tra il Lungomare Cristoforo Colombo e Corso Michele Bianchi.\nL'antico nome di Porto Santa Venere venne poi modificato a partire dal 1931 (primo documento in cui si riporta tale denominazione) in Vibo Marina (il capoluogo aveva mutato il nome da Monteleone Calabro in Vibo Valentia nel 1928).\nIl 17 novembre 1951 si consuma la tragedia del viadotto ferroviario di Timpa Janca lungo la linea ferroviaria Vibo Marina-Pizzo-Vibo Valentia-Mileto. Negli anni sessanta e settanta in particolare, si \u00e8 assistito, purtroppo, alla costruzione di centinaia di edifici abusivi su propriet\u00e0 demaniale, in particolar modo in localit\u00e0 Pennello, dove la bellezza della natura \u00e8 stata oltraggiata dalla costruzione sulla spiaggia di orrendi caseggiati in cemento. \nIl 3 luglio 2006 un'alluvione dovuta ad un eccezionale nubifragio provoca ingenti danni all'industria, al turismo ed a numerose abitazioni. La maggior parte dei danni si registrano nel quartiere del Pennello. Lo straripamento dei numerosi torrenti e del Sant'Anna in particolare, ostruiti dalla costruzione di edifici abusivi, hanno sommerso il paese e le localit\u00e0 adiacenti di fanghiglia, detriti e acqua, superando in molti punti il metro di altezza. Tre morti \u00e8 stato il prezzo pagato dalla comunit\u00e0, la quale porta ancora i segni e le ferite subite.\nEconomia.\nL'economia \u00e8 caratterizzata da due elementi fondamentali: l'area industriale con l'insediamento di Porto Salvo, dove sono presenti numerose aziende (soprattutto carpenteria metallica, terziario avanzato e conserviera) ed il Porto, attorno al quale ruotano diverse attivit\u00e0 economiche e produttive. Il settore dei trasporti mercantili e civili presenta una notevole movimentazione merci e passeggeri. Molto sviluppati sono i settori della nautica da diporto, della pesca e della itticoltura. Molto vivace \u00e8 la vita cittadina e diffuso \u00e8 l'associazionismo, sia di ispirazione laica che religiosa.\nSport.\nCalcio:\nCalcio a 5:\nPallavolo:\nBasket:\nMotociclismo:"}
{"id": "2812226", "revid": "288300", "url": "https://it.wikipedia.org/wiki?curid=2812226", "title": "Jes\u00fas Aldo de Nigris Guajardo", "text": ""}
{"id": "2812227", "revid": "288300", "url": "https://it.wikipedia.org/wiki?curid=2812227", "title": "IK Brage", "text": ""}
{"id": "2812229", "revid": "288300", "url": "https://it.wikipedia.org/wiki?curid=2812229", "title": "IF Brommapojkarna", "text": ""}
{"id": "2812232", "revid": "599013", "url": "https://it.wikipedia.org/wiki?curid=2812232", "title": "John Norton (atleta)", "text": "Biografia.\nDopo aver frequentato l'universit\u00e0 di Stanford corse con i colori dell'Olympic Club of San Francisco.\nNell'aprile del 1920 stabil\u00ec il record mondiale sulle 440 iarde a ostacoli con il tempo di 54\"2. Lo stesso anno, nel mese di luglio, si guadagn\u00f2 il diritto di partecipare alle Olimpiadi giungendo secondo ai \"trials\" alle spalle di Frank Loomis. Nella finale olimpica fu di nuovo secondo preceduto dallo stesso Loomis."}
{"id": "2812236", "revid": "767487", "url": "https://it.wikipedia.org/wiki?curid=2812236", "title": "Osaka Performance Doll", "text": "Le Osaka Performance Doll (\u5927\u962a\u30d1\u30d5\u30a9\u30fc\u30de\u30f3\u30b9\u30c9\u30fc\u30eb), conosciute anche con la sigla O.P.D., erano un gruppo musicale femminile J-pop, composto da idol. Basate nella citt\u00e0 di Osaka, erano una delle due band sorelle delle Tokyo Performance Doll, ed erano composte da cinque membri principali (chiamate \"F/Unit\", unendo le iniziali dei nomi di ognuna) e diversi altri membri \"apprendisti\" o interpreti per le esibizioni live.\nInsieme alle Tokyo Performance Doll (TPD), le OPD si ispiravano alla precedente girl band Onyanko Club, ed a loro volta avrebbero ispirato alcune girl band attuali quali Morning Musume, Hello! Project ed AKB48. Tra i membri delle OPD, alcune avrebbero avuto successo anche dopo lo scioglimento del gruppo, in particolare Atsuko Inaba, che sarebbe diventata cantante delle Hello! Project, l'attrice Kumiko Nakano e Yukiko Takeuchi, attrice e membro temporaneo delle West End X Yuki, gruppo gemello delle East End X Yuri, di Yuri Ichii delle ex TPD. Durante la carriera del gruppo, ci fu alternanza tra diversi membri, che se ne andarono o furono aggiunti, tuttavia dopo lo scioglimento tutte le ragazze sarebbero tornate insieme nel 2008 per una riunione di due concerti, seguita da una raccolta dei loro pi\u00f9 grandi successi."}
{"id": "2812238", "revid": "536103", "url": "https://it.wikipedia.org/wiki?curid=2812238", "title": "Sofista (dialogo)", "text": "Il Sofista (\u03a3\u03bf\u03c6\u03b9\u03c3\u03c4\u03ae\u03c2) \u00e8 un dialogo di Platone dedicato a temi ontologici e risalente al periodo dei dialoghi cosiddetti dialettici o della vecchiaia, l'ultima fase della produzione del filosofo.\nAlla ricerca di una definizione del \"sofista\", figura che si riveler\u00e0 sfuggente e che agli occhi di molti appare simile al \"filosofo\", o addirittura al politico, lo Straniero di Elea si ritrover\u00e0 a dover affrontare il tema del non essere e compiere un parricidio ai danni di Parmenide: il sofista, infatti, con i suoi discorsi falsi e ingannevoli, fa apparire come essente ci\u00f2 che non \u00e8, contravvenendo in questo modo al monito di Parmenide: \"Ci\u00f2 che non \u00e8 non devi forzare ad essere\" (\"Sofista\", 237a). Vengono cos\u00ec affrontati i quesiti che erano rimasti irrisolti nel \"Teeteto\" e nel \"Parmenide\", dialoghi aporetici a cui si fa esplicito riferimento in vari passaggi della discussione: dimostrando dialetticamente l'esistenza del non essere Platone supera le aporie di questi due dialoghi, riguardanti l'essere e l'errore, definendo il non essere come modalit\u00e0 dell'essere, come diversit\u00e0 (\"essere altro da\"). Tutto ci\u00f2 che \u00e8, che partecipa dell'essere, risulter\u00e0 anche non essere\u00a0\u2013 e cos\u00ec anche le idee saranno identiche a se stesse, ma diverse le une dalle altre, poich\u00e9 l'una non sar\u00e0 l'altra; la realt\u00e0 trascendente pertanto si articoler\u00e0 in una molteplicit\u00e0 di enti, dei quali l'uno non sar\u00e0 l'altro. L'essere \u00e8 dunque una molteplicit\u00e0, mentre il non essere \u00e8 infinito (256e).\nContenuto dell'opera.\nIl \"Sofista\", insieme al \"Teeteto\" e al \"Politico\", costituisce una trilogia, l'unica riconoscibile nel \"corpus\" platonico. Al termine del \"Teeteto\" (210 d), Socrate rimanda la continuazione della discussione alla mattina successiva, dandosi appuntamento con Teodoro nello stesso posto; il rinvio \u00e8 al \"Sofista\", che infatti vede gli stessi personaggi, a cui si aggiunge lo \"Straniero di Elea\", discutere sugli argomenti concordati; a questi due dialoghi si aggiunge infine il \"Politico\", in cui si continua la stessa discussione, e che vede lo Straniero discutere con il giovane Socrate di argomenti politici (257 a). Ad essi funge idealmente da preambolo il \"Parmenide\": sia nel \"Teeteto\" (183e - 184a) che nel \"Sofista\" (217c) viene ricordato l'incontro avvenuto parecchi anni prima tra Socrate e l'ormai anziano filosofo eleate.\nNel \"Sofista\", Socrate come da accordo si incontra con Teodoro e i suoi allievi per continuare la discussione del giorno addietro. Teodoro ha per\u00f2 portato con s\u00e9 un ospite, uno Straniero originario di Elea che dimostra di avere tutte le doti del filosofo. Socrate acconsente a rendere partecipe l'ospite della discussione, e gli pone una richiesta: cercare di trovare una definizione per le parole \"sofista\", \"politico\" e \"filosofo\". Lo Straniero decide di condurre l'indagine con il metodo diairetico, aiutato dal giovane Teeteto l\u00ec presente, cercando inizialmente la definizione di un tipo umano pi\u00f9 semplice da illustrare, il \"pescatore con la lenza\", per poi spostarsi su quella pi\u00f9 complessa del \"sofista\". Vengono passate in rassegna sei definizioni del sofista, nessuna delle quali risulta esaustiva: 1) cacciatore di giovani ricchi per denaro; 2) commerciante all'ingrosso di tecniche di comunicazione; 3) commerciante al minuto delle medesime; 4) venditore di prodotti fatti in casa (ancora nel senso delle tecniche di comunicazione); 5) atleta nella lotta che si pratica con i discorsi (erista); 6) purificatore delle opinioni che impediscono all'anima di arrivare alla verit\u00e0 (quest'ultima viene anche chiamata \"nobile sofistica\" per distinguerla dalle precedenti). Il riepilogo delle sei definizioni (\"Sofista\", 231c - 232b) non pare tuttavia soddisfacente. Lo Straniero passa pertanto ad elaborare una settima definizione che colga pi\u00f9 da vicino l'aspetto illusionistico del \"\"logos\" sofistico, concentrandosi sul tema della tecnica mimetica che produce immagini difformi dalle cose rappresentate. Sar\u00e0 proprio in questo contesto che lo Straniero e Teeteto si imbatteranno nel problema del non essere: come pu\u00f2 un'immagine \"essere\" la raffigurazione di \"ci\u00f2 che non \u00e8\"? Da questa domanda ha inizio la sezione centrale del dialogo, dedicata alla discussione delle tematiche inerenti all'essere e il non essere, con particolare attenzione alla dottrina di Parmenide. Quest'ultima viene confutata attraverso l'analisi dei \"generi sommi\". Infine, lo Straniero d\u00e0 un'ultima definizione di \"sofista\".\nIl metodo dicotomico-diairetico.\nLa prima importante questione che viene posta all'inizio del \"Sofista\" \u00e8 di carattere metodologico, e concerne il metodo d'indagine da utilizzare per ricercare una definizione per il sofista. Nella fattispecie, com'\u00e8 noto, lo Straniero discutendo con Teeteto ricorre alla dialettica e al metodo diairetico o dicotomico. Il procedimento \u00e8 cos\u00ec sintetizzabile: preso un \u00abtutt'uno\u00bb (\"\u00f3lon\"), lo si divide nelle due parti/aspetti complementari che in esso sono riconoscibili, e di queste due parti si sceglier\u00e0 quella che interessa per la ricerca in corso, dividendola a sua volta in due. Cos\u00ec facendo, ripetendo la divisione per ogni aspetto di nostro interesse fino a giungere all'oggetto d'indagine, l'intero di partenza sar\u00e0 alla fine diviso nelle sue varie forme (\"eidos\"). Da qui, risalendo a ritroso seguendo le varie ramificazioni ottenute, \u00e8 possibile ritrovare la definizione dell'oggetto studiato, unificando i vari aspetti di nostro interesse. Vi sono dunque due momenti: il primo consiste in una divisione (\"diairesis\"), mentre il secondo in un'unificazione (\"coinonia\").\nBisogna per\u00f2 essere prudenti nello svolgimento di questo metodo, poich\u00e9 \u00e8 facile sbagliarsi e commettere errori. A questo riguardo, nel \"Politico\" lo Straniero mette in guardia il giovane Socrate dall'applicarlo troppo alla leggera, raccomandandogli invece di procedere a passi brevi, analizzando nel dettaglio i vari passaggi:\nIn questo modo \u00e8 possibile studiare meglio l'oggetto di indagine e le differenze tra le varie arti (\"technai\"), poich\u00e9 il metodo diairetico permette di\nOra, applicare questo metodo ad una figura complessa come quella del sofista \u00e8 un'impresa ardua. Per facilitare il compito a Teeteto, lo Straniero decide di iniziare con un oggetto ben pi\u00f9 semplice: il pescatore con la lenza (218e). Punto di partenza \u00e8 la constatazione che la pesca con la lenza \u00e8 un'arte, e che le arti possono essere \"poietiche\", cio\u00e8 creano qualcosa, oppure preposte ad acquistare qualcosa; nell'arte dell'acquistare, a sua volta sono distinguibili l'arte dello scambiare e quella di impadronirsi di qualcosa contro la volont\u00e0 di qualcuno; quest'ultima arte dell'\"impadronirsi\", poi, pu\u00f2 essere esercitata apertamente, e in questo caso si parla di \"lotta\", oppure celatamente, e abbiamo la \"caccia\"; la caccia, a questo punto, pu\u00f2 essere o di prede inanimate oppure vive, e nel caso di caccia a esseri viventi bisogna distinguere tra chi caccia animali terrestri e chi invece animali \"remiganti\", i quali, a loro volta possono essere alati o acquatici. Si \u00e8 cos\u00ec giunti a distinguere la \"caccia agli uccelli\" dalla \"pesca\", ma la ricerca non finisce qui. Anzitutto, la pesca pu\u00f2 essere fatta o per mezzo di \"impedimenti\" (reti, nasse) o per mezzo di \"colpi\" (ami, tridenti), e in questo secondo caso si deve distinguere la \"pesca con il tridente\" (che colpisce dall'alto verso il basso) dalla \"pesca con la lenza\" (il filo viene tirato dal basso verso l'alto). A questo punto, lo Straniero non deve fare altro che riunire i vari aspetti sorti dalla diairesi e dare una definizione per la \"pesca con la lenza\" (220a-221c).\nLe definizioni di \u00absofista\u00bb.\nDopo aver mostrato come si deve impiegare il metodo diairetico con l'esempio del pescatore con la lenza, lo Straniero di Elea pu\u00f2 ora occuparsi, insieme a Teeteto, dell'argomento della discussione, cio\u00e8 il sofista. Dall'analisi emergono sei definizioni:\nA ci\u00f2 si aggiunga che il sofista, per quanto concerne l'oggetto della sua tecnica, appare come un:\nAnzitutto, il sofista mostra di essere simile al pescatore con la lenza, poich\u00e9 entrambi sono accomunati dall'attivit\u00e0 di caccia; ma mentre il pescatore caccia animali acquatici, il sofista ricerca giovani ricchi e facoltosi, attirandoli con la promessa di renderli, dietro compenso, uomini sapienti e virtuosi (definizione 1). Facendosi pagare per i propri insegnamenti, il sofista pu\u00f2 anche essere visto come un commerciante che in cambio di denaro fornisce nozioni inerenti all'anima (definizione 2) - aspetto che viene ulteriormente specificato con la definizione 3. Inoltre, quando si parla di sofistica non si pu\u00f2 dimenticare l'eristica, l'arte del \"battagliare\" con i discorsi in modo da mettere a tacere l'avversario: il sofista, nel senso dato dalla definizione 4, \u00e8 dunque paragonabile a un lottatore che combatte con le armi del \"logos\", i \"logoi\". Egli \u00e8 interessato al successo nella vita politica, non alla ricerca della verit\u00e0. Infine, lo Straniero rintraccia nel sofista anche un lato positivo, quello che consiste nell'estirpare i concetti errati dall'anima mediante la sua attivit\u00e0 paideutica (226d-e). La definizione 5 mette in imbarazzo i due interlocutori, poich\u00e9 il sofista sembra essere accomunabile al filosofo, il quale, simile a un medico, mette in atto una purificazione (\"catarsi spirituale\"). Qui si mostra in tutta la sua chiarezza l'ambiguit\u00e0 che \u00e8 propria del sofista, il quale esercita la propria arte mimetizzandosi e fingendo di essere altro da s\u00e9. Come emerge dall'abbozzo della definizione 7, il sofista vanta di essere in grado di insegnare qualsiasi cosa, di saper parlare di qualsiasi argomento e contraddire con i suoi discorsi qualsiasi avversario; ma un uomo pu\u00f2 essere davvero onnisciente? Come emerge anche dagli altri dialoghi platonici dedicati alla critica della sofistica, per parlare di qualcosa \u00e8 necessario conoscere l'argomento di cui si parla; il sofista, invece, non possedendo conoscenze specifiche, non potr\u00e0 mai contraddire un esperto (233a). L'arte del sofista, in ultima analisi, consiste nell'ingannare i giovani con discorsi affascinanti, mostrando loro non la verit\u00e0, ma una sterile imitazione parodistica della realt\u00e0, fatta di vuote parole.\nIl sofista si rivela dunque una figura perniciosa, dai tratti sfuggenti, che bisogna a tutti i costi delineare in modo netto, cos\u00ec da evitare confusione. Non \u00e8 infatti casuale che, alla richiesta di Socrate (p217c), lo Straniero decida di partire proprio dal sofista: una volta compreso quale sia il sapere proprio del sofista, sar\u00e0 pi\u00f9 facile individuare il sapere del filosofo e del politico. Per questo motivo la prima parte del \"Sofista\" (e cos\u00ec sar\u00e0 anche nel \"Politico\") viene dedicata a questioni metodologiche, ricercando di definire una \"techne\" generale che si avvicini il pi\u00f9 possibile alla \"techne\" da studiare, cos\u00ec da poter fare luce su quest'ultima. Esercitando la diairesi, tuttavia, si divide ogni \"techne\" in due specie tra di loro contrarie, di ognuna delle quali si deve dire che non \u00e8 l'altra: per definire il sofista, in ultima analisi si deve dire che cosa egli non \u00e8 - ma affermare questo significa superare l'ontologia parmenidea, questione di non poco conto che impiega la gran parte delle energie dei due interlocutori. Solo alla fine di questa lunga discussione su essere e non essere, lo Straniero pu\u00f2 ritornare sul sofista e, attraverso una nuova diairesi, giungere a definire la sofistica come\nIl \u00abparricidio\u00bb di Parmenide.\nPer poter dare una definizione di sofista, bisogna comprendere come sia possibile l'esistenza di una tecnica che fa apparire ci\u00f2 che non \u00e8. Lo Straniero afferma testualmente:\nAffermare di poter \"dire il non essere\" significa violare un caposaldo dell'ontologia di Parmenide, quello secondo cui il non essere non si pu\u00f2 n\u00e9 dire n\u00e9 pensare (237a). Urge allora approfondire la questione, e compiere quello che lo Straniero definisce un \u00abparricidio\u00bb ai danni del grande filosofo suo connazionale\nNon \u00e8 qui il caso di dilungarsi sul complesso rapporto sussistente tra Platone e Parmenide; quello che importa \u00e8 comprendere che l'esercizio della dialettica \u00e8 impossibile se si nega l'esistenza del non essere. Infatti, lo stesso Parmenide non avrebbe potuto affermare l'identit\u00e0 assoluta dell'essere senza, allo stesso tempo, almeno pensare a ci\u00f2 che \"\u00e8\" diverso da s\u00e9 e \"non \u00e8\" s\u00e9 stesso. L'identit\u00e0 implica l'esistenza della diversit\u00e0. Liquidare la tesi di Parmenide sul non essere \u00e8 di estrema importanza per sbarrare la strada agli inganni del sofista, per poterlo definire con rigore ed evitare che si confonda con il filosofo, con colui cio\u00e8 che purifica l'anima dagli errori. A questo scopo, bisogna portare avanti la ricerca\nCos\u00ec facendo, lo Straniero risale ai 5 generi sommi, i 5 predicati fondamentali da cui discendono tutte le cose:\nIl primo principio \u00e8 l'essere; il problema sorge per\u00f2 quando si passano a osservare il secondo e il terzo genere, \"identico\" e \"diverso\", e il quarto e il quinto, \"stasi\" e \"movimento\": identico e diverso non sono la stessa cosa, come un oggetto in movimento non pu\u00f2 essere fermo, e viceversa. Ci\u00f2 impone di accettare l'esistenza del \"non essere\" come modalit\u00e0 dell'essere, in quanto \"essere altro da\": \u00abper tutti la natura del diverso, rendendo ciascuno differente dall'ente, lo fa non essere\u00bb (256d-e). Tutti i generi dunque sono collegati all'essere (che \u00e8 molteplice) e per questo motivo sono e non sono enti. E se nella contrapposizione tra \"Stasi\" e \"Movimento\" \u00e8 possibile riconoscere, rispettivamente, i concetti fondamentali su cui si basano le opposte filosofie di Parmenide ed Eraclito, \"Identico\" e \"Diverso\" rinviano ai concetti fondamentali della logica che saranno oggetto delle posteriori analisi aristoteliche.\nEssere e non essere spiegano l'esistenza di vero e falso non come interni alle cose, ma esistenti nel mero giudizio. Il pensiero \u00e8 discorso, inteso come dialogo muto che l'anima intrattiene con s\u00e9 stessa (263e), ed \u00e8 sempre pensiero di \"qualcosa\", e mai di \"nulla\". L'essere stesso viene cos\u00ec ricondotto al discorso, al pensiero, poich\u00e9 il falso consiste nel dire di una cosa che \u00e8 di una specie invece che di un'altra, nel dire cio\u00e8 di una cosa un essere che non le appartiene, e quindi dire che \u00e8 ci\u00f2 che non \u00e8."}
{"id": "2812244", "revid": "1149807", "url": "https://it.wikipedia.org/wiki?curid=2812244", "title": "John Norton (barone)", "text": "Nato in Italia, era figlio di Thomas Norton, 4\u00ba barone Grantley e della moglie, Maria Federigo e nipote della scrittrice Caroline Norton. Fu educato alla Harrow School e all'Universit\u00e0 di Dresda. Eredit\u00f2 il titolo del padre nel 1877 e per un certo periodo fu capitano nella Middlesex Yeomanry.\nGrantley fu un \"Fellow\" della Society of Antiquaries of London, della Royal Numismatic Society e della British Numismatic Society. Raccolse una grande collezione di monete e coltiv\u00f2 orchidee. Le sue sedi in campagna erano Weeke Manor a Winchester e Markenfield Hall a Ripon. Acquist\u00f2 anche la propriet\u00e0 di Red Rice nel 1913.\nNel 1879, spos\u00f2 Katharine Buckner Norton, nata McVickar (morta nel 1897), la ex-moglie di suo cugino, Charles Grantley Campbell Norton. Spos\u00f2 in seconde nozze, nel 1899, Alice Jones (\u2020 1942), figlia illegittima di Thomas Jones, 7\u00b0 Visconte Ranelagh. Alla sua morte in una casa di riposo a Londra nel 1943, i suoi titoli passarono al primogenito, figlio del suo primo matrimonio, Richard Norton, 6\u00ba barone Grantley."}
{"id": "2812245", "revid": "6923", "url": "https://it.wikipedia.org/wiki?curid=2812245", "title": "Luigi Maria Anolli", "text": "Biografia.\nLaureato in Filosofia nel 1971 presso l'Universit\u00e0 Cattolica del Sacro Cuore di Milano sotto la guida di Giorgio Zunini, si specializza in Psicologia dello sviluppo nel 1975.\nNel 1972 vince una borsa di studio ministeriale e inizia l'attivit\u00e0 di ricerca nell'ambito della psicometria e della psicologia della percezione con il volume \"Lo sviluppo della percezione visiva\". Successivamente si interessa di psicologia dell'et\u00e0 evolutiva (con il volume \"Giochi finalizzati e materiale strutturato\"), l'analisi dell'organizzazione (con il volume scritto con Mara Selvini Palazzoli \"Sul fronte dell'organizzazione\"), la psicologia sociale (con il volume \"Senso e non senso del lavoro\").\nDiventato professore associato nel 1982 presso l'Universit\u00e0 Cattolica di Milano per l'insegnamento di Psicologia applicata, nel 1986 diventa ordinario di Psicologia sociale all'Universit\u00e0 degli Studi di Milano. Nel 1993 insegna Psicologia generale all'Universit\u00e0 Cattolica del Sacro Cuore di Milano, nel 1997 Psicologia della comunicazione, nel 2001 Psicologia della cultura. Nel 2003 insegna Psicologia della comunicazione all'Universit\u00e0 degli Studi di Milano-Bicocca.\nIn questi anni, allarga il proprio studio della psicologia della comunicazione alle espressioni facciali mediante il sistema di codifica delle espressioni facciali (FACS - Facial Action Coding System) di Paul Ekman e Wallace Friesen, e pubblicando i volumi \"Psicologia della comunicazione\" del 2002 e \"Fondamenti di psicologia della comunicazione\" nel 2006, entrambi con Il Mulino.\nFondatore del CESCOM (Centro studi per le scienze della comunicazione), ne diventa direttore a partire dal 2006.\n\u00c8 morto a Milano, nel marzo 2012 dopo una lunga malattia."}
{"id": "2812250", "revid": "154639", "url": "https://it.wikipedia.org/wiki?curid=2812250", "title": "Politico (dialogo)", "text": "Il Politico (\u03a0\u03bf\u03bb\u03b9\u03c4\u03b9\u03ba\u03cc\u03c2) \u00e8 un dialogo scritto da Platone in seguito al suo secondo viaggio in Sicilia (366-365 a.C.) e dedicato, come si evince dal titolo, a temi politici.\nCome \u00e8 noto, la politica costituisce uno dei principali interessi di Platone, il quale, stando alla \"Lettera VII\", avrebbe in giovent\u00f9 deciso di dedicarsi alla filosofia proprio con l'intento di istituire una societ\u00e0 armonica, ordinata e orientata al bene. A questo scopo, nella \"Repubblica\" egli tratteggia la fisionomia della citt\u00e0 ideale, organizzata in tre classi su imitazione dell'anima umana e governata da un gruppo di sovrani filosofi. \u00c8 probabile che gi\u00e0 nelle intenzioni di Platone l'utopia della \"Repubblica\" dovesse rimanere inattuata, avendo la funzione di modello per chi, educato alla filosofia, avesse voluto e potuto risanare una citt\u00e0 malata.\nDopo questa grande opera, Platone torna sullo stesso tema nel \"Politico\" e nelle \"Leggi\", nei quali sviluppa ulteriormente il proprio pensiero, cercando di trovare un giusto mezzo tra l'eccellenza del modello da lui proposto e l'effettiva applicabilit\u00e0 delle sue teorie nella realt\u00e0. In particolare, nel \"Politico\" Platone ricerca la definizione di \u00abpolitico\u00bb mostrando come questi si distingue dal \u00absofista\u00bb per identificarsi \"tout court\" con il \u00abfilosofo\u00bb, l'unico in grado di governare rettamente una \"polis\".\nCi\u00f2 inoltre spiega la mancanza nel \"corpus\" platonico di un dialogo intitolato \"Filosofo\", in cui presumibilmente si sarebbe dovuta ricercare la definizione di \u00abfilosofo\u00bb, cos\u00ec come veniva richiesto da Socrate all'inizio del \"Sofista\". \u00c8 infatti probabile che Platone non abbia sentito la necessit\u00e0 di scrivere un dialogo con questo intento, dal momento che l'indagine su sofista e politico risulta esaustiva nel delineare le caratteristiche del filosofo.\nContenuto dell'opera.\nIl \"Politico\", insieme ai dialoghi \"Teeteto\" e \"Sofista\", costituisce una trilogia, l'unica riconoscibile nel \"corpus\" platonico. Al termine del \"Teeteto\" (210d), Socrate rimanda la continuazione della discussione alla mattina successiva, dandosi appuntamento con Teodoro nello stesso posto; il rinvio \u00e8 al \"Sofista\", che infatti vede gli stessi personaggi, a cui si aggiunge lo Straniero di Elea, discutere sugli argomenti concordati; a questi due dialoghi si aggiunge infine il \"Politico\", in cui si continua ancora la stessa discussione, e che vede lo Straniero discutere con il giovane Socrate di argomenti politici (257a). Ad essi funge idealmente da preambolo il \"Parmenide\": sia nel \"Teeteto\" (183e-184a) che nel \"Sofista\" (217c) viene ricordato l'incontro avvenuto parecchi anni prima tra Socrate e l'ormai anziano Eleate.\nAll'inizio del \"Politico\" lo Straniero di Elea ha appena terminato di discutere con Teeteto: giunti alla definizione di \u00absofista\u00bb restano da ricercare quelle di \u00abpolitico\u00bb e \u00abfilosofo\u00bb. Teeteto, tuttavia, \u00e8 ancora troppo giovane e la stanchezza gli impedisce di proseguire con una nuova indagine, ragion per cui passa il testimone all'amico e coetaneo Socrate, omonimo del filosofo l\u00ec presente. Lo Straniero e il giovane Socrate iniziano cos\u00ec a indagare la figura del \u00abpolitico\u00bb, partendo dalla definizione tradizionale secondo cui questi \u00e8 un pastore di uomini. Ci\u00f2 non soddisfa per\u00f2 lo Straniero, il quale, dopo una digressione sul mito di Crono, torna sull'argomento e propone una nuova definizione in grado di distinguere la politica dalle altre arti a essa correlate, basandosi sull'analogia con la tessitura. Infine, lo Straniero analizza i diversi tipi di governo, classificandoli dal migliore al peggiore, e fa alcune considerazioni sulle leggi e il ruolo della politica.\nIl politico come \u00abpastore di uomini\u00bb.\nCome gi\u00e0 il \"Sofista\", anche il \"Politico\" \u00e8 dedicato a ricercare una definizione, quella appunto di \u00abpolitico\u00bb, attraverso il metodo diairetico. Lo Straniero, aiutato dal giovane Socrate, parte dalla considerazione che il politico, l'\u00abuomo regale\u00bb, non \u00e8 tanto diverso da un padrone di casa: entrambi infatti gestiscono qualcosa che \u00e8 a loro sottoposto, sia essa una citt\u00e0 o una grande famiglia. Bisogna per\u00f2 specificare meglio chi sia il politico e in cosa consista la sua arte; a questo scopo si ricorre alla diairesi, distinguendo inizialmente la scienza conoscitiva (di cui l'arte regale \u00e8 una parte) dalle scienze pratiche, e in seguito dividendo di volta in volta in due l'oggetto di ricerca. Attraverso questo metodo si percorre il seguente cammino d'indagine:\nIn questo modo, lo Straniero e il giovane Socrate giungono alla tradizionale definizione di \"politico\" come pastore di uomini. Tuttavia, come fa notare lo Straniero, una simile definizione non \u00e8 affatto soddisfacente, poich\u00e9 si adatta non solo al politico, ma anche al medico o al maestro di ginnastica: se allevatore \u00e8 chi si prende cura del gregge, e se il politico \u00e8 allevatore di uomini, chi pu\u00f2 negare che questo titolo si adatti anche al medico e al maestro di ginnastica, i quali procurano il bene agli uomini? (267e-268a)\nIl mito di Crono.\nLo Straniero e il giovane Socrate si rendono conto che il risultato della loro indagine \u00e8 ambiguo, segno che il metodo diairetico \u00e8 stato applicato in modo poco rigoroso. Occorre dunque, affinch\u00e9 il ragionamento non venga screditato, vagliare nuove strade e cercare una definizione che sia univoca (268c).\nA questo punto, per studiare meglio l'argomento, lo Straniero decide di rivolgersi al mito, in particolare a quello dell'et\u00e0 di Crono (268d-274e). Narra lo Straniero che, mentre al tempo attuale la Terra e gli altri corpi celesti si muovono del moto che conosciamo, in passato, quando era Crono a governare, il mondo si muoveva in senso opposto. Questo movimento contrario aveva degli effetti notevoli sulla Terra e sui suoi abitanti: lo stesso ciclo della nascita e della morte era invertito rispetto all'attuale, e cos\u00ec gli uomini, invece di nascere da una madre, nascevano dal terreno gi\u00e0 vecchi, e ringiovanivano con il passare del tempo, godendo senza sforzi dei frutti che la terra offriva loro spontaneamente. Tuttavia, anche quest'et\u00e0 dell'oro volse al termine, e, giunto il momento, Crono, da timoniere dell'universo, blocc\u00f2 il moto del mondo, rovesciandone il senso di rotazione e causando enormi stragi, dando cos\u00ec inizio alla fase attuale. La vita nel nuovo ciclo \u00e8 per\u00f2 ben diversa da quella del ciclo precedente, poich\u00e9 piagata da una progressiva degenerazione che porta il mondo verso il caos. In questa nuova condizione gli uomini, privati della guida del dio, si trovarono inizialmente in difficolt\u00e0, e solo grazie ai doni degli d\u00e8i (in particolare, il riferimento qui \u00e8 a Prometeo) poterono salvaguardare la propria esistenza e continuare a vivere.\nL'utilit\u00e0 di questo mito, afferma lo Straniero, \u00e8 di mostrare come l'analogia con il pastore si adatta bene al regno di Crono (il quale, come un timoniere su una nave, manteneva l'ordine nell'universo), ma perde di efficacia se calata nella realt\u00e0 attuale, caratterizzata dal caos. In questo consiste l'errore di poco prima: nel cercare una definizione per il politico, ci si \u00e8 rivolti a un modello troppo elevato, divino, e quindi irraggiungibile in una comunit\u00e0 di esseri umani (274e-275a). Non resta dunque che continuare l'indagine.\nL'arte regia e le arti affini.\nIl ricorso al mito di Crono ha mostrato i limiti dell'analisi svolta fino a quel punto dallo Straniero di Elea e dal giovane Socrate: il modello proposto dal governo di una divinit\u00e0 ha portato l'indagine troppo lontano, e il discorso fino allora compiuto, afferma lo Straniero, \u00e8 simile a un dipinto di cui si sono delineati i contorni, ma di cui non \u00e8 ancora stata colorata la parte centrale (277c). Per togliersi d'impiccio \u00e8 dunque necessario riprendere l'analisi, e separare l'arte regia da tutte le altre arti che le sono affini e che con essa condividono la medesima definizione.\nLo Straniero propone un'analogia con l'arte del tessere: come la tessitura (cio\u00e8 l'arte di intrecciare la trama e l'ordito) \u00e8 ben diversa dalle arti a essa connaturate (come ad esempio l'arte della cardatura, della filatura, della cucitura), cos\u00ec l'arte regia, ovvero la politica, deve essere distinta da tutte quelle arti che le sono affini. Da un lato vi sono arti che sono cause di qualcosa, cio\u00e8 realizzano una cosa come la tessitura realizza un tessuto, e dall'altro vi sono arti che sono concause, cio\u00e8 producono strumenti con i quali si realizza la cosa, come la cardatura o la filatura (279b-283d). Seguendo questo schema, lo Straniero separa la politica, che \u00e8 causa dello Stato, dalle altre arti a essa ausiliarie, come ad esempio l'arte della guerra (286c-291b). L'analogia con la tessitura, inoltre, pone bene in chiaro quello che per Platone deve essere lo scopo della politica: tessere caratteri e individui ricorrendo a modelli riconosciuti ben solidi, cos\u00ec da generare un'unit\u00e0.\nI tipi di costituzione e le leggi.\nGiunti a questo punto, lo Straniero ha isolato l'arte regia e pu\u00f2 dedicarsi ad analizzare i diversi tipi di governo. Questi vengono divisi in base al numero di uomini che li presiedono, se cio\u00e8 vi \u00e8 un solo uomo, pochi oppure una moltitudine; secondariamente, ciascuno di questi tre tipi di governo pu\u00f2 essere o meno retto dalle leggi (292a). Si ottengono cos\u00ec sei tipi di governo, che vengono ordinati dal migliore al peggiore:\nA questi sei lo Straniero aggiunge un settimo, che consiste nel governo dei filosofi tratteggiato nella \"Repubblica\" (297c) e che viene separato da tutti gli altri (303b). Il compito del buon politico nella \"polis\" \u00e8 emanare leggi giuste e imporne il rispetto, anche con la forza se necessario: come nel \"Gorgia\" e nella \"Repubblica\", anche nel \"Politico\" chi governa una citt\u00e0 \u00e8 paragonato a un medico, il quale a volte deve ricorrere a cure dolorose pur di risanare un paziente, anche se questi \u00e8 contrario. Con quale diritto, infatti, un paziente pu\u00f2 accusare un medico di averlo curato contro la sua volont\u00e0, se dall'operato del medico egli \u00e8 guarito e quindi ne ha tratto un miglioramento? Per risanare la citt\u00e0 malata \u00e8 dunque necessario far rispettare le leggi e persuadere i cittadini della loro bont\u00e0 con l'arte oratoria o, in casi estremi, ricorrere alla violenza, esiliando gli oppositori politici e uccidendo i colpevoli di reati (294b-c).\nOgni \"techne\" \u00e8 tale perch\u00e9 sa trovare in s\u00e9 la propria misura, riconosce cio\u00e8 la propria legge, e riesce a collaborare con le altre a lei affini riconoscendo una medesima legge (284b-c): la politica quindi, in quanto \"techne\", dovr\u00e0 articolare le varie \"technai\" a essa congeneri in modo che ognuna occupi il posto che le compete, cos\u00ec che esse possano muoversi all'unisono e generare quello che potrebbe definirsi un \"kosmos\" politico dove le diverse arti si riuniscono in un'unit\u00e0."}
{"id": "2812253", "revid": "92736074", "url": "https://it.wikipedia.org/wiki?curid=2812253", "title": "Responsabile dei lavori", "text": "Il \"Responsabile dei lavori\" \u00e8 una figura tecnica che secondo il D. Lgs. n. 81/2008 e s.m.i. \"pu\u00f2\" essere incaricato ai fini della progettazione o della esecuzione o del controllo dell'esecuzione dell'opera. Nel caso di appalto di opera pubblica (D. Lgs. n. 163/2006 e s.m.i.), il Responsabile dei lavori \u00e8 il Responsabile unico del procedimento (R.U.P.). Il Responsabile dei lavori quindi, prima del D. Lgs n.106/09 (correttivo del D. Lgs. n. 81/2008), coincideva con il progettista per la fase di progettazione dell'opera e con il Direttore dei lavori in fase di esecuzione. Sia chiaro che il Committente (soggetto per il quale l'intera opera viene eseguita) \u00e8 esonerato dalle responsabilit\u00e0 connesse agli adempimenti degli obblighi, limitatamente all'incarico conferito al responsabile dei lavori. \u00c8 opportuno quindi che il Committente che abbia proceduto all'individuazione del Responsabile dei Lavori, formalizzi tale incarico, e poi verifichi che siano adempiuti, da parte del RdL, gli obblighi delegati e delegabili."}
{"id": "2812254", "revid": "235890", "url": "https://it.wikipedia.org/wiki?curid=2812254", "title": "Derivata della funzione composta", "text": ""}
{"id": "2812256", "revid": "767487", "url": "https://it.wikipedia.org/wiki?curid=2812256", "title": "Maida Vale (Van der Graaf Generator)", "text": "Maida Vale \u00e8 un album live dei Van der Graaf Generator registrato per la BBC nel 1971-1976 nel quartiere Maida Vale di Londra da cui ha preso il nome l'album."}
{"id": "2812258", "revid": "123421019", "url": "https://it.wikipedia.org/wiki?curid=2812258", "title": "Lar Gand", "text": "Lar Gand, noto anche come Mon-El, Valor o M'Onel, \u00e8 un personaggio dei fumetti DC Comics. \u00c8 associato nell'Universo DC alla Legione dei Supereroi, a Superman e a Superboy. Il personaggio fu reinterpretato durante gli anni, ma tutte le versioni presentano poteri simili a quelli di Superman, e a volte agiva come sostituto per eroi pi\u00f9 noti.\nBiografia del personaggio.\nHalk Kar.\nUn precursore del personaggio di Lar Gand comparve nella storia, \"Superman's Big Brother\", in \"Superman\" n. 80, del gennaio-febbraio 1953. Venne soprannominato Halk Kar. Il suo costume aveva un emblema molto simile a quello di Superman, ma a colori rovesciati. Questo personaggio venne creato da Otto Binder e dall'artista Al Plastino.\nNella storia, Halk Kar si schianta sulla Terra con la sua nave spaziale venendo salvato da Superman, scoprendolo sofferente di amnesia. Superman si rende conto che Halk Kar aveva una nota di Jor-El che menzionava suo figlio, quindi pens\u00f2 che, non solo Halk Kar proveniva da Krypton, ma che sarebbe potuto essere un secondo figlio di Jor-El, e quindi, suo fratello maggiore.\nSuperman cap\u00ec subito che Kar era pi\u00f9 debole di lui, quindi, invece di sottoporlo all'imbarazzo di essere pi\u00f9 debole del suo fratello minore, sceglie di utilizzare i suoi poteri per coprire le deficienze di Halk. Questo piano ebbe un doppio effetto, in quanto Halk Kar cominci\u00f2 ad adottare un comportamento di superiorit\u00e0 verso lo stesso Superman, iniziando addirittura a fare delle avance alla sua ragazza, Lois Lane.\nFinalmente, Halk Kar recuper\u00f2 la memoria, e spieg\u00f2 che proveniva dal pianeta Thoron, nello stesso sistema solare di Krypton. Anni fa, mentre stava svolgendo un viaggio pionieristico nello spazio, atterr\u00f2 su Krypton con nave spaziale in pessime condizioni. Qui, incontr\u00f2 Jor-El, che gli spieg\u00f2 che la distruzione di Krypton era imminente ma ripar\u00f2 la sua astronave, indicandogli con una nota la direzione verso la Terra. Krypton esplose pochi attimi dopo, facendo finire Halk Kar in animazione sospesa finch\u00e9, finito sulla Terra, non incontr\u00f2 Superman, figlio di Jor-El, ormai adulto. Halk Kar ritorn\u00f2 su Thoron con la sua astronave, ora riparata, lasciando Superman con la breve esperienza di aver avuto un fratello.\nMon-El.\nLa storia di Halk Kar fu ripresa in \"Superboy\" n. 89 del giugno 1961, una storia ambientata durante la fase di Superman come Superboy, probabilmente uno dei primi spin-off a fumetti della storia. Il nome del personaggio venne cambiato in Lar Gand, il suo pianeta natale in Daxam, e venne raffigurato pi\u00f9 giovane di Superboy. Era un esploratore atterrato su Krypton, dove Jor-El lo avvis\u00f2 che il pianeta era vicino alla distruzione consegnandogli una mappa stellare utile per raggiungere la Terra, dove incontr\u00f2 Superboy. Non appena ottenne dei poteri simili a quelli di Superboy, l'eroe giunse alla conclusione che costui doveva essere il suo fratello perduto, e lo chiam\u00f2 Mon-El: \"Mon\" perch\u00e9 atterr\u00f2 sulla Terra di luned\u00ec (dall'inglese, \"Monday\" = \"Luned\u00ec\"), e \"El\" per il nome kryptoniano di famiglia di Superboy. Adott\u00f2 un'identit\u00e0 segreta umana di Bob Cobb allo scopo di integrarsi nella citt\u00e0 di Superboy, Smallville.\nTuttavia, il personaggio fu raffigurato immune alla kryptonite, radioattivamente velenosa per i kryptoniani. Credendo che Mon-El lo avesse ingannato, Superboy tent\u00f2 di raggirarlo a sua volta con un frammento di kryptonite fatto di piombo, che sfortunatamente si dimostr\u00f2 esserne l'unica debolezza. In pi\u00f9, l'esposizione al piombo \u00e8 fatalmente irreversibile per i daxamiti, come Mon-El spieg\u00f2, avendo recuperato la memoria. Sentendosi colpevole per aver accidentalmente avvelenato Mon-El, Superboy lo invi\u00f2 nella Zona fantasma, dove sarebbe stato capace di osservare le cose che accadevano nel mondo esterno, ma come un fantasma non invecchia, il suo avvelenamento da piombo non sarebbe progredito.\nQuesto esilio fu provvidenziale per fornire un mezzo per ambientare, in contemporanea, le sue storie nel XXX secolo insieme alla Legione dei Supereroi. In queste storie, il membro della Legione, Saturn Girl cre\u00f2 un antidoto temporaneo al suo avvelenamento da piombo, consentendogli cos\u00ec di poter uscire dalla Zona Fantasma di quando in quando, venendo poi considerato come membro onorario della Legione. Successivamente, Brainiac 5 cre\u00f2 un antidoto con effetto permanente, cos\u00ec ne approfitt\u00f2 per diventare un membro della Legione a tempo pieno. Nel corso della sua lunga carriera, fu scritto che era uno dei tre membri pi\u00f9 forti della squadra, al fianco di Superboy ed Ultra Boy, e serv\u00ec due volte come leader del gruppo. Mon-El mor\u00ec apparentemente per non aver preso la dose di siero anti-piombo abbastanza in tempo. Eltro Gand, un discendente lontano del suo fratello maggiore, si sacrific\u00f2 per riportarlo in vita. Mon-El si spos\u00f2 con la sua compagna di squadra Shadow Lass, con cui ebbe una lunga relazione.\nNel 1985, la rimodernizzazione della DC Comics degli universi dei suoi eroi in \"Crisi sulle Terre infinite\", rimosse il passato di Superman nei panni di Superboy dalle storie del personaggio. La storia del personaggio di Mon-El rimase invariato, per\u00f2, ed il suo incontro con Superboy avvenne in un \"universo tascabile\" creato da Time Trapper, un misterioso essere che viveva alla fine dell'universo.\nGravemente ferito e dipendente dalle macchine per vivere, durante la battaglia contro Time Trapper e dopo la morte di Superboy, Mon-El mor\u00ec durante le Guerre Magiche che distrussero molta della tecnologia attraverso i Pianeti Uniti. Successivamente, Time Trapper lo riport\u00f2 alla vita, sperando di utilizzare il suo corpo per preservare la sua stessa esistenza, ma Mon-El lo uccise prima che potesse manipolare ulteriormente la storia. Questo cancell\u00f2 l'universo tascabile di Superboy dall'esistenza, e alter\u00f2 la linea temporale. Il potere ed il ruolo di Trapper furono usurpati dal suo ex-sottoposto Glorith, e Lar Gand fu rimesso in circolazione come \"Valor\".\nValor.\nNella nuova realt\u00e0 del \"\"Glorithverso\", Lar Gand rimpiazz\u00f2 il Superboy non-esistente come ispirazione per la Legione. Come descritto nella storia \"La Leggenda di Valor\", Lar Gand era un supereroe operante nel XX secolo, sotto il nome di Valor. Fu in grado di fermare una seconda invasione della Terra da parte dei Dominatori, liberando migliaia di umani sui quali furono condotti esperimenti e utilizzati come colonizzatori su una serie di mondi, tra lo spazio del Domino e la Terra, una specie di \"zona cuscinetto\" utilizzata per prevenire invasioni future. Questi coloni ottennero poteri metaumani per via degli esperimenti e si evolsero su diversi pianeti che in futuro avrebbero poi fatto parte della Coalizione dei Pianeti Uniti. Dopo aver completato questa missione e un numero imprecisato di altre simili nel XX secolo, Lar Gand venne inviato da Glorith, uno stregone del tempo, nella Zona Cuscinetto Bgztl, per sottrarsi dalla Legione nel XXX secolo.\nIn questa nuova storia, Lar Gand fu ispirato dal sacrificio di suo padre nel crossover \"Invasione!\", divenendo un eroe. Per un breve periodo fu membro della L.E.G.I.O.N., dove Vril Dox II cur\u00f2 il suo avvelenamento da piombo. Gioc\u00f2 un ruolo significante nel crossover \"Eclipso: The Darkness Within\"\", in cui Superman gli diede il nome di \"Valor\". In una serie omonima, Valor, fu protagonista per 23 numeri, iniziando con il nome di Lar Gand nei panni di un avventuroso giovanotto che esplora l'universo pilotando una nave spaziale dotata di Intelligenza Artificiale senziente di nome Babbage. Scopo di questi viaggi era l'incontro di numerosi alieni e civilizzazioni. Dopo il n. 12, per\u00f2, le cose si fecero complicate.\nGlorith continu\u00f2 ad alterare la linea temporale. Tornando a quando Lar Gand era ancora un ragazzo, in un altro tentativo di vincere la sua affezione, caus\u00f2 accidentalmente la sua morte. Cerc\u00f2 pertanto di rimediare al danno, richiamando un duplicato del Valor dal tempo della Legione, per prendere il posto del suo vecchio s\u00e9, \"incastrato\" nel XX secolo da Waverider. Fu incaricato di completare le leggendarie azioni di Valor, come, per esempio, fermare la seconda invasione dei Dominatori e inviare i coloni metaumani sui mondi dei Pianeti Uniti, in modo che la storia del XXX secolo potesse ritornare alla normale linea temporale. Ma tali eventi furono attivati prima del previsto, cosa che produsse alcuni cambiamenti nelle avventure di Valor. Questa fu una delle tante destabilizzazioni temporali che condussero agli avvenimenti dell\"'Ora zero\", e al \"Rinnovo\" della Legione.\nM'Onel.\nIl personaggio ricomparve dopo il rinnovamento causato dallOra Zero\", in Superboy vol. 3 n. 17. Fu colto da amnesia, avendo solo vaghe memorie del tempo passato nella L.E.G.I.O.N. Non appena il siero di Dox termin\u00f2 il suo effetto, Superboy lo piazz\u00f2 nella Zona di Stasi, dove fu tenuto per mille anni prima di essere rilasciato dalla Legione e da un Superboy viaggiatore temporale, che gli iniett\u00f2 il siero del suo antenato preparato da Brainiac 5. Per evitare il fervore religioso che il suo ritorno avrebbe causato, la Legione mantenne segreto il fatto che il nuovo membro della squadra era il leggendario Valor. Prese il nome di M'Onel\"'.\nSarebbe stato un personaggio importante nella serie successiva, \"The Legion\". Con il resto dei Legionari, M'Onel si perse quando Superboy (Kon-El) e i Teen Titans persero l'ascia del Persuasore mentre tentavano di ritornare al proprio tempo. M'Onel tent\u00f2 di tenere i Legionari in una catena umana, ma fu risucchiato in un vortice. Shikari fu l'unica a riuscire a fuggire, tirata fuori dalla corrente temporale. Arriv\u00f2 in un futuro cambiato, finendo nei fumetti correnti della Legione dei Super Eoi.\nQuando giunsero gli eventi della \"Crisi infinita\" e il tempo e lo spazio furono reallineati e alterati ancora una volta. In questa incarnazione di Mon-El le sue imprese furono pensate per essere cancellate dalla linea temporale. Ma in \"Final Crisis: Legion of Three Worlds\" n. 2 questa versione di Mon-El riemerse cos\u00ec come i suoi compagni di squadra della Legione post-\"Ora Zero\".\n\"Rinnovamento\" della \"continuity\" del 2004.\nIl personaggio fu reintrodotto nuovamente in un altro rinnovamento della storia della Legione nel 2004. In \"Supergirl and the Legion of Super-Heroes\" n. 23 del dicembre 2006, Saturn Girl avvert\u00ec una chiamata d'aiuto telepatica, proveniente da Mon-El, relegato nella Zona Fantasma. Soffriva da 1000 anni di privazione sensoriale e che stava morendo di avvelenamento da piombo. Era confuso su chi lo avesse messo nella Zona Fantasma, ma, ricordando il simbolo a forma di \"S\" attacc\u00f2 Supergirl. Brainiac 5 cre\u00f2 un anti-tossina per l'avvelenamento da piombo utilizzando la kryptonite, ma finito l'effetto, Mon-El fu costretto a rientrare nella Zona Fantasma. Si scopr\u00ec in \"Final Crisis: Legion of Three Worlds\", che, questo futuro non \u00e8 quello di Terra-1, ma invece il futuro di Terra-Prime. Il passato attuale di questo Mon-El \u00e8 sconosciuto.\nPost-Crisi Infinita.\nIn concomitanza del \"crossover\" \"Crisi infinita\", la natura del pianeta Daxam, e quindi di Mon-El, fu oggetto di ampia retcon. Divenne un remoto discendente di un umano e Bal Gand, una femmina daxamita che visit\u00f2 la Terra durante l'et\u00e0 d'oro della cultura Inca. Ritorn\u00f2 su Daxam, piuttosto che lasciare che il suo bambino nascesse come una specie di semidio sulla Terra, ma riprogramm\u00f2 l'astronave per ritornare sulla Terra, nel caso che la tipica xenofobia daxamita lo avesse reso necessario. Generazioni dopo, il suo discendente Lar Gand si arrese al suo istinto di fuggire dalla sempre pi\u00f9 isolata Daxam e di viaggiare per le stelle, e fu condotto, dalla programmazione della navicella della sua antenata, sulla Terra, nel continente nord-americano.\nIn \"Action Comics Annual\" n. 10 del febbraio 2007 diede una nuova versione di come Clark Kent incontr\u00f2 il personaggio. Si rifaceva molto alla versione degli anni sessanta, ma lo smemorato Mon-El rimase avvelenato quando Clark tent\u00f2 di vedere se era un vero kryptoniano mostrandogli un pezzo di kryptonite, ma la scatola di piombo che la conteneva lo avvelen\u00f2 e gli restitu\u00ec la memoria. Ricord\u00f2 che, arrivando sulla Terra, una tempesta solare causata da una macchia solare ruppe il contenitore del carburante della sua nave spaziale, facendolo schiantare e perdere la memoria. Di nuovo Clark lo mise nella Zona Fantasma in stasi finch\u00e9 il suo avvelenamento da piombo non fosse stato curato.\nIn \"Superman\" n. 685, Superman rilasci\u00f2 Mon-El dalla Zona Fantasma per salvarlo dal collasso della dimensione alternativa. Mon-El fu curato dal suo avvelenamento da una cura anonima lasciata per lui dalla Legione. Nel XXI secolo, adott\u00f2 l'identit\u00e0 segreta del cugino di Clark \"Jonathan Kent\" da Londra, e ag\u00ec da protettore di Metropolis, mentre Superman si un\u00ec all'insediamento fuori della terra di Nuova Krypton, popolata da rifugiati provenienti da vari pianeti distrutti.\nPer qualche tempo fece parte della Polizia Scientifica di Metropolis, finch\u00e9 non fu catturato dal Progetto 7734 di Sam Lane, che inscen\u00f2 la sua finta morte per mano di Flamebird e Nightwing. Mon-El riusc\u00ec a fuggire, ma fin\u00ec per rimanere incastrato nella \"Dimensione Forlorn\", aiutando Capitan Atomo a liberarsi dalle grinfie di Mirabai, regina malvagia dei Forlorn e alleata del capo di Sam Lane.\nDopo la sua fuga, Mon-El ritorn\u00f2 a Metropolis indossando una versione del suo costume rosso e blu completo del simbolo di Superman sulla parte sinistra del petto. Aiut\u00f2 la Polizia Scientifica di Metropolis a catturare il Parassita. Mon-El tent\u00f2 anche di catturare Bizzarro, solo per tornare indietro quando scapp\u00f2 dal suo mondo. Una volta tornato a casa, Mon-El chiese a Superboy di riprogrammare Kellex, l'androide della Fortezza della Solitudine, in modo che potesse riparare la nave spaziale con la quale giunse sulla Terra. Ebbe anche una relazione sessuale con Billi Harper, nipote del Guardiano. Recentemente, su invito del Dottor Light (Kimiyo Hoshi), Mon-El si un\u00ec alla Justice League of America.\nLegione dopo \"Crisi infinita\".\nGli eventi della miniserie \"Crisi Infinita\" ricostituirono anche un'analogia della \"continuity\" della Legione pre-Crisi, come visto nella storia \"The Lightning Saga\" in \"Justice League of America\" e \"Justice Society of America\", e nella storia \"Superman and the Legion of Super-Heroes\" in \"Action Comics\". Mon-El fu inserito nei loro numeri. Nell'ultima storia, fu rivelato che Mon-El fu bandito nella Zona Fantasma da Earth-Man.\nNella miniserie \"\", che segu\u00ec \"Superman and the Legion of Super-Heroes\", Mon-El fu salvato dalla Zona Fantasma dai suoi compagni di squadra. Dopo aver lasciato la Zona, Mon-El soffr\u00ec nuovamente del suo avvelenamento da piombo, ma come in passato, fu salvato dal siero creato da Brainac 5. Lui e Shadow Lass furono inviati in missione su Oa per reclutare il solitario Sodam Yat, l'ultimo Guardiano dell'Universo, nella guerra contro Superboy-Prime e la Legione dei Supercriminali.\nPoteri e abilit\u00e0.\nIn generale, le abilit\u00e0 di Lar Gand, e di altri daxamiti, sono identiche a quelle di Superman e degli altri kryptoniani: superforza, supervelocit\u00e0, volo, vista a raggi-x, calorifica, microscopica e telescopica, invulnerabilit\u00e0 e superudito, con tre eccezioni:\nIn alcune incarnazioni della Legione, Lar Gand \u00e8 considerato il membro pi\u00f9 potente della squadra."}
{"id": "2812259", "revid": "288300", "url": "https://it.wikipedia.org/wiki?curid=2812259", "title": "Tyres\u00f6 FF", "text": ""}
{"id": "2812266", "revid": "174925", "url": "https://it.wikipedia.org/wiki?curid=2812266", "title": "Fra' Giuliano Brigantino", "text": ""}
{"id": "2812267", "revid": "729019", "url": "https://it.wikipedia.org/wiki?curid=2812267", "title": "Snipe", "text": "La Snipe (che in inglese significa \"beccaccino\") \u00e8 una imbarcazione a vela nata nel 1931 ad opera dello statunitense Bill Crosby (direttore della rivista \"The Rudder\"); rientra nella categoria internazionale denominata \"International Snipe Class\".\nDescrizione.\nIl piano velico prevede randa e fiocco, pi\u00f9 il tangone per il fiocco nelle andature di lasco.\nCostruttori delle imbarcazioni sono presenti in Europa, Giappone, Nord e Sud America."}
{"id": "2812268", "revid": "2069412", "url": "https://it.wikipedia.org/wiki?curid=2812268", "title": "Bandiera dell'Umbria", "text": "La bandiera dell'Umbria prende spunto dal gonfalone disegnato dagli architetti Gino e Alberto Anselmi, vincitori del concorso nel 1971, che descrissero il simbolo con queste parole:\nIl simbolo della bandiera rappresenta i tre ceri della Corsa dei Ceri che si tiene a Gubbio in provincia di Perugia il 15 maggio di ogni anno in onore di Sant'Ubaldo Baldassini, la bandiera \u00e8 entrata ufficialmente in vigore con la L.R. 18 maggio 2004, n.5.\nLo stemma e la bandiera della regione sono ufficialmente definite dai seguenti articoli:"}
{"id": "2812269", "revid": "288300", "url": "https://it.wikipedia.org/wiki?curid=2812269", "title": "Degerfors IF", "text": ""}
{"id": "2812271", "revid": "288300", "url": "https://it.wikipedia.org/wiki?curid=2812271", "title": "IF Elfsborg", "text": ""}
{"id": "2812275", "revid": "599013", "url": "https://it.wikipedia.org/wiki?curid=2812275", "title": "Nobuhiro Takeda", "text": "Campione d'Asia con la Nazionale giapponese nel 1992.\nCarriera.\nClub.\nTakeda ha iniziato a giocare nella \"Japan Soccer League\" per lo Yomiuri nel 1986.\n\u00c8 rimasto allo Yomiuri (dal 1993 Verdy Kawasaki) fino al 1995, quando si \u00e8 trasferito allo J\u00fabilo Iwata per la stagione 1996. L'anno seguente \u00e8 tornato al Verdy Kawasaki per poi passare al Kyoto Purple Sanga dal luglio a dicembre 1997.\nDal 1998 al 1999 ha giocato pel lo JEF United Ichihara e nel 2000 \u00e8 nuovamente tornato al Verdy Kawasaki prima di trasferirsi in Paraguay firmando per lo Sportivo Luque\u00f1o.\nL'anno seguente \u00e8 rientrato ancora al Verdy, che si era appena trasferito a Tokyo, dove ha chiuso la carriera.\nNazionale.\nTakeda ha disputato 18 partite con la Nazionale giapponese.\nHa esordito l'8 aprile 1987 in una partita di qualificazione alle Olimpiadi 1988 contro l'Indonesia al National Olympic Stadium di Tokyo, segnando il suo primo e unico gol in Nazionale.\nNel 1992 ha fatto parte della selezione che ha vinto la Coppa d'Asia."}
{"id": "2812276", "revid": "288300", "url": "https://it.wikipedia.org/wiki?curid=2812276", "title": "IFK Eskilstuna", "text": ""}
{"id": "2812281", "revid": "288300", "url": "https://it.wikipedia.org/wiki?curid=2812281", "title": "GAIS", "text": ""}
{"id": "2812284", "revid": "599013", "url": "https://it.wikipedia.org/wiki?curid=2812284", "title": "Patrick McDonald", "text": "Carriera.\nSoprannominato \"Fat Mac\", era un membro dell\"'Irish American Athletic Club\" e del New York City Police Department, dove ha lavorato come vigile urbano a Times Square per molti anni.\nAlle Olimpiadi a Stoccolma nel 1912 ha gareggiato per gli Stati Uniti nel getto del peso, dove vinse la medaglia d'oro. Partecip\u00f2 anche al getto del peso a due mani, riuscendo per\u00f2 ad arrivare solo secondo, dietro l'americano Ralph Rose. Fu l'unica volta, per\u00f2, che questa disciplina comparve alle Olimpiadi. Dopo 8 anni partecipa alle Olimpiadi ad Anversa, in Belgio, dove vince la medaglia d'oro nel lancio del martello con maniglia corta.\nCognome.\nIl vero cognome di Patrick sarebbe McDonnell. Emigrano negli Stati Uniti nel 1909, il suo cognome viene scritto male, ma la sorella non ha il coraggio di correggerlo perch\u00e9 aveva paura di essere sbattuta fuori spiacevolmente dal dipartimento per l'immigrazione. Infatti tutti i membri della famiglia che sono emigrati con lei o dopo hanno dovuto identificarsi con il cognome McDonald e non con l'originale."}
{"id": "2812285", "revid": "288300", "url": "https://it.wikipedia.org/wiki?curid=2812285", "title": "GIF Sundsvall", "text": ""}
{"id": "2812292", "revid": "288300", "url": "https://it.wikipedia.org/wiki?curid=2812292", "title": "G\u00e5rda BK", "text": ""}
{"id": "2812294", "revid": "288300", "url": "https://it.wikipedia.org/wiki?curid=2812294", "title": "Gefle IF", "text": ""}
{"id": "2812302", "revid": "590", "url": "https://it.wikipedia.org/wiki?curid=2812302", "title": "Parola sdrucciola", "text": "Nella terminologia grammaticale, una parola sdrucciola o proparossitona \u00e8 una parola con accento tonico sulla terzultima sillaba, come \"t\u00e0volo\", \"\u00e8sile\", il cognome veneto \"F\u00e0varo\", ecc.\nNella lingua italiana le parole sdrucciole non hanno particolari propriet\u00e0, tuttavia sono collegabili a esse alcuni fenomeni notevoli:"}
{"id": "2812304", "revid": "635893", "url": "https://it.wikipedia.org/wiki?curid=2812304", "title": "Olovo", "text": "Olovo \u00e8 un comune della Federazione di Bosnia ed Erzegovina situato nel Cantone di Zenica-Doboj con 10.578 abitanti al censimento 2013.\nDista circa 50\u00a0km da Sarajevo, lungo la strada che collega la capitale a Tuzla\nLocalit\u00e0.\nIl comune \u00e8 formato dall'insieme delle seguenti localit\u00e0:\n\u010cuni\u0161ta, Solun, Hadre, Bukovdo, Milankovi\u0107i, Kamensko, Jela\u0161ke, Careva Cuprija, Lisci, Gurdici, Dugandzici, Cude, Petrovici, Klis, Kolakovici, Berisalici, Brda, Luke, Lavsici, Ponijerka, Grabovica, Drezelj, Paklanik, Majna, Radacici, Ajvatovici, Miljevici, Rudine, and Ligati\u0107i.\nSociet\u00e0.\nEvoluzione demografica.\nLa popolazione negli ultimi censimenti era cos\u00ec divisa dal punto di vista etnico:"}
{"id": "2812305", "revid": "69985934", "url": "https://it.wikipedia.org/wiki?curid=2812305", "title": "Parola proparossitona", "text": ""}
{"id": "2812312", "revid": "15756", "url": "https://it.wikipedia.org/wiki?curid=2812312", "title": "Urraca Garc\u00e9s di Navarra (X secolo)", "text": "Origine.\nSecondo le \"Europ\u00e4ische Stammtafeln\", vol III, pag. 563 (non consultate) era figlia del re di Navarra Garc\u00eda I e della seconda moglie Teresa di Le\u00f3n, figlia del re di Le\u00f3n, Ramiro II e della sua prima moglie Adosinda Guti\u00e9rrez.Garc\u00eda I S\u00e1nchez era figlio del re di Pamplona, Sancho I Garc\u00e9s e di Toda di Navarra, figlia di Aznar S\u00e1nchez, signore di Larraun, e di Onneca Fort\u00fanez, figlia del re di Navarra Fortunato Garc\u00e9s, della famiglia Arista (In lui venivano riunite le due dinastie di Navarra: la Jimena, da parte di padre e la Arista, da parte di madre).\nBiografia.\nUrraca venne data in sposa nel corso del 955 al conte di Castiglia Ferdinando Gonzales, divenendone la seconda moglie; infatti il documento n\u00ba 67 del \"Cartulario de san Millan de la Cogolla, vol. I\", datato novembre 955 (non consultato), cita la contessa Urraca (\"Comite Fredinando Gondessalvez et cometessa domna Urraca\").Un'altra versione del matrimonio di Urraca con Ferdinando dice che fu celebrato, nel 960, per iniziativa di Urraca, che convinse il padre, Garcia I, a fare liberare Ferdinando che era stato fatto prigioniero, seguendolo quindi a Burgos.Nella \"Colecci\u00f3n diplom\u00e1tica de los Condes de Castilla\" lo storico Manuel Zabalza Duque sostiene che Urraca non compare citata in nessun documento relativo alla contea di Castiglia.\nDopo essere rimasta vedova, nel 970, Urraca torn\u00f2 nel regno di Navarra, la presenza di Urraca in Navarra \u00e8 confermata dal documento n\u00ba 88 del \"Cartulario de san Millan de la Cogolla, vol. I\", datato 971 (non consultato), inerente a una donazione al monastero stesso, dove Urraca \u00e8 citata come sorella del re, Sancho Garc\u00e9s Abarca e di Ramiro e controfirma come (\"Dompna Urraca, eiusdem regis germana, Garsea ipsius regis filius\").\nSempre secondo le \"Europ\u00e4ische Stammtafeln\", vol III, pag. 563 (non consultate), nel 972, Urraca spos\u00f2 il duca di Guascogna Guglielmo I, figlio terzogenito del duca di Guascogna Sancho IV e della moglie di cui non si conoscono n\u00e9 il nome n\u00e9 gli ascendenti.Questo matrimonio ci \u00e8 confermato sia dalla \"Historia monasterii S. Severi, tome II\", in cui nella prologo al cap. VII si menziona Urraca moglie di Guglielmo I e madre di Bernardo e Sancho che dal \"Cartulaire de l'abbaye de Saint Jean de Sorde\", dove nel documento n\u00b0 II, viene ricordata come madre di Sancho, che dal documento n\u00ba 108 del \"Cartulario de san Millan de la Cogolla, vol. I\", datato 992 (non consultato), inerente a una donazione al monastero stesso, dove Urraca \u00e8 citata come madre del duca di Guascogna, Sancho VI e sorella del re di Navarra, Sancho Garc\u00e9s Abarca.\nLa data della morte di Urraca \u00e8 controversa; dovrebbe essere tra il 1009 ed il 1011: secondo la \"Histoire de B\u00e9arn\" era ancora in vita nel 1009, quando suo figlio, il duca di Guascogna, Bernardo I, redasse l'atto di donazione della chiesa di San Severo, che lei controfirm\u00f2, mentre viene citata in un documento della \"Ex Historia Abbati\u00e6 Condomensis\", del 1012, in cui si prega suffragi della anime dei defunti della famiglia comitale di Guascogna.Mentre, secondo la \"Historia monasterii S. Severi, tome II\", la contessa Urraca mor\u00ec l'11 luglio 1041 (quasi centenaria) e fu sepolta nella chiesa di San Severo accanto al marito, col quale l'aveva fatta costruire.\nFigli.\nAl conte di Castiglia Ferdinando Gonzales, diede, probabilmente (non confermati da fonti primarie), due figli:\nAl duca di Guascogna Guglielmo I, diede sei figli:"}
{"id": "2812313", "revid": "123331044", "url": "https://it.wikipedia.org/wiki?curid=2812313", "title": "Architettura romana", "text": "L'architettura romana \u00e8 probabilmente una delle testimonianze pi\u00f9 gloriose della civilt\u00e0 romana. I Romani adottarono il linguaggio esteriore dell'architettura greca, adattandolo ai propri scopi. La loro visione dello spazio era tuttavia radicalmente diversa da quella propria dei Greci e le forme architettoniche riflettono appieno queste differenze. \nLa differenza principale \u00e8 di carattere politico-sociale: la struttura greca era formata da una moltitudine di citt\u00e0-stato, spesso in conflitto tra loro; i Romani, invece, conquistavano i territori e li soggiogavano con il loro potere, per questo necessitavano di una serie di strutture pubbliche e di controllo (come le efficientissime strade romane o gli acquedotti).\nDalle origini alla repubblica.\nL'originalit\u00e0 artistica nell'architettura romana si svilupp\u00f2 abbastanza tardivamente: per l'intero periodo repubblicano le forme architettoniche in uso dipendono fortemente dalle precedenti tradizioni italiche, a loro volta fortemente influenzate dall'arte greca, ma gi\u00e0 portatrici di importanti innovazioni (per esempio l'uso dell'arco).\nNel II secolo a.C. lo sviluppo della tecnica costruttiva del cementizio viene prontamente sfruttato per le forme dello spazio interno degli edifici, a cui i Romani sono maggiormente interessati sia per ragioni pratiche, sia dal punto di vista artistico. Una caratteristica dell'espansione romana \u00e8 l'intensa opera di urbanizzazione del territorio, che porter\u00e0 alla fondazione di moltissime citt\u00e0, oltre all'ingrandimento di quelle gi\u00e0 esistenti.\nIl modello urbanistico delle colonie \u00e8 di tipo Castrense. Inizialmente si immaginava che avessero derivato il loro modello dal castrum il campo militare Romano, poich\u00e9 in antichit\u00e0 si combatteva solo nei mesi primaverili ed estivi, trasformando i campi militari in piccole citt\u00e0 ospitanti al loro interno vari tipi di edifici pubblici, templi, (teatri, anfiteatri e mercati) e privati (\"domus\" e \"insulae\"). Con nuove scoperte archeologiche, il Castrum \u00e8 invece ispirato alle colonie romane, modelli semplici e adattabili, probabilmente basati su un progetto, formulato a Roma e approvato dal Senato.\nEt\u00e0 imperiale.\nIn et\u00e0 imperiale si sviluppano edifici con vasti ambienti coperti da volte e archi sorretti da pilastri che rimpiazzano le dense linee di sostegni sorreggenti architravi rettilinei.\nGli ordini colonnati dell'architettura greca non svolgono pi\u00f9 un'effettiva funzione di sostegno, ma divengono sempre pi\u00f9 semplici involucri decorativi delle parti portanti in muratura. L'adozione del cementizio comporta inoltre una grande libert\u00e0 anche nell'articolazione planimetrica degli spazi, non pi\u00f9 rigidamente quadrangolari, ma fluidamente dipendenti gli uni dagli altri e adattati agli utilizzi e al contesto circostante.\nLa conquista dei vasti territori che fecero parte dell'Impero poneva un problema di uniformazione delle diverse tradizioni e culture: un importante indice di romanizzazione fu rappresentato dalla realizzazione di edifici che rispecchiavano i modi applicati a Roma, sia dal punto di vista planimetrico e strutturale sia dal punto di vista decorativo. I modelli delle piazze forensi, con i loro porticati e le basiliche civili, dei templi, delle terme, dei luoghi per spettacolo come teatri, circhi e anfiteatri, si diffondono in tutte le citt\u00e0 dell'Impero. Tra i pi\u00f9 celebri anfiteatri naturalmente c'\u00e8 l'Anfiteatro flavio di Roma, noto con il nome di Colosseo, ma sono da ricordare anche le arene di Verona e di Pola.\nTra gli edifici termali si ricordino almeno le Terme di Caracalla e quelle di Diocleziano a Roma. La potenza di Roma si manifesta sia con le grandi opere pubbliche di carattere utilitario (anche acquedotti, ponti e strade), sia con lo splendore dei monumenti, riccamente rivestiti di marmo e decorati con sculture e opere d'arte che celebrano la grandezza dei costruttori. Monumenti particolarmente caratteristici dell'architettura romana sono gli archi di trionfo; tra quelli pi\u00f9 celebri e meglio conservati sono da ricordare l'arco di Settimio Severo, di Tito e di Costantino a Roma, e i due archi dedicati a Traiano ad Ancona e a Benevento."}
{"id": "2812315", "revid": "1048993", "url": "https://it.wikipedia.org/wiki?curid=2812315", "title": "Guglielmo Sinaz", "text": "Biografia.\nNato a Roma nel 1885 debutta giovanissimo in teatro con la Compagnia di Dillo Lombardi, per passare in seguito con Zacconi, Campioni e Sainati, ricoprendo ruoli drammatici.\nSuccessivamente lavora in spettacoli di variet\u00e0 e nell'operetta, seguendo le compagnie anche in tourn\u00e9e all'estero, soprattutto in Sud America, tornato in Italia entra nella Compagnia di Operette Novissima, dove rimane alcuni anni.\nNel 1935, Mario Mattoli, lo fa scritturare per una parte del film \"Amo te sola\", dopo in quale lavorer\u00e0 in una lunga serie di film, interpretando parti di cattivo e di fuorilegge.\nNel 1947, in seguito ad una grave malattia decide di chiudere la sua vita con il suicidio."}
{"id": "2812322", "revid": "635893", "url": "https://it.wikipedia.org/wiki?curid=2812322", "title": "Te\u0161anj", "text": "Te\u0161anj \u00e8 un comune della Federazione di Bosnia ed Erzegovina situato nel Cantone di Zenica-Doboj con 46.135 abitanti al censimento 2013.\nLocalit\u00e0.\nIl comune \u00e8 formato dall'insieme delle seguenti localit\u00e0:\nBukva, Bla\u017eevci, Bobare, Cerovac, \u010caglici, \u010cifluk, Dobropolje, Drin\u010di\u0107i, D\u017eemili\u0107 Planje, Jevad\u017eije, Jelah, Jablanica, Jelah-polje, Kalo\u0161evi\u0107, Karadaglije, Koprivci, Kra\u0161evo, Lepenica, Logobare, Lon\u010dari, Ljetini\u0107, Mrkoti\u0107, Miljanovci, Medakovo, Meki\u0161, Novo Selo, Novi Miljanovci, Ora\u0161 Planje, Pilju\u017ei\u0107i, Poto\u010dani, Pute\u0161i\u0107, Radu\u0161a, Rosulje, Ripna, \u0160ije, Te\u0161anj, Trep\u010de, Te\u0161anjka, Tugovi\u0107i, Vrela, Vukovo, Hrvatinovi\u0107i\nSociet\u00e0.\nEvoluzione demografica.\nNegli ultimi censimenti la popolazione era cos\u00ec divisa dal punto di vista etnico:"}
{"id": "2812325", "revid": "729019", "url": "https://it.wikipedia.org/wiki?curid=2812325", "title": "Battaglia di Changsha (1941)", "text": "La battaglia di Changsha venne combattuta tra il 6 settembre e l'8 ottobre 1941, nell'ambito dei pi\u00f9 vasti eventi della Seconda guerra sino-giapponese: un tentativo delle forze giapponesi del generale Korechika Anami di catturare Changsha, capitale della provincia di Hunan, fu respinto con forti perdite da parte delle truppe cinesi del generale Xue Yue."}
{"id": "2812327", "revid": "599013", "url": "https://it.wikipedia.org/wiki?curid=2812327", "title": "Armas Taipale", "text": "Biografia.\nHa gareggiato per la Finlandia alle Olimpiadi di Stoccolma nel 1912, vincendo le medaglie d'oro nel lancio del disco e nel lancio del disco a 2 mani (la somma del lancio con la destra e quello con la sinistra). Dopo la guerra \u00e8 stato uno dei campioni a ritornare in pista e partecip\u00f2 alle Olimpiadi di Anversa nel 1920. Non riusc\u00ec a riconfermarsi campione, ma ottenne comunque la medaglia d'argento nel lancio del disco, dietro il connazionale Elmer Niklander. La competizione del lancio del disco a due mani gi\u00e0 non c'era pi\u00f9."}
{"id": "2812330", "revid": "174925", "url": "https://it.wikipedia.org/wiki?curid=2812330", "title": "Isma\u00ebl Boulliau", "text": ""}
{"id": "2812332", "revid": "287204", "url": "https://it.wikipedia.org/wiki?curid=2812332", "title": "Nicolaes Maes", "text": "Biografia.\nFiglio del facoltoso mercante di Dordrecht Gerrit Maes e di sua moglie Ida Herman Claesdr., nasce a Dordrecht nel 1634; intorno al 1650 si trasferisce ad Amsterdam, dove entra nello studio di Rembrandt. \nSono anteriori al 1654, prima cio\u00e8 del suo ritorno a Dordrecht, alcuni quadri nello stile di Rembrandt, con figure a grandezza naturale e profonda luminosit\u00e0 del colore. Il suo primo stile, infatti, \u00e8 cos\u00ec vicino a quello di Rembrandt che alcune tele, oggi a Lipsia, a Budapest e in Inghilterra, sono state in passato attribuite al suo grande Maestro. Dipinti di soggetto religioso dal potente chiaroscuro e dai colori caldi come il \"Cristo che benedice i bambini\", a lungo attribuito a Rembrandt, e l\"'Cristo di fronte a Pilato\" riflettono chiaramente l'influenza di Rembrandt.\nNel periodo che va dal 1655 al 1665 il pittore torna a Dordrecht e si sposa; \u00e8 il suo periodo migliore: mantenendo in parte la magia del colore appresa da Rembrandt, si dedica, per\u00f2, a dipinti di genere su scala pi\u00f9 piccola dei precedenti. I suoi soggetti preferiti sono donne intente a filare o a leggere la Bibbia, o a preparare pasti assaporando calma e silenzio. E tipico l'uso abbastanza pesante del rosso e della forte luce che illumina e semplifica. Sono di questi anni la maggior parte dei dipinti che hanno costruito la sua fama, \"Donna che fila\", \"Vecchia in preghiera\", \"Ragazza alla finestra\", \"Donna che pulisce un pollo\".\nSpiccata predilezione per un'assorta interiorit\u00e0 mostrano alcuni dipinti come \"La serva pigra\" \"Il servo curioso\", punti d'incontro con l'arte di Delft, probabilmente con Carel Fabritius. Si vedano anche, a questo proposito, alcuni ritratti, come \"Jacob de Witt\", e \"Vecchia che dorme\", di volta in volta attribuito a Rembrandt, Vermeer, Drost e Fabritius.\nDal 1665 Maes si trasferisce ad Anversa fino al 1673 e cambia completamente stile e soggetti: se il genere preferito \u00e8 ora il ritratto, lo stile ricorda l'elegante noncuranza di Van Dyck. Abbandonato il tono rossastro che aveva caratterizzato i lavori precedenti per una gamma tonale pi\u00f9 ampia, pi\u00f9 leggera e pi\u00f9 fresca (ombre grigie e nere, invece di tonalit\u00e0 brunastre), la trasformazione \u00e8 cos\u00ec netta e repentina da far supporre ad alcuni che si tratti di un altro Maes: il vero Nicolaes Maes avrebbe continuato invece a risiedere a Dordrecht fino al 1673.\nNel 1673 si trasferisce ad Amsterdam e riscuote grande successo con i suoi ritratti, freddi e precisi. Fu artista assai prolifico ed \u00e8 ben rappresentato, ad esempio, alla National Gallery di Londra, e al Rijksmuseum di Amsterdam."}
{"id": "2812341", "revid": "120660306", "url": "https://it.wikipedia.org/wiki?curid=2812341", "title": "Milva e dintorni", "text": "Milva e dintorni \u00e8 un album della cantante italiana Milva, pubblicato dall'etichetta discografica Ricordi nel 1982.\nAutori dei brani e degli arrangiamenti sono Franco Battiato e Giusto Pio. Tra i musicisti Filippo Destrieri (tastiere), Paolo Donnarumma (basso), Alberto Radius (chitarra).\nSeppur non accreditata, nei cori del brano \"La passione secondo Milva\" e in \"Alexanderplatz\" vi \u00e8 la partecipazione di Giuni Russo come vocalist, come del resto la stessa Milva fece per alcune canzoni di Giuni Russo come la splendida \"Atmosfera.\"\nDell'album \u00e8 stata anche creata una versione cantata in francese: \"Milva Alexander Platz\"."}
{"id": "2812344", "revid": "729019", "url": "https://it.wikipedia.org/wiki?curid=2812344", "title": "John C. Waldron", "text": "Biografia.\nPrima della guerra.\nOriginario di Fort Pierre nello stato del Dakota del Nord, proveniente da una famiglia con una parziale discendenza Sioux, John C. Waldron si diplom\u00f2 all'Accademia Navale di Annapolis nel 1924 e consegu\u00ec il brevetto di pilota navale nel 1927 alla Naval Air Station Pensacola. Vol\u00f2 con i VT-1S e VT-9S e poi torn\u00f2 come istruttore all'Accademia Navale. Nel luglio del 1931 prese servizio sulla portaerei con lo Scouting Squadron 3B.\nBattaglia delle Midway.\nDurante la battaglia delle Midway, John Waldron era al comando dello squadrone aerosiluranti della portaerei (il \"Torpedo Squadron 8\" - VT8) con cui prese parte ai primi attacchi, la mattina del 4 giugno 1942, contro la squadra navale portaerei dell'ammiraglio Nagumo.\nAlle ore 7.02 ebbe inizio il decollo della formazione d'attacco della Task Force 16 statunitense, avente come bersaglio la squadra giapponese; entro le ore 8.06 presero il volo 116 aerei delle portaerei e USS \"Hornet\". Le varie squadriglie mancavano di coordinamento e finirono quindi per attaccare separatamente, non permettendo ai caccia di coprire i bombardieri e gli aerosiluranti. I 15 aerosiluranti TBD Devastator del VT8 comandati dall'allora Lieutnenant Commander Waldron deviarono (grazie ad una felice intuizione del loro comandante) a nord dalla rotta stabilita e individuarono casualmente alcune scie di cacciatorpediniere giapponesi che li condussero al grosso della flotta nemica. Questo permise fortunosamente alla maggior parte delle formazioni aeree americane di raggiungere l'obiettivo, ma provoc\u00f2 ulteriore confusione e disgreg\u00f2 la tattica e la successione degli attacchi.\nIn particolare gli altri due squadroni della \"Hornet\" (i bombardieri del VB8 e soprattutto i caccia di scorta del VF8) mantennero la rotta stabilita verso sud e, non avendo trovato traccia del nemico, fecero infine ritorno alla loro portaerei, perdendo completamente di vista il gruppo di Waldron che quindi rimase del tutto isolato dal resto delle squadriglie americane.\nFinalmente, alle ore 9.30, gli aerosiluranti del comandante Waldron (VT8 - Torpedo Squadron 8, portaerei \"Hornet\") giunsero in vista della squadra navale giapponese, scesero a bassa quota e passarono subito all'attacco, nonostante la totale mancanza di copertura da parte dei caccia e l'assenza di altre squadriglie americane, puntando sulla portaerei \"Akagi\". Nonostante il coraggio dei piloti americani e del loro comandante John Waldron, le speranze di successo erano poche: bersagliati da un intenso fuoco contraereo e attaccati subito da numerosi Zero delle pattuglie di protezione sopra le portaerei che, guidate dai tenenti di vascello Ayao Shirane (portaerei \"Akagi\") e Shigeru Mori (portaerei \"Hiry\u016b\"), si lanciarono dall'alto all'inseguimento degli aerei nemici, tutti e 15 i TBD Devastator furono abbattuti, i pochi siluri lanciati mancarono i bersagli, Waldron fu ucciso e dei 30 uomini degli equipaggi, scamp\u00f2 solo il pilota George H. Gay.\nIl capitano di corvetta Waldron indubbiamente mostr\u00f2 grande temerariet\u00e0 e ostinazione nel suo tentativo di attacco solitario nonostante la situazione tattica gravemente sfavorevole e gli equipaggi americani vennero decimati senza ottenere risultati concreti, tuttavia il coraggio di Waldron e dei suoi uomini impegn\u00f2 a fondo i caccia di copertura giapponesi, li costrinse a consumare preziose scorte di carburante e in parte ne scompigli\u00f2 la formazione favorendo i successivi attacchi dei bombardieri americani.\nPer questo sfortunato valore il \"Torpedo squadron 8\" ottenne la \"Presidential Unit Citation\" dal presidente Roosevelt e il capitano Waldron ricevette alla memoria la Navy Cross.\nInoltre, in onore dell'impavido comandante John C. Waldron, fu varato e completato il cacciatorpediniere "}
{"id": "2812347", "revid": "135182", "url": "https://it.wikipedia.org/wiki?curid=2812347", "title": "Pozzo petrolifero", "text": ""}
{"id": "2812348", "revid": "2175", "url": "https://it.wikipedia.org/wiki?curid=2812348", "title": "Trifosfato di sodio", "text": ""}
{"id": "2812349", "revid": "2175", "url": "https://it.wikipedia.org/wiki?curid=2812349", "title": "Polifosfato di sodio", "text": ""}
{"id": "2812386", "revid": "30149471", "url": "https://it.wikipedia.org/wiki?curid=2812386", "title": "CEDOC", "text": ""}
{"id": "2812387", "revid": "838137", "url": "https://it.wikipedia.org/wiki?curid=2812387", "title": "Toshinobu Katsuya", "text": "Campione d'Asia con la Nazionale giapponese nel 1992.\nCarriera.\nClub.\nKatsuya ha iniziato a giocare nella \"Japan Soccer League\" per l'Honda Motor nel 1984. Nel 1991 si \u00e8 trasferito al Nissan Motors (dal 1993 Yokohama Marinos) dove \u00e8 rimasto fino al 1994, quando si \u00e8 trasferito allo J\u00fabilo Iwata. Nel 1998 si \u00e8 trasferito al Cerezo Osaka, dove ha chiuso la carriera.\nNazionale.\nKatsuya ha disputato 27 partite con la Nazionale giapponese. Nel 1992 ha fatto parte della selezione che ha vinto la Coppa d'Asia. Con la Nazionale di calcio a 5 del Giappone ha preso parte al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2812390", "revid": "36426", "url": "https://it.wikipedia.org/wiki?curid=2812390", "title": "Ritratto del Buffone Gonella", "text": ""}
{"id": "2812396", "revid": "30149615", "url": "https://it.wikipedia.org/wiki?curid=2812396", "title": "Felipe Coronel", "text": ""}
{"id": "2812397", "revid": "298330", "url": "https://it.wikipedia.org/wiki?curid=2812397", "title": "Aeroporti in Bielorussia", "text": "La seguente \u00e8 una lista di aeroporti in Bielorussia. In grassetto sono indicati gli aeroporti con voli di linea."}
{"id": "2812403", "revid": "422900", "url": "https://it.wikipedia.org/wiki?curid=2812403", "title": "Angewomon", "text": ""}
{"id": "2812404", "revid": "297059", "url": "https://it.wikipedia.org/wiki?curid=2812404", "title": "Missioni gesuite in Nord America", "text": "Le missioni gesuite in Nord America iniziarono nel secolo XVII, per poi diminuire all'inizio del Settecento. Le missioni vennero promosse, in quel periodo, dal Re di Francia, con la logica di \"conquistare le anime\" degli indigeni della Nuova Francia. Gli sforzi dei gesuiti in Nord America furono paralleli a quelli intrapresi in Cina.\nFondazione della Nuova Francia e prime missioni.\nUna prima missione avvenne nel 1611, pochissimi anni dopo la fondazione di Port Royal da parte di Samuel de Champlain, con i due gesuiti Pierre Biard e Enemond Mass\u00e9, ma la missione venne distrutta nel 1613 a seguito di un attacco da parte dei virginiani.\nUna seconda missione, intrapresa lungo il fiume San Lorenzo, venne promossa da Charles Lalemant (come superiore), da Enemond Mass\u00e9, Jean de Br\u00e9beuf e da altri due confratelli. La missione fu distrutta a seguito dell'occupazione inglese di Qu\u00e9bec avvenuta nel 1629.\nL'affermazione dei Gesuiti.\nMissioni gesuite.\nCon l'arrivo di Paul Le Jeune nel 1632, le missioni dei Gesuiti posero un piede pi\u00f9 stabile in Nordamerica. Tra il 1632 e il 1650 arrivarono in Nuova Francia 46 gesuiti francesi per predicare il vangelo tra i nativi.\nNel 1634 i Gesuiti fondarono, sotto la direzione di Jean de Br\u00e9beuf, una missione in territorio Hurone. La costruzione della Missione di Sainte-Marie fu un successo, tanto che venne considerata il \"gioiello\" delle missioni gesuite in Nuova Francia. Dopo pi\u00f9 di un decennio la missione venne distrutta, prima nel 1648, poi nel 1649, dagli irochesi, tradizionali nemici degli huroni. I gesuiti, all'epoca degli attacchi degli irochesi, vennero uccisi.\nNel 1654 i gesuiti iniziarono, sotto la direzione di padre Simon LeMoyne, la loro opera missionaria tra gli irochesi. In tredici anni i gesuiti riuscirono a fondare missioni in cinque trib\u00f9 irochesi, in parte anche imposti dagli attacchi francesi ai loro villaggi. Tuttavia la tensione tra francesi e irochesi restava alta, cos\u00ec le missioni dei gesuiti vennero abbandonate nel 1708. Alcuni irochesi convertiti, ma anche membri di altre nazioni amerindiane, emigrarono in Canada dove si aggregarono nella missione di Kahnwake nel 1718.\nSeminari.\nCon lo scopo di insegnare la fede cristiana ai giovani amerindiani, i gesuiti fondarono un seminario nel 1636 vicino alla citt\u00e0 di Qu\u00e9bec. I primi studenti furono cinque giovani Huroni, seguiti poi da una dozzina di Montagnais e Algonchini nel 1638-1639. Dopo i primi successi, il seminario decadde perch\u00e9 i giovani amerindiani erano riluttanti ad essere istruiti; inoltre morirono in gran copia per le infezioni portate dagli europei. Venne aperto un secondo seminario a Trois-Rivi\u00e8res ma chiuse dopo appena un anno.\nLe \"riduzioni\".\nPi\u00f9 successo ebbe la creazione di \"riduzioni\", villaggi dove erano insediati indiani sotto la guida dei Gesuiti. Le \"riduzioni\" del Nordamerica erano modellate su quelle del Sudamerica, specialmente a quelle del Paraguay. Le riduzioni furono inizialmente create per i nomadi del fiume San Lorenzo; in seguito ne fecero parte membri anche le trib\u00f9 sedentarie degli Huroni e degli Irochesi.\nConflitti con gli Irochesi.\nGli sforzi dei Gesuiti in Nordamerica vennero ostacolati dai continui conflitti tra i francesi e gli irochesi. La nazione hurone venne decimata dalla guerra con gli Irochesi e dalle epidemie. Alla fine nel 1701, con la grande pace di Montreal, il conflitto arriv\u00f2 alla fine.\nMetodi.\nParagonando l'approccio dei puritani nella Nuova Inghilterra i metodi con cui i gesuiti tentarono di evangelizzare gli amerindiani erano molto rispettosi verso gli usi e i costumi dei nativi e in certi casi addirittura si adeguarono al loro comportamento e al loro vestiario. Inoltre i missionari gesuiti riuscirono a imparare le lingue amerindiane. Per ottenere la confidenza da parte degli amerindiani, i gesuiti mescolavano gli insegnamenti del cattolicesimo con le pratiche indiane, collegandosi con la dimensione mistica e il simbolismo del cattolicesimo (dipinti, campane, incenso, candele), dispensandoli come amuleti e promuovendo il culto delle reliquie.\nSuccessiva espansione.\nNel 1667 i gesuiti costruirono una missione nel Wisconsin nelle vicinanze dell'attuale Green Bay, perch\u00e9 gli amerindiani Illiniwek chiesero ai francesi di inviare dei missionari. Nel 1673 il padre gesuita Jacques Marquette, assieme a Louis Joilliet, riusc\u00ec ad esplorare, partendo da nord, il fiume Mississippi fino all'Arkansas. Nel 1669 padre Marquette fond\u00f2, sulle rive dello stretto di Mackinac, che unisce il lago Michigan allo Huron, la Missione di St. Ignace. Verso la fine del Seicento i gesuiti iniziarono ad espandere le loro missioni a sud, lungo il fiume Mississippi. Agli inizi del Settecento venne fondata una missione nel \"Pays des Illinois\". I gesuiti mantennero la loro presenza nel Nordamerica francese fino a che il loro ordine non venne sciolto nel 1763. A quell'epoca c'erano ventisette missionari dislocati tra il Qu\u00e9bec e la Louisiana. Quando l'ordine venne ristabilito da Papa Pio VII nel 1814, i gesuiti ripresero ancora il loro lavoro in Louisiana a partire dal 1830."}
{"id": "2812408", "revid": "767487", "url": "https://it.wikipedia.org/wiki?curid=2812408", "title": "Filippo Merola", "text": "Biografia.\nMusica.\nComincia la sua carriera nel 2000, anno in cui vince il Festival di Castrocaro con il brano \"Un mondo vero\".\nNel 2002 \u00e8 tra i vincitori dell'Accademia della Canzone di Sanremo, ed acquisisce il diritto a partecipare al Festival di Sanremo 2003 nella sezione \"Nuove Proposte\", dove si classifica all'ultimo posto con la canzone \"Mi sento libero\", pubblicata come singolo insieme alla citata \"Un mondo vero\". In quel periodo \u00e8 stato pubblicato l'album \"Mi sento libero\".\nIl 22 giugno dello stesso anno si esibisce alla manifestazione \"Un disco per l'estate\" in onda su Rai 2, ottenendo l'accesso alla finale del 4 luglio successivo. Nel 2007 esce \"L'arrotino\", tormentone che Fiorello lancia a Viva Radio 2.\nTelevisione.\nNella stagione televisiva 2009-2010 \u00e8 stato co-conduttore del programma televisivo \"Festa italiana\" su Rai Uno con Caterina Balivo, cantando in ogni puntata vari pezzi musicali.\nNella stagione televisiva 2018-2019 \u00e8 nel cast del programma televisivo Vieni da me su Rai Uno condotto da Caterina Balivo."}
{"id": "2812409", "revid": "1677399", "url": "https://it.wikipedia.org/wiki?curid=2812409", "title": "Internazionali di Francia 1953", "text": "Gli Internazionali di Francia 1953 (conosciuti oggi come Open di Francia o Roland Garros) sono stati la 52\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia.Il singolare maschile \u00e8 stato vinto da Ken Rosewall, che si \u00e8 imposto su Victor Elias Seixas in quattro set col punteggio di 6-3, 6-4, 1-6, 6-2. Il singolare femminile \u00e8 stato vinto da Maureen Connolly, che ha battuto in due set Doris Hart. Nel doppio maschile si sono imposti Lew Hoad e Ken Rosewall. Nel doppio femminile hanno trionfato Doris Hart e Shirley Fry. Nel doppio misto la vittoria \u00e8 andata a Doris Hart in coppia con Vic Seixas.\nSeniors.\nSingolare maschile.\n Ken Rosewall ha battuto in finale Victor Elias Seixas 6-3, 6-4, 1-6, 6-2\nSingolare femminile.\n Maureen Connolly ha battuto in finale Doris Hart 6-2, 6-4\nDoppio maschile.\n Lew Hoad / Ken Rosewall hanno battuto in finale Mervyn Rose / Clive Wilderspin 6-2, 6-1, 6-1\nDoppio Femminile.\n Doris Hart / Shirley Fry hanno battuto in finale Maureen Connolly / Julia Sampson 6-4, 6-3\nDoppio Misto.\n Doris Hart / Vic Seixas hanno battuto in finale Maureen Connolly / Mervyn Rose 4-6, 6-4, 6-0"}
{"id": "2812410", "revid": "254059", "url": "https://it.wikipedia.org/wiki?curid=2812410", "title": "Pirro Albergati", "text": "Biografia.\nPirro Capacelli Albergati nacque a Bologna ed affront\u00f2 gli studi di musica per puro divertimento, tuttavia questo non gli imped\u00ec di raggiungere una notevole importanza presso il panorama musicale del tempo. \nLa sua esperienza di violinista, inoltre, era notevolmente ampliata dalla conoscenza di musicisti come Arcangelo Corelli o Giacomo Antonio Perti. \nI suoi biografi ipotizzano che possa aver prestato servizio presso l'imperatore Leopoldo I, ma sono scarse le prove di questo incarico; altro incarico di importanza, secondo i biografi era quello di maestro di cappella presso la cappella di Puiano nei pressi di Urbino. \nNella sua citt\u00e0 natale ricopr\u00ec importanti incarichi nell'amministrazione: fu infatti membro degli Anziani per ventiquattro volte e per sei gonfaloniere di giustizia. Contrasse matrimonio nel 1721 con la moglie Elisabetta, di ventuno anni che mor\u00ec sei anni dopo. Albergati mor\u00ec nella citt\u00e0 natale \u00e8 venne sepolto nella chiesa di San Francesco."}
{"id": "2812417", "revid": "1714743", "url": "https://it.wikipedia.org/wiki?curid=2812417", "title": "Ramiro Garc\u00e9s di Viguera", "text": "Biografia.\nEra figlio del re Garc\u00eda I S\u00e1nchez di Navarra e della seconda moglie Teresa di Le\u00f3n, figlia del re Ramiro II di Le\u00f3n.\nSua madre si adoper\u00f2, ma senza successo, per fare in modo che ad ereditare la corona di Navarra fosse il proprio figlio Ramiro e non il primogenito di Garc\u00eda I e della prima moglie Andregoto Gal\u00edndez, ripudiata anni prima. Garc\u00eda trov\u00f2 tuttavia un compromesso e cre\u00f2 per il secondo figlio maschio il titolo di re di Viguera: si trattava di un sub-regno vassallo della Navarra.\nNel 970, alla morte di Garc\u00eda I, divenne re di Navarra il fratellastro di Ramiro Sancho II.\nNel 975 Ramiro prov\u00f2 ad invadere il vicino territorio musulmano ma venne sconfitto il 6 luglio nella battaglia di Estercuel. \nRamiro mor\u00ec nella battaglia di Torrevicente nel 981, dove combatt\u00e9 accanto al conte di Castiglia Garc\u00eda Fern\u00e1ndez e ai ribelli di Cordova contro Almanzor.\nEbbe due figli che divennero entrambi re di Viguera:"}
{"id": "2812422", "revid": "30149911", "url": "https://it.wikipedia.org/wiki?curid=2812422", "title": "Mix design", "text": ""}
{"id": "2812425", "revid": "599013", "url": "https://it.wikipedia.org/wiki?curid=2812425", "title": "Elmer Niklander", "text": "Biografia.\nAlle Olimpiadi del 1912 a Stoccolma riusc\u00ec a vincere la medaglia d'argento nel lancio del disco a due mani (disciplina valida solo in quell'edizione, consisteva nel sommare la misura ottenuta col destro con quella con il sinistro) e la medaglia di bronzo nel getto del peso a due mani (valida anch'essa solo in questa edizione). La sua carriera fu successivamente ostacolata dalla prima guerra mondiale. Il suo ritorno avvenne alle Olimpiadi di Anversa 1920, dove ottenne la medaglia d'oro nel lancio del disco, con 44,68 metri (davanti al connazionale Armas Taipale e l'americano Augustus Pope) e la medaglia d'ergento nel getto del peso dietro il connazionale Ville P\u00f6rh\u00f6l\u00e4. Niklander divenne cos\u00ec forte allenandosi nel cortile di casa sua e partecipando alle competizioni sportive organizzate dal dipartimento locale."}
{"id": "2812428", "revid": "336009", "url": "https://it.wikipedia.org/wiki?curid=2812428", "title": "Alfa Romeo 8C Spider", "text": ""}
{"id": "2812430", "revid": "729019", "url": "https://it.wikipedia.org/wiki?curid=2812430", "title": "Mario D'Aleo", "text": "Assassinato da cosa nostra, \u00e8 stato insignito della Medaglia d'oro al valor civile alla memoria.\nBiografia.\nCapitano dei carabinieri, divenne comandante della Compagnia di Monreale nel 1980 prendendo il posto di Emanuele Basile, ucciso in un agguato di mafia. Insieme ad altri due colleghi, Giuseppe Bommarito e Pietro Morici, che avevano gi\u00e0 operato a fianco del capitano Basile, avvi\u00f2 indagini sulla mafia del circondario monrealese, che comprendeva l'agguerrita cosca di San Giuseppe Jato, capeggiata da Bernardo e Giovanni Brusca: port\u00f2 avanti la sua attivit\u00e0 tramite perquisizioni, fermi e arresti, fra i quali quello per favoreggiamento personale nei confronti di Giovanni Brusca, sospettato di aver dato alle fiamme un automezzo, e sorprese il capomafia di Monreale Salvatore Damiani mentre teneva una riunione con altri soggetti ritenuti appartenenti alla mafia e ne scatur\u00ec un conflitto a fuoco. Indag\u00f2 anche sugli affari dei Brusca nella societ\u00e0 produttrice di calcestruzzi \"Litomix S.p.A.\", cui era interessato anche Angelo Siino (soprannominato il \"Ministro dei lavori pubblici di Cosa Nostra\").\nIl capitano D'Aleo venne ucciso insieme ai colleghi Bommarito e Morici in un attentato a Palermo il 13 giugno 1983 in via Cristoforo Scobar, da un commando composto da tre persone che spararono contro i militari mentre si trovavano a bordo della loro auto di servizio.\nDopo la sua morte gli \u00e8 stata conferita la Medaglia d'oro al valor civile.\nSi dovettero per\u00f2 attendere le confessioni dei collaboratori di giustizia Calogero Ganci e, soprattutto, di Francesco Paolo Anzelmo per conoscere i nomi degli assassini del capitano d'Aleo e dei colleghi Bommarito e Morici: nel 2008 vennero riconosciuti come mandanti e condannati all'ergastolo Michele Greco, Tot\u00f2 Riina, Bernardo Provenzano, Pippo Cal\u00f2, Giuseppe Farinella e Nen\u00e8 Geraci mentre gli esecutori materiali sono invece stati individuati in Michelangelo La Barbera, Salvatore Biondino e Domenico Ganci (che spararono contro i tre carabinieri dopo essere scesi dall'autovettura guidata proprio da Anzelmo); sul luogo del delitto era presente anche una seconda auto soltanto con funzioni di supporto, che aveva a bordo Giuseppe Giacomo Gambino e Raffaele e Calogero Ganci.\nMemoria.\nMario D'Aleo \u00e8 ricordato ogni anno il 21 marzo nella Giornata della Memoria e dell'Impegno di Libera, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi.\nIn suo ricordo e del Capitano Emanuele Basile la giornalista Michela Giordano ha scritto il Libro \"Quando rimasero soli\". Nel 2018 il nipote Marco D'Aleo ha pubblicato il libro \"\"Per sempre fedele\", scritto insieme a Valentina Rigano.\nLa caserma dei CC a Palazzo Adriano \u00e8 stata a lui intitolata nel 2016, cos\u00ec come la sede della Compagnia Carabinieri di San Bonifacio (VR). \nUna targa che lo ricorda \u00e8 stata affissa nel 2021 nel cortile del Liceo scientifico statale \"Camillo Cavour\" di Roma, dove ha svolto gli studi superiori."}
{"id": "2812436", "revid": "767487", "url": "https://it.wikipedia.org/wiki?curid=2812436", "title": "Rabbi Ben Ezra", "text": "Rabbi ben Ezra \u00e8 una poesia di Robert Browning su Abraham ibn \u201bEzra (1092-1167), uno dei grandi poeti, matematici e studiosi del secolo XII. Scrisse di grammatica, astronomia, l'astrolabio, ecc.\nLa poesia comincia:\nLa poesia non \u00e8 una biografia di Abraham ibn Ezra; come tutte le poesie storiche di Browning, \u00e8 una libera interpretazione del sentimento che la vita e l'opera di ibn Ezra destano in Browning, il paradosso teistico che il bene possa risiedere nell'inevitabilit\u00e0 della sua assenza:\nLa poesia fu pubblicata da Browning nel volume \"Dramatis Personae\" nel 1864."}
{"id": "2812445", "revid": "767487", "url": "https://it.wikipedia.org/wiki?curid=2812445", "title": "Doug Fieger", "text": "Carriera.\nPrima di entrare a far parte della band dei The Knack ha fatto parte degli Sky, un piccolo gruppo di paese.\nDoug Fieger e gli altri The Knack hanno lasciato non solo la canzone \"My Sharona\" (conosciuta dai pi\u00f9) ma anche \"Good Girls Don't\", \"Africa\" e \"One Day at a Time\".\nIl periodo di My Sharona e il relativo successo.\nIl celebre riff di \"My Sharona\", uno dei pi\u00f9 riconoscibili del rock, fu scritto dal chitarrista del gruppo, Berton Averre, molto tempo prima che egli si unisse ai Knack. Secondo quanto dichiarato dal trascinatore del gruppo Doug Fieger, esisteva davvero una ragazza chiamata Sharona di cui era innamorato. Ogni volta che Fieger pensava a Sharona, gli veniva in mente il riff di Averre. I due musicisti lavorarono insieme sulla struttura e sulla melodia del brano, proprio partendo da quell'accostamento di idee. La donna del brano \u00e8 Sharona Alperin, un'agente immobiliare che vive a Los Angeles.\nDave Grohl dei Foo Fighters ha dichiarato in pi\u00f9 di una occasione che \"My Sharona\" \u00e8 la sua canzone preferita (i Nirvana avevano suonato una cover del brano nel 1994). Nel 2005 \"My Sharona\" ebbe un ritorno di popolarit\u00e0, dopo che il presidente degli Stati Uniti George W. Bush aveva detto che la canzone era inclusa nella lista di ascolto del proprio iPod.\nMichael Jackson dichiar\u00f2 di aver voluto una versione \"black\" di \"My Sharona\" per rafforzare l'elenco dei brani del suo album del 1982 Thriller. In seguito quella canzone divenne la celebre \"Beat It\".\nIl gruppo musicale Devo ha scritto il brano \"Girl U Want\", come versione personalizzata di \"My Sharona\". La canzone \u00e8 presente alla posizione numero 75 della classifica stilata dalla rivista Billboard Magazine delle migliori canzoni di tutti i tempi.\nMalattia e morte.\nA Doug venne diagnosticato un carcinoma al polmone nel 2005, e nell'anno successivo il cancro arriv\u00f2 ad estendersi fino al cervello, tanto che Fieger venne operato tre volte; tutto ci\u00f2 serv\u00ec a poco; il leader dei The Knack \u00e8 infatti morto il 14 febbraio 2010, all'et\u00e0 di 57 anni."}
{"id": "2812446", "revid": "1396213", "url": "https://it.wikipedia.org/wiki?curid=2812446", "title": "Film col maggior incasso per ogni anno in Italia", "text": "Qui sottostante \u00e8 presente una lista dei film che hanno incassato di pi\u00f9 per ogni anno in Italia."}
{"id": "2812448", "revid": "161374", "url": "https://it.wikipedia.org/wiki?curid=2812448", "title": "Apocalymon", "text": ""}
{"id": "2812455", "revid": "23243", "url": "https://it.wikipedia.org/wiki?curid=2812455", "title": "Yoshitaka Funakoshi", "text": ""}
{"id": "2812467", "revid": "6923", "url": "https://it.wikipedia.org/wiki?curid=2812467", "title": "Kymco Maxxer", "text": "Il Maxxer \u00e8 un Quad prodotto dall'azienda di Taiwan Kymco.\nQuesto quad viene prodotto in due motorizzazioni da 50 e 300 cm\u00b3 da 2 tempi e 4 tempi. Per il modello 50 il raffreddamento \u00e8 ad aria forzata mentre per il 300 il raffreddamento \u00e8 a liquido.\nL'avviamento \u00e8 elettrico e a pedale nel 50 mentre nel 300 \u00e8 solo elettrico. Il serbatoio pu\u00f2 andare dagli 5,2 litri nel 50 ai 12,5 litri nel 300. La velocit\u00e0 massima \u00e8 di 45 km/h nel 50 e di 83\u00a0km/h nel 300.\nIn Italia viene venduto in vari colori a seconda delle motorizzazioni, nel 50 l'unico colore \u00e8 il rosso, nel 300 i colori sono tre l'arancione, il bianco e il blu."}
{"id": "2812474", "revid": "729019", "url": "https://it.wikipedia.org/wiki?curid=2812474", "title": "Handley Page", "text": "La Handley Page Limited era una azienda aeronautica inglese. L'azienda venne fondata da Frederick Handley Page nel 1909 e basata sull'aerodromo di Radlett nello Hertfordshire, ed era conosciuta per la sua produzione di aerei di linea e bombardieri pesanti. La sua attivit\u00e0 cess\u00f2 nel 1970 quando l'azienda venne messa in liquidazione volontaria.\nProdotti.\nDesignazioni.\nLa Handley Page utilizzava una progressione di lettere per designare i tipi, in combinazione con i numeri, che potevano avere un significato o meno e designavano i sottotipi; ad esempio la sigla \"O/100\" designava il tipo O con un'apertura alare di 100 piedi. Nel 1924 l'azienda pass\u00f2 ad utilizzare le lettere \"HP\" ed un numero per designare il modello specifico. Quindi il modello \"O/100\" divenne lo \"HP.16\" e lo W.8 cambi\u00f2 in \"HP.18\".\nAssorbita la Miles Aircraft, i suoi successivi progetti dell'ufficio di progettazione di Reading vennero classificati come \"HPR\" (da Handley Page Reading), seguito da un numero di identificazione (per esempio lo HPR.1 Marathon).\nProgetti.\nProgetti Handley Page (Reading) "}
{"id": "2812480", "revid": "22475", "url": "https://it.wikipedia.org/wiki?curid=2812480", "title": "Centro (Rio de Janeiro)", "text": "Centro \u00e8 il quartiere (\"bairro\") che corrisponde al centro storico della citt\u00e0 di Rio de Janeiro in Brasile.\nAmministrazione.\nFu istituito ufficialmente il 23 luglio 1981 e corrisponde geograficamente alla Regione Amministrativa II del municipio di Rio de Janeiro di cui \u00e8 l'unico \"bairro\"."}
{"id": "2812481", "revid": "287204", "url": "https://it.wikipedia.org/wiki?curid=2812481", "title": "Serapias orientalis", "text": "La serapide orientale (Serapias orientalis ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea geofita bulbosa, con fusti eretti, con striature violacee,di altezza variabile dai 10 ai 30\u00a0cm.\nLe foglie sono lineari-lanceolate. \nL'infiorescenza, lassa e allungata, \u00e8 composta da pochi fiori distanziati (da 3 a 8), ognuno accompagnato da una lunga brattea violacea. \nI fiori sono formati da 2 tepali esterni, lanceolati e saldati a formare un casco tepalico acuto e da 2 tepali interni che vanno a formare una specie di elmo.\nIl labello, trilobato e di colore da rosso ocra a rosso salmone, \u00e8 privo di sperone; la parte esterna del labello (epichilo) \u00e8 ripiegata all'indietro, e misura 12\u201319\u00a0mm di lunghezza per 18\u201326\u00a0mm di larghezza. L'ovario \u00e8 di colore verde chiaro, il ginostemio rosso scuro, i pollinii verdastri.\nPeriodo di fioritura: da marzo a maggio.\nBiologia.\nCome la maggior parte delle specie di \"Serapias\" si riproduce per impollinazione entomofila grazie all'opera degli insetti pronubi cui offre riparo all'interno del casco tepalico.\nDistribuzione e habitat.\nL'areale di questa specie abbraccia il bacino orientale del Mediterraneo.\nTassonomia.\nAppartiene alla sezione \"Bilamellaria\" - gruppo \"Serapias vomeracea\", insieme di entit\u00e0 contraddistinte da callosit\u00e0 basale del labello divisa in due parti divergenti.\nIl numero cromosomico di \"Serapias orientalis\" \u00e8 2n=36.\nSottospecie.\nNe sono state descritte 4 sottospecie:\nIbridi.\n\"Serapias orientalis\" da talora luogo ad ibridi con altre specie di \"Serapias\"\nSono stati inoltre descritti ibridi intergenerici con alcune specie di \"Anacamptis\":"}
{"id": "2812484", "revid": "3115", "url": "https://it.wikipedia.org/wiki?curid=2812484", "title": "Ignazio Nicoli", "text": "Fin da giovanissimo segu\u00ec corsi di disegno, diventando allievo nel 1935 di Francesco Domenighini alla Scuola d'arte \u201cAndrea Fantoni\u201d. Successivamente segu\u00ec corsi di Funi all'Accademia Carrara di Bergamo, studiando poi la tecnica dell'affresco antico sotto la guida di Marigliani.\nOltre alla pittura murale si \u00e8 dedicato con esiti suggestivi alla pittura da cavalletto con opere di paesaggio e soprattutto sintetiche nature morte. Moltissime sono le sue mostre private o collettive, con una pittura che comunica positivit\u00e0 e ottimismo.\nHa anche praticato la tecnica dell'incisione, in particolare acquaforte e puntasecca."}
{"id": "2812486", "revid": "92723", "url": "https://it.wikipedia.org/wiki?curid=2812486", "title": "Cattedrale di Nostra Signora di Sedlec", "text": ""}
{"id": "2812497", "revid": "767487", "url": "https://it.wikipedia.org/wiki?curid=2812497", "title": "John Lounge", "text": ""}
{"id": "2812498", "revid": "297059", "url": "https://it.wikipedia.org/wiki?curid=2812498", "title": "John M. Lounge", "text": ""}
{"id": "2812499", "revid": "115316786", "url": "https://it.wikipedia.org/wiki?curid=2812499", "title": "Forcella Forada", "text": "La Forcella Forada (1.977 ) \u00e8 un valico dolomitico in provincia di Belluno (Veneto), nel comune di Borca di Cadore, che mette in comunicazione la Val Fiorentina con la Val Boite, separando dal punto di vista orografico le Dolomiti di Sesto, di Braies e d'Ampezzo (a nord) dalle Dolomiti di Zoldo (a sud); a sud della forcella si innalza il massiccio del Pelmo, verso est la Croda Marcora e l'Antelao. Si pu\u00f2 raggiungere partendo dal Rifugio Citt\u00e0 di Fiume."}
{"id": "2812504", "revid": "1573940", "url": "https://it.wikipedia.org/wiki?curid=2812504", "title": "Milichiidae", "text": "Milichiidae \u00e8 una famiglia cosmopolita di insetti dell'ordine dei Ditteri (Brachycera: Cyclorrhapha: Acalyptratae). Insetti di scarso interesse, per quanto concerne le relazioni con l'uomo, presentano al loro interno alcune peculiarit\u00e0 sotto l'aspetto etologico per la frequente ricorrenza di alcune forme di cleptoparassitismo.\nNomenclatura.\nPer i Milichiidae non esistono veri e propri nomi comuni di larga diffusione, probabilmente perch\u00e9 poco appariscenti, eterogenei nel comportamento e di limitato interesse nelle relazioni dirette con l'uomo. Secondo Brake, i nomi comuni ricorrenti in letteratura, peraltro raramente, sono stati coniati arbitrariamente dai singoli Autori facendo riferimento a contesti particolari. In inglese sono stati usati i seguenti nomi:\nIn merito alle altre lingue, Brake cita alcuni esempi, senza dare tuttavia indicazioni sull'effettiva diffusione come nomi comuni. In particolare, in tedesco ricorrerebbero diversi nomi, che fanno evidente riferimento all'etologia delle larve o degli adulti: \"nistfliegen\", per il frequente ritrovamento di larve di questa famiglia nei nidi di uccelli (\"nist\", \"nido\"; \"fliegen\", \"mosche\"), \"futterdiebsfliegen\", per il cleptoparassitismo (\"futter\", \"foraggio, mangime\"; \"dieb\", \"ladro\"). Un altro nome, \"Blatthornfliegen\", specifico per il genere \"Phyllomyza\", fa riferimento alla singolare morfologia dei maschi di questo genere, che presentano il primo flagellomero e i palpi mascellari notevolmente sviluppati (\"Blatt\", \"foglia\"; \"horn\", \"corno\").\nDescrizione.\nAdulto.\nNella famiglia dei Milichiidae ricorre una certa eterogeneit\u00e0 morfologica. Gli adulti hanno corpo di piccole o piccolissime dimensioni, lungo 1-6 mm, con livrea generalmente di colore nero e tegumento rivestito da un'abbondante pubescenza, ricca di macrochete. L'addome ha spesso riflessi argentati dovuti alla pubescenza. Frequente, in alcuni generi, il dimorfismo sessuale.\nIl capo ha la fronte spesso percorsa da bande sclerificate e la faccia piatta o con fossette antennali generalmente poco profonde. Occhi pi\u00f9 o meno sviluppati. La chetotassi \u00e8 piuttosto ricca e complessa. Le setole fronto-orbitali sono rappresentate da 1-4 paia di periorbitali inferiori, medioclinate, 2-3 paia di periorbitali superiori, lateroclinate, e infine un numero variabile, secondo i \"taxa\" di interfrontali allineate in due serie simmetriche, da una a 10 paia. Presenti le setole verticali esterne ed interne, le ocellari e le postocellari, queste ultime con varie inclinazioni. Setole postoculari robuste, fra le quali emergono due paia di setole occipitali (interne ed esterne). Vibrisse generalmente presenti e robuste, setole sottovibrissali e genuali di vario sviluppo. La chetotassi \u00e8 infine completata dalla presenza di un paio di setole, pi\u00f9 o meno sviluppate, anche sulla lunula. Le antenne sono brevi e dirette verso il basso, senza particolari peculiarit\u00e0 morfologiche, ma nel maschio di alcune specie si ha uno spiccato sviluppo del primo flagellomero. L'apparato boccale presenta in genere un labbro inferiore lungo, con labella spesso ingranditi e, in alcune specie, i palpi mascellari dei maschi hanno un notevole sviluppo in lunghezza.\nIl torace \u00e8 moderatamente convesso e robusto e presenta anch'esso una chetotassi ricca ed eterogenea. La chetotassi negli scleriti dorsali \u00e8 composta dalle seguenti formazioni tricoidee: setole acrosticali (a volte un paio prescutellare, il resto rappresentato da peli), dorsocentrali (2-4 paia postsuturali e in genere un paio presuturale), omerali (1-2), postomerali (0-1), notopleurali (2), sopralari (1-3), infralari (0-1), postalari (2) e scutellari. Sugli scleriti pleurali sono presenti setole sul proepisterno, sul mesoepisterno ventrale e sul mesoepisterno dorsale. Le zampe sono generalmente sottili, rivestite da una diffusa pubescenza ma senza setole dorso-apicali sulle tibie. In molte specie possono esserci particolari modificazioni a carico delle tibie posteriori dei maschi, che possono presentarsi pi\u00f9 o meno appiattite o ingrossate.\nLe ali sono ialine, relativamente ampie e corte, con apice ottuso, lobo anale pi\u00f9 o meno pronunciato e alula moderatamente sviluppata. La costa si estende, nella maggior parte dei generi, fino alla media, oppure leggermente oltre R4+5 (in \"Aldrichiomyza\", \"Paramyia\" e \"Xenophyllomyza\") e presenta due fratture, l'omerale e la subcostale; in corrispondenza di quest'ultima, nei Milichiinae, il margine forma un incavo pi\u00f9 o meno profondo. La subcosta \u00e8 completa ma molto debole. La radio si divide nei tre rami R1, R2+3 e R4+5, con il primo relativamente breve, terminante entro la met\u00e0 basale del margine costale, gli altri pi\u00f9 o meno della stessa lunghezza, terminanti in posizione subapicale o apicale. La media e indivisa e spesso tende a convergere con R4+5 verso l'apice. La cubito ha il ramo CuA1 relativamente lungo e CuA2 breve e trasverso, confluente sulla prima anale. La vena A1+CuA2 \u00e8 sempre incompleta, a volte assente o molto breve o ridotta ad una piega della membrana, la seconda anale \u00e8 presente e ben sviluppata oppure ridotta anch'essa ad una piega. Le nervature trasverse radio-mediale, medio-cubitale basale e medio-cubitale discale sono in genere sempre presenti. Cellule basali, discale e cup presenti. Nel genere \"Paramyia\" manca la vena medio-cubitale discale, con conseguente assenza della cellula discale.\nL'addome pu\u00f2 presentarsi sottile oppure largo e depresso in senso dorso-ventrale. \u00c8 composto da cinque uriti apparenti. Nelle femmine, gli uriti dal settimo al nono sono sclerificati e telescopicamente retrattili.\nStadi giovanili.\nLa larva, a maturit\u00e0, \u00e8 lunga 4\u20136\u00a0mm, apoda e microcefala, di forma cilindrica, affusolata nel lato craniale. \u00c8 provvista di aree ambulacrali sul bordo posteriore ventrale dei segmenti addominali, dal primo al settimo.\nIl pupario ha la forma ellissoidale-oblunga, di 3\u20134\u00a0mm di lunghezza circa e fino a poco pi\u00f9 di 1\u00a0mm di larghezza, di colore variabile dal bruno-giallastro al bruno-rossastro scuro.\nBiologia.\nLe larve dei Milichiidae sono saprofaghe e si sviluppano in genere a spese di materiali organici di origine vegetale, tuttavia ricorre abbastanza frequentemente anche la necrofagia e la coprofagia. Larve di Milichiidae si rinvengono negli escrementi, nel letame, su detriti vegetali di varia natura, compreso il legno in decomposizione, nei rifiuti solidi civili e anche nei formicai e nei nidi di uccelli.\nLa mirmecofilia, per la sua ricorrenza, \u00e8 l'aspetto etologico di maggiore importanza citato in letteratura. Non \u00e8 nota la relazione che intercorre fra i Milichiidae e le formiche, ma, fra le ipotesi formulate, si ritiene che le forme mirmecofile possano essere necrofaghe.\nGli adulti sono frequenti sui fiori e in generale sono glicifagi. L'alimento pi\u00f9 frequente \u00e8 il nettare, ma fra i substrati alimentari si annovera anche la melata. Gli adulti di alcune specie afrotropicali del genere \"Milichia\" sono cleptoparassiti associati alle formiche del genere \"Crematogaster\": questi ditteri bloccano le operaie afferrandole per le antenne e ne stimolano il rigurgito del cibo, che assumono per mezzo dell'apparato boccale succhiante. L'azione si svolge in un intervallo di tempo molto breve, al termine del quale si allontanano dalla loro vittima, meritandosi il nome comune, in inglese, di \"ant-mugging flies\".\nUn'altra forma di cleptoparassitismo o commensalismo, ricorrente fra gli adulti di diverse specie dei Milichiidae, \u00e8 l'associazione con artropodi predatori, fra i quali ricorrono i ragni, gli asilidi, i reduvidi, le libellule e le mantidi: la mosca si nutre succhiando i fluidi che fuoriescono dalle vittime catturate dai predatori. In generale i Milichiidae sono di dimensioni molto pi\u00f9 piccole e questa caratteristica \u00e8 spesso sfruttata dal dittero, che in alcuni casi staziona sul torace del predatore. Il cleptoparassitismo nei confronti dei predatori \u00e8 riscontrato per lo pi\u00f9 fra le femmine, perci\u00f2 si presume che questo comportamento sia associato all'esigenza di soddisfare il fabbisogno proteico necessario alla maturazione delle uova.\nI maschi di alcune specie formano sciami danzanti, visibili anche a distanza per la riflettenza causata dai riflessi argentei dell'addome.\nSistematica e filogenesi.\nFilogenesi.\nLa relazione filogenetica dei Milichiidae con gli altri Acalyptratae e la conseguente collocazione sistematica \u00e8 stata incerta e controversa per lungo tempo e anche nella storia pi\u00f9 recente si sono verificate revisioni che hanno formulato proposte non sempre condivise. Questa famiglia, come sottolinea J.F. McAlpine, \u00e8 caratterizzata da una marcata variabilit\u00e0 morfologica e dalla presenza di caratteri particolari che in altre famiglie ricorrono in modo stabile, ma nei Milichiidae si presentano solo in parte proprio in virt\u00f9 della loro eterogeneit\u00e0. Questa particolarit\u00e0 rende difficile la definizione di affinit\u00e0 specifiche, con altri Acalyptratae, che si possano estendere all'intera famiglia. Con l'analisi cladistica, malgrado la loro eterogeneit\u00e0, i Milichiidae sono considerati un gruppo monofiletico da tutti gli Autori che si sono occupati della loro filogenesi. Differenti sono invece le opinioni sulle loro relazioni filogenetiche.\nMolti Autori hanno comunque messo i Milichiidae e i Chloropidae in relazione pi\u00f9 o meno stretta: Colless &amp; D.K. McAlpine (1970) includevano Milichiidae e Chloropidae nella superfamiglia Drosophiloidea, Griffiths (1972) nel gruppo dei Chloropidae all'interno del vasto assemblaggio dei Tephritoinea, Willi Hennig (1973) nella superfamiglia Chloropoidea, J.F. McAlpine (1989) nella superfamiglia dei Carnoidea, che in sostanza si identifica con i Chloropoidea \"sensu Hennig\", Buck (2006) rafforza l'ipotesi della stretta relazione fra le due famiglie e le include nei Carnoidea.\nA fronte di questa sostanziale convergenza ci sono, invece, controversie in merito alle relazioni fra altre famiglie di Acaliptrati e i Milichiidae \"sensu stricto\" o l'insieme dei Milichiidae e dei Chloropidae. Nella letteratura pi\u00f9 recente, le controversie pi\u00f9 ricorrenti riguardanti la filogenesi dei Milichiidae si basano fondamentalmente sul cladogramma sviluppato da J.F. McAlpine nel Manual of Nearctic Diptera (1989) e sulla definizione della superfamiglia Carnoidea. Nella sua trattazione originaria, McAlpine mise i Milichiidae in relazione con la famiglia Risidae e, a sua volta, questa linea con il clade composto da Chloropidae e Cryptochetidae:\nA prescindere dai dubbi pi\u00f9 volte espressi sul carattere monofiletico dei Carnoidea, il cladogramma di J.F. McAlpine \u00e8 oggi ritenuto superato alla luce delle discussioni e revisioni che si sono susseguite nell'arco di un ventennio, nonostante si mantenga un sostanziale impianto di base. Due sono le tesi significative, quella di Brake (2000, 2007), che colloca la famiglia Acartophthalmidae come clade primitivo rispetto al gruppo Chloropidae+Milichiidae e quello di Buck (2006), che invece colloca i Cryptochetidae come linea primitiva. L'analisi sarebbe attualmente quella pi\u00f9 accreditata. La posizione dei Milichiidae, sarebbe pertanto quella indicata nel seguente cladogramma, che riassume le integrazioni allo schema di J.F. McAlpine a seguito delle revisioni proposte da vari autori dagli anni novanta fino al 2007:\nLa filogenesi all'interno della famiglia \u00e8 stata approfondita da Brake e si riassume nel seguente schema:\nSistematica.\nLe prime specie di Milichiidae, classificate nella prima met\u00e0 dell'Ottocento, furono inserite fra i Chloropidae e i Chamaemyiidae, altre specie furono secondo i casi incluse fra i Muscidae e in \"Agromyza\".\nHendel (1903) fu il primo a considerare i Milichiidae una famiglia distinta. La famiglia \u00e8 stata per lungo tempo suddivisa in due sottofamiglie, Milichiinae e Madizinae, quest'ultima nota anche con il sinonimo Phyllomyzidae. Brake (2000) ha revisionato la tassonomia interna su base filogenetica e ha scorporato i Madizinae in due sottofamiglie, Madizinae \"sensu stricto\" e Phyllomyzinae. Attualmente sono classificate quasi 280 specie viventi, ripartite in 19 generi:\nFossili.\nLa famiglia dei Milichiidae comprende un solo genere estinto, ma il numero complessivo di fossili ammonta a dieci specie, tutte risalenti al Cenozoico, di cui sette sono state classificate nel 2006:\nDistribuzione.\nI Milichiidae sono una famiglia cosmopolita, rappresentata in tutte le regioni zoogeografiche della Terra ad esclusione dell'Antartide; secondo Sabrosky (1987) diverse specie necrofaghe si sono diffuse, dal loro areale d'origine, in altre regioni attraverso gli scambi commerciali. I generi pi\u00f9 ricchi di specie (\"Desmometopa\", \"Leptometopa\", \"Milichia\", \"Milichiella\", \"Phyllomyza\") sono tutti cosmopoliti, con l'eccezione di \"Pholeomyia\", rappresentato nel continente americano e nell'ecozona afrotropicale. Hanno un'ampia distribuzione anche i generi \"Aldrichiomyza\", \"Neophyllomyza\" e \"Paramyia\", presenti non in tutte le ecozone. Il quadro complessivo della distribuzione dei generi nelle sei regioni zoogeografiche \u00e8 riassunto nella seguente tabella:\nIn Europa sono rappresentate tutte le sottofamiglie con otto generi e circa 40 specie:\nIn Italia sono segnalate nove specie appartenenti ai generi \"Milichia\", \"Madiza\", \"Desmometopa\", \"Leptometopa\" e \"Phyllomyza\". Tutte le specie sono rappresentate nel Nord Italia, solo tre presenti anche nella penisola. Nessun membro della famiglia \u00e8 segnalato nelle isole."}
{"id": "2812506", "revid": "1305772", "url": "https://it.wikipedia.org/wiki?curid=2812506", "title": "Special Delivery", "text": "Special Delivery (\"consegna speciale\" in inglese) si pu\u00f2 riferire a:"}
{"id": "2812508", "revid": "287204", "url": "https://it.wikipedia.org/wiki?curid=2812508", "title": "Guy Spence Gardner", "text": "Ha partecipato, come pilota, a due missioni dello Space Shuttle, la STS-27 e l'STS-35."}
{"id": "2812509", "revid": "297059", "url": "https://it.wikipedia.org/wiki?curid=2812509", "title": "Guy S. Gardner", "text": ""}
{"id": "2812520", "revid": "1892390", "url": "https://it.wikipedia.org/wiki?curid=2812520", "title": "Teaser and the Firecat", "text": "Teaser and the Firecat \u00e8 il quinto album del cantautore Cat Stevens, pubblicato nel 1971.\nAlbum.\nL'album contiene dieci brani e il titolo \u00e8 ispirato al libro per bambini scritto e illustrato dallo stesso Stevens in cui Teaser e il suo gatto vogliono riportare al suo posto nel cielo la Luna, caduta sulla Terra. L'album riporta una connotazione pi\u00f9 \"mediterranea\" rispetto al precedente, per esempio nel brano \"Rubylove\" che l'artista canta in greco, accompagnato dal bouzouki. Inoltre con questo album, Stevens ha ottenuto incassi che hanno superato quelli degli album passati."}
{"id": "2812541", "revid": "3791", "url": "https://it.wikipedia.org/wiki?curid=2812541", "title": "Isole di L\u00e9rins", "text": ""}
{"id": "2812546", "revid": "767487", "url": "https://it.wikipedia.org/wiki?curid=2812546", "title": "Kymco Quannon", "text": "Il Quannon \u00e8 una motocicletta stradale prodotta dall'azienda di Taiwan, Kymco.\nViene commercializzato in un'unica motorizzazione 125 cm\u00b3 da 4 tempi. Il raffreddamento \u00e8 ad aria pi\u00f9 ad olio e l'avviamento \u00e8 elettrico. Il serbatoio ha una capienza di 13,5 litri e la velocit\u00e0 massima \u00e8 di 105 km/h.\nIn Italia viene commercializzato in un solo colore il rosso. Dopo che nella prima versione era venduto solo con una semi-carenatura, in seguito \u00e8 stata commercializzata anche una versione naked."}
{"id": "2812548", "revid": "92723", "url": "https://it.wikipedia.org/wiki?curid=2812548", "title": "Basilica Cattedrale di Santa Maria della Pace", "text": ""}
{"id": "2812550", "revid": "93556", "url": "https://it.wikipedia.org/wiki?curid=2812550", "title": "Harro Schulze-Boysen", "text": "Biografia.\nGiovinezza.\nSchulze-Boysen apparteneva a una famiglia con tradizioni militari. Era figlio di Erich Edgar Schulze, un ufficiale di marina decorato al valore, e di Marie Luise Boysen. Aveva una sorella, Helga (nata nel 1910) e un fratello, Hartmut (nato nel 1922). Harro contava tra i suoi parenti anche il Gro\u00dfadmiral Alfred von Tirpitz, da parte di padre, e il sociologo Ferdinand T\u00f6nnies da parte di madre.\nTrascorse la giovinezza a Duisburg. Nel 1923, all'et\u00e0 di 14 anni, fu testimone dell'occupazione della Ruhr da parte delle truppe francesi e belghe; prese parte alle proteste contro le truppe di occupazione e fu arrestato dai francesi.\nAttivit\u00e0 politica.\nNel 1928, all'epoca della Repubblica di Weimar, entr\u00f2 a far parte dell\"'Orden Jungdeutscher\" (Ordine della Giovane Germania), un'organizzazione giovanile nazionalista, e della \"Studentenverbindung\" (Corporazione studentesca) \"Albingia\". Studi\u00f2 giurisprudenza all'Universit\u00e0 di Friburgo in Brisgovia (1928-29) e alla universit\u00e0 di Berlino (1929-31), senza giungere tuttavia alla laurea. Ha vissuto per lunghi periodi all'estero (Svezia, Gran Bretagna, Francia) ampliando cos\u00ec i propri orizzonti culturali. Nel 1930 ader\u00ec al \"Reichsvereinigung Volksnationale\" (Unione Imperiale Nazionalpopolare), un circolo culturale nazionalista. Nel 1931 inizi\u00f2 a collaborare con \"Plans\", una rivista di economia francese che sosteneva la necessit\u00e0 di istituire un sistema economico comune europeo. Lo stesso anno inizi\u00f2 la collaborazione con \"Der Gegner\", una rivista della sinistra liberale fondata da Franz Jung sul modello di \"Plans\". Nonostante la collaborazione con giornali e politici della sinistra liberale, continu\u00f2 a mantenere i contatti con i circoli nazionalisti.\nNel 1932 organizz\u00f2 il congresso \"Treffen revolution\u00e4ren der Jugend Europas\" (Meeting della Giovent\u00f9 rivoluzionaria d'Europa) a cui intervennero oltre un centinaio di partecipanti. Nel suo intervento auspic\u00f2 l'abolizione del sistema capitalistico e la cessazione dei diktat sottoscritti col trattato di Versailles (1919). Nell'aprile 1933 gli uffici di \"Der Gegner\" vennero distrutti da una squadra delle camicie brune: Schulze-Boysen venne malmenato e imprigionato; venne liberato per l'intervento dei genitori. Nel maggio 1933 inizi\u00f2 i corsi di formazione per pilota militare a Warnem\u00fcnde e dal 1934 lavor\u00f2 nel reparto comunicazioni del Ministero dei Trasporti aerei (\"Reichsluftfahrtministerium\") a Berlino.\nResistenza.\nA partire dal 1935 cominci\u00f2 a raccogliere attorno a s\u00e9 antifascisti di sinistra, fra i quali era possibile incontrare artisti, pacifisti e comunisti. Venne costituito un circolo di resistenza al nazismo dedito alla pubblicazione di scritti antifascisti. Nel 1936, spos\u00f2 Libertas Haas-Heye, press agent della Metro-Goldwyn-Mayer che verosimilmente venne accolta nel circolo antifascista. Nel 1936 Schulze-Boysen entr\u00f2 in contatto con Arvid Harnack e la sua cerchia e con i comunisti Hilde e Hans Coppi. Da questi incontri nacque quello che la Gestapo avrebbe chiamato \"die Rote Kapelle\" (Orchestra Rossa). L'attivit\u00e0 principale del gruppo era dedicata alla scrittura di brevi documenti che venivano distribuiti sotto forma di volantini e cercavano di suscitare la disobbedienza civile nella popolazione tedesca e di innervosire le autorit\u00e0 governative, o a prestare aiuto materiale agli oppositori e ai perseguitati dal regime. Venivano fornite informazioni di natura politica ed economica a paesi in guerra con la Germania nazista, soprattutto agli Stati Uniti, attraverso l'addetto economico dell'ambasciata americana a Berlino Donald Heath. Dopo l'operazione Barbarossa si tent\u00f2 di fornire per radio anche informazioni di tipo militare a Mosca. Come tenente colonnello della Luftwaffe Schulze-Boysen aveva accesso anche a informazioni militari segrete.\nArresto, condanna a morte ed esecuzione della sentenza.\nNel luglio del 1942, il dipartimento di decrittazione dell'Oberkommando des Heeres (comando supremo dell'esercito) riusc\u00ec a decodificare un messaggio dei sovietici in cui si accennava al gruppo. La Gestapo accomun\u00f2 il gruppo di resistenza berlinese a quello spionistico di Leopold Trepper (battezzato dalla Gestapo \"Rote Kapelle\", Orchestra Rossa). Harro Schulze-Boysen e sua moglie Libertas furono arrestati il 30 agosto 1942, condannati a morte il 19 dicembre 1942 dalla corte marziale del Terzo Reich. La sentenza fu eseguita tre giorni dopo nel carcere \"Pl\u00f6tzensee\" di Berlino."}
{"id": "2812551", "revid": "1498232", "url": "https://it.wikipedia.org/wiki?curid=2812551", "title": "Aeroporti in Bosnia ed Erzegovina", "text": "La seguente \u00e8 una lista di aeroporti in Bosnia ed Erzegovina. In grassetto sono indicati gli aeroporti con voli di linea."}
{"id": "2812559", "revid": "1305772", "url": "https://it.wikipedia.org/wiki?curid=2812559", "title": "Slaughter (disambigua)", "text": ""}
{"id": "2812562", "revid": "125339446", "url": "https://it.wikipedia.org/wiki?curid=2812562", "title": "Maserati Quattroporte (2003)", "text": "La quinta serie della Maserati Quattroporte viene prodotta dal 2003 al 2012 dalla casa automobilistica italiana Maserati; la vettura ha subito nel 2008 un aggiornamento estetico. \u00c8 stata prodotta in circa 24\u00a0000 esemplari complessivi e l'ultimo esemplare \u00e8 uscito dalle linee di produzione dello stabilimento di Modena il 20 dicembre del 2012.\nIl contesto.\nLa nuova generazione di Quattroporte viene progettata sotto la stretta osservazione della Ferrari in seguito ad una fusione tra quest'ultima e la Maserati grazie ad una riorganizzazione voluta dai vertici del gruppo Fiat (proprietario dei due marchi). La quarta serie ebbe un discreto successo nelle vendite ma non riusc\u00ec a risollevare l'immagine della casa del tridente, offuscata dalla produzione di auto derivate dalla serie Biturbo che non sono state mai elogiate da parte del pubblico per i contenuti tecnici; con la nuova generazione bisognava rendere competitivo il marchio ed incrementare le vendite sui principali mercati quali gli Stati Uniti e il Medio Oriente. Una delle caratteristiche strategiche per l'affermazione del modello erano il ritorno al lusso e all'eleganza di un tempo che hanno reso esclusivo il modello Quattroporte, senza per\u00f2 trascurare le prestazioni e la sportivit\u00e0. Bisognava creare una vera granturismo piacevole da guidare ma comoda per cinque passeggeri.\nLa progettazione del modello \u00e8 stata pi\u00f9 volte discussa dai vertici che furono inizialmente contrari alla reintroduzione del modello, questo a causa degli eccessivi costi di industrializzazione e di produzione, ma erano in ballo le sorti del marchio che vide inizialmente anche uno scarso successo commerciale delle neonate sportive 3200GT e Coup\u00e9. Un nuovo prodotto era indispensabile e venne ufficialmente approvato nei primi anni 2000 affidando lo stile dell'autovettura alla Pininfarina, gi\u00e0 autrice dei modelli pi\u00f9 famosi prodotti dalla casa Ferrari.\nIl concetto era di reintrodurre lo stile della prima serie di Quattroporte in chiave moderna, un design che all'epoca piacque molto agli appassionati e indirizz\u00f2 la casa del tridente verso la produzione di auto di lusso. La nuova serie, come la prima, ebbe lo stesso compito: introdurre il nuovo corso stilistico della casa e andare maggiormente incontro alle esigenze del pubblico. I primi bozzetti e alcuni prototipi in scala ridotta vennero esposti il 27 aprile 2002 al \"Museo d'arte contemporanea\" di Tokyo durante l'evento \"Artedinamica\". L'11 settembre del 2002 Luca Cordero di Montezemolo, presidente della Maserati, dichiara ufficialmente che gli sviluppi della nuova Quattroporte sono quasi terminati e che il modello definitivo sar\u00e0 presentato in anteprima mondiale al Salone dell'automobile di Francoforte nell'autunno del 2003.\nDesign.\nDisegnata da Pininfarina, esteticamente la carrozzeria lunga oltre 5,0 metri \u00e8 stata modellata in modo da garantire delle ottime prestazioni, grazie al design molto aerodinamico, muscoloso e sportivo, il frontale viene caratterizzato dalla presenza della nuova calandra in rilievo con i bordi cromati che ingloba il marchio del tridente; le versioni pi\u00f9 esclusive vengono caratterizzate dalla presenze della griglia a quindici bande cromate che attraversa tutta la calandra, mentre le Quattroporte pi\u00f9 sportive possiedono una griglia di colore scuro per sottolineare la vocazione da granturismo dell'automobile. La fanaleria anteriore di piccole dimensioni \u00e8 stata integrata ai paraurti inferiori in modo da creare l'effetto di un cofano motore immenso solcato da profonde nervature. La fiancata esprime un concetto di sportivit\u00e0 grazie ai passaruota in rilievo e alle classiche tre prese d'aria con bordi cromate applicate sui parafanghi anteriori; nella parte bassa della fiancata troviamo il classico fregio Pininfarina mentre sul montante posteriore, accanto alla sottile vetratura, troviamo il marchio Maserati cromato che dona un tocco di eleganza, insieme alle cornici dei finestrini (anch'esse cromate). La coda dispone di fanaleria che sfrutta la tecnologia a diodi luminosi a LED, i paraurti bombati incorporano i doppi terminali di scarico mentre il cofano del bagagliaio \u00e8 stato impreziosito da una fascia cromata che si estende per tutta la sua larghezza. Il bagagliaio possiede un volume di 450 litri ed ospita le sacche da golf o il set di valigie appositamente disegnato e realizzato dalla Maserati; la mancanza della ruota di scorta ha portato all'utilizzo di un kit di gonfiaggio con compressore ma tra gli optional \u00e8 disponibile anche il ruotino di scorta da 17\".\nInterni.\n Gli interni della nuova Maserati Quattroporte seguono il design esterno, ovvero una plancia sinuosa che nella zona centrale presenta il grande schermo a cristalli liquidi del navigatore satellitare posizionato tra le bocchette d'aerazione del climatizzatore e i comandi del climatizzatore automatico bizona. Caratteristico \u00e8 l'orologio al quarzo di forma circolare posizionato nella zona superiore della plancia. I principali comandi che governano la dinamica dell'autovettura sono stati ravvicinati al guidatore in modo da rendere pi\u00f9 facile la gestione. Gran parte della plancia e delle portiere viene realizzata in legni pregiati come lo \"Starwood\", il \"Vavona\" ed il \"Weng\u00e8 Polished\", ma sono disponibili anche i laccati \"Black Piano\" e \"Blu Laque\" che conferiscono modernit\u00e0 all'abitacolo. Accanto al legno sono disponibili anche gli inserti per la plancia in Poltrona Frau e pelle con rifiniture specifiche su richiesta del cliente, il tutto montato artigianalmente. Con la Quattroporte \u00e8 stato introdotto anche il \"Maserati Multimedia System\", sviluppato dalla Magneti Marelli, integra il computer di bordo al navigatore satellitare, autoradio CD con MP3 e hard disk da 30 GB, ingresso USB con bluetooth e comandi vocali. L'impianto audio viene gestito tramite i comandi principali applicati sul volante multifunzione con altoparlanti \"Bose Surround Sound System\". Per i passeggeri posteriori \u00e8 disponibile anche un pacchetto multimediale comprensivo di schermi LCD integrati nei poggiatesta con lettore DVD e climatizzatore posteriore. Tra i dispositivi di serie troviamo i sedili anteriori regolabili elettricamente in quattordici posizioni, cruise control, sensore crepuscolare e di pioggia, antifurto, bloccaggio automatico delle porte con spegnimento dei fari. Tra gli accessori sono disponibili anche i sedili riscaldati e massaggianti e il vano refrigerato integrato nel bracciolo centrale.\nLa dinamica.\nLa Quattroporte quinta serie viene realizzata su un telaio di base a trazione posteriore completamente inedito sviluppato appositamente per i modelli di casa Maserati; in seguito questa piattaforma sar\u00e0 utilizzata dalle Maserati GranTurismo e GranCabrio e, in una versione a passo accorciato, anche dalle sportive Alfa Romeo 8C Competizione e 8C Spider (queste ultime prodotte dalla casa del tridente a Modena). Grazie all'elevata rigidit\u00e0 torsionale di questo telaio \u00e8 stato possibile offrire alla Quattroporte delle prestazioni elevate abbinate ad una guida sportiva. Le sospensioni anteriori e posteriori utilizzano lo schema a quattro ruote indipendenti con quadrilateri alti deformabili realizzati con bracci in alluminio; queste raffinate sospensioni sono state studiate per migliorare l'handling dell'autovettura e grazie alla geometria \"Antidive\" e \"Antisquat\" il telaio non subisce brusche variazioni di altezza nelle fasi di accelerazione e di frenata. Il motore in posizione anteriore \u00e8 stato arretrato verso l'abitacolo per ottenere una distribuzione dei pesi carica al 49% sull'asse anteriore e al 51% sull'asse posteriore.\nL'impianto frenante sfrutta sia per l'avantreno che per il retrotreno quattro dischi auto ventilanti dal diametro di 330 mm. Di serie per tutte le versioni il \"Maserati Stability Program\" che integra l'ESP all'ABS ripartito dall'EBD. Inoltre \u00e8 possibile variare la risposta dell'assetto a seconda del fondo stradale, infatti su percorsi ricchi di curve la Quattroporte si comporta come un'autentica sportiva grazie all'assetto irrigidito in configurazione \"Sport\" ma \u00e8 disponibile anche la configurazione \"Normal\" per garantire una maggiore comodit\u00e0 agli occupanti. La sicurezza automobilistica viene garantita dalla presenza di serie degli airbag frontali a doppio stadio, laterali e per la testa oltre agli attacchi isofix per i sedili posteriori e ai vetri laminati.\nL'aggiornamento del 2008.\nA cinque anni dal debutto la Quattroporte si rinnova sia in termini di estetica che di contenuti; dal 2003 fino al giugno del 2008 oltre 15.000 esemplari sono stati venduti e per rafforzare l'immagine del modello la Casa \u00e8 intervenuta modificando alcuni dettagli del frontale e della coda: sono stati ridisegnati i gruppi ottici che ora adottano la tecnologia a LED, la calandra dispone di nuove alette verticali mentre gli specchi retrovisori sono stati ridisegnati per donare maggiore slancio alla linea dell'auto. Complessivamente la nuova versione \u00e8 lunga 5,10 metri, circa 5,0 centimetri in pi\u00f9 rispetto alla precedente. Internamente invece la Casa ha allargato la gamma di personalizzazioni introducendo nuove colorazioni per la selleria e per le rifiniture della plancia. Modificato anche il telaio, infatti la Casa ha messo a disposizione un assetto ancor pi\u00f9 sportivo, portando al debutto le nuove motorizzazioni da 4,7 litri V8 omologate Euro 5, abbinate ad una trasmissione automatica a sei rapporti realizzata in collaborazione con la ZF.\nQuesta serie di Quattroporte \u00e8 stata e continua tutt'oggi ad essere uno dei modelli pi\u00f9 apprezzati della casa del Tridente, infatti ha riscontrato numerosi consensi soprattutto da parte del pubblico estero: fino al 2009 nella sola Gran Bretagna sono stati consegnati 1.000 esemplari.\nVersioni e allestimenti.\nL'auto venne offerta nei primi anni di produzione in un unico allestimento \"base\" privo di denominazione e caratterizzato dalla presenza di serie di numerosi accessori per la sicurezza e per il comfort; la Casa mise a disposizione anche numerosi optional proposti a pagamento come l'impianto di televisione integrato al navigatore e il telefono GSM oppure i pacchetti di accessori \"Comfort\", \"Executive\" e \"Sport\" che arricchivano la dotazione di serie. Per gli interni erano disponibili anche particolari rivestimenti realizzati su richiesta del cliente.\nNel settembre 2005 al Salone dell'automobile di Francoforte la gamma si arricch\u00ec delle versioni \"Executive GT\" e \"Sport GT\": le \"Executive GT\" riprendevano gli accessori del precedente pacchetto \"Executive\" ed in pi\u00f9 aggiungevano gli interni in legno con inserti della plancia in tessuto color crema e tonalit\u00e0 bicolore per tutto l'abitacolo, oltre alla presenza dei vari inserti cromati lungo la carrozzeria e la calandra con cerchi in lega specifici da 19\" a nove razze. La \"Quattroporte Sport GT\" invece veniva caratterizzata dalle sospensioni irrigidite, il cambio robotizzato con tempi di cambiata ridotti del 35%, rifiniture interne in carbonio e scarichi modificati.\nNel novembre 2007 Maserati presenta la \"Quattroporte Sport GT S\" versione che si posiziona al top della gamma; invariato il motore 4,2 litri, la \"Sport GT S\" presenta il cambio automatico sei rapporti, assetto irrigidito \"racing\" ribassato di 10\u00a0mm all'anteriore e di 25\u00a0mm al posteriore, impianto frenante a disco co-fusi in ghisa e alluminio realizzati dalla Brembo, cerchi imbruniti a sette razze da 20\" e calandra sportiva. Internamente presenta i rivestimenti in Poltrona Frau abbinati agli inserti in alcantara. La \"Sport GT S\" \u00e8 stata prodotta fino al restyling del 2008, anno dal quale sono entrate in listino le nuove versioni equipaggiate con motori pi\u00f9 prestazionali.\nLa \"Quattroporte S\", introdotta con il restyling, non \u00e8 altro che una versione potenziata della classica versione base che dispone del nuovo motore 4.7 V8 da 430 cavalli. Invariate le dotazioni di serie mentre i benefici riguardano le prestazioni. Al salone dell'auto di Detroit 2009 invece \u00e8 stata presentata la nuova versione della \"Quattroporte Sport GT S\" equipaggiata con il nuovo motore 4.7 V8 da 439 cavalli: migliorate le prestazioni rispetto alla versione del 2007, gli interni sono stati orientati verso la sportivit\u00e0 introducendo inserti in carbonio, modificato l'impianto di scarico. Il cambio automatico \u00e8 stato rivisto per ridurre i tempi di cambiata.\nNon sono mancate versioni speciali prodotte in edizione limitata: verso la fine del 2004 \u00e8 stata realizzata la \"Quattroporte Neiman Marcus\" distribuita nel catalogo dell'omonima azienda e prodotta in soli 60 esemplari per il mercato americano. Curiosamente tutta la produzione \u00e8 stata esaurita tra le 12.00 e le 12.03 del 14 ottobre 2004. Caratterizzata dal colore bordeaux \"Pontevecchio\" e dai cerchi in lega da 19\" dal disegno esclusivo, questa Maserati disponeva di numerose cromature esterne e degli interni in pelle con plancia in mogano.\nLa \"Quattroporte Collezione Cento\" presentata nel gennaio 2008 \u00e8 stata prodotta in soli cento esemplari destinati in prevalenza al pubblico americano, l'auto verniciata in color avorio era equipaggiata con dei cerchi in lega da 20\" lucidi, la calandra possedeva uno sfondo grigio satinato mentre internamente si \u00e8 preferito indirizzarla verso il lusso: speciale selleria in Poltrona Frau con impunture a forma di rombo e bottone a vista rifinita a mano, sistema \"Maserati Multimedia Entertainment\" con schermi a cristalli liquidi applicati negli schienali posteriori con ingresso USB e per SIM card, lettore CD e DVD con climatizzatore posteriore. Il motore era il classico otto cilindri 4,2 litri.\nNel marzo del 2009 la Maserati presenta per il solo mercato inglese la \"Centurion Edition\", versione speciale realizzata per i soli possessori della carta American Express nera. Questa Quattroporte presenta la verniciatura nera e un raffinato abitacolo rivestito in Poltrona Frau color ghiaccio con il logo \"Centurion\" applicato sui poggiatesta e sulla plancia. I motori a disposizione sono i classici 4.2 e 4.7 V8.\nAl Salone di Ginevra 2010 la Maserati ha presentato la \"Quattroporte Sport GT S Awards Edition\", versione in edizione limitata realizzata per celebrare i 65 riconoscimenti ricevuti dal modello negli oltre sei anni di commercializzazione; ci\u00f2 ha dimostrato come la Quattroporte sia stata un vero modello di successo per la Maserati sia in termini di immagine che di vendite. La meccanica deriva dalla \"Sport GT S\" con medesimo propulsore 4.7 V8 da 439 cavalli e stesso assetto sportivo mentre le novit\u00e0 sono tutte concentrate nell'abitacolo dove debuttano i nuovi rivestimenti per la selleria \"Awards Edition\" con tessuti in Poltrona Frau ed Alcantara abbinati alle rifiniture imbrunite e alle modanature satinate in legno \"Piano Black\". Esternamente si notano i grandi cerchi in lega satinati da 20\" con pinze dei freni in metallo lucidato a specchio prodotte dalla Brembo.\nMotori e trasmissioni.\nInizialmente la Quattroporte venne offerta con il solo motore benzina da 4,2 litri aspirato con otto cilindri a V di 90\u00b0 realizzato a Maranello dai tecnici Ferrari, denominato Ferrari F136. Questo V8 con basamento e testa dei cilindri in alluminio e silicio possiede una distribuzione a quattro valvole per cilindro (per un totale di 32 valvole) con due alberi a camme in testa per bancata dotati di variatore di fase continuo e azionati da catena. La lubrificazione \u00e8 a carter secco. Dotato di iniezione elettronica eroga la potenza massima di 400 cavalli (294 Kw) a 7.000 giri/min per una coppia motrice massima di 451 N\u00b7m a 4.500 giri al minuto. Le emissioni registrate sono pari a 345 grammi di anidride carbonica emessa per chilometro nel ciclo combinato. Lo scatto da 0 a 100 km/h viene registrato in 5,2 secondi per una velocit\u00e0 di punta pari a 275\u00a0km/h. Il consumo medio dichiarato \u00e8 di 5,2\u00a0km/l. Questo 4.2 viene omologato secondo i parametri della normativa Euro 4 ed era abbinato ad un cambio robotizzato \"DuoSelect\" a sei rapporti utilizzabili nella modalit\u00e0 sequenziale. Il \"DuoSelect\", sviluppato dalla Ferrari basandosi su una evoluzione del precedente \"CambioCorsa\", era caratterizzato dai tempi di cambiata molto rapidi e per questo venne criticato soprattutto dal pubblico americano che ha richiesto una trasmissione automatica tradizionale; dal 2007 la casa ha messo a disposizione anche il cambio automatico sequenziale a sei rapporti sviluppato in collaborazione con la ZF caratterizzato dai tempi di cambiata addolciti. Con il cambio automatico ZF le prestazioni della Quattroporte vengono peggiorate: lo scatto da 0 a 100\u00a0km/h viene registrato in 5,6 secondi mentre la velocit\u00e0 di punta scende a 270\u00a0km/h, il tutto a favore dei consumi con l'auto che \u00e8 in grado di percorrere 6,8\u00a0km/l. La coppia massima con l'automatico sale a 460 N\u00b7m erogati a 4.250 giri al minuto.\nNel 2008 venne introdotta una seconda motorizzazione benzina: si tratta del nuovo 4,7 litri sempre otto cilindri a V di 90\u00b0 derivato dall'unit\u00e0 4.2. Anche questo 4.7 viene prodotto a Maranello, possiede la lubrificazione umida e sfrutta l'iniezione elettronica con la fasatura variabile. Il 4.7 \u00e8 riconoscibile per i coperchi delle teste di colore rosso, eroga 430 cavalli a 7.000 giri al minuto per una coppia massima di 490 N\u00b7m a 4.750 giri al minuto. Grazie alla maggiore potenza \u00e8 in grado di prestazioni migliori infatti lo scatto da 0 a 100\u00a0km/h viene registrato in 5,4 secondi con una velocit\u00e0 massima dichiarata di 280\u00a0km/h. Ovviamente i consumi risultano sensibilmente superiori rispetto al 4.2 infatti la Quattroporte 4.7 \u00e8 capace di percorrere 6,6 chilometri con un litro di carburante, le emissioni di anidride carbonica salgono a 365 grammi emessi al chilometro mentre l'omologazione anti inquinamento rispetta gli standard Euro 5. Il 4.7 \u00e8 abbinato al cambio automatico sequenziale ZF sei rapporti.\nDal 2009 la Quattroporte \u00e8 disponibile anche con il 4.7 V8 potenziato a 439 cavalli, incremento ottenuto intervenendo sulla centralina e sullo scarico; si tratta della pi\u00f9 potente e veloce berlina prodotta da casa Maserati grazie alla velocit\u00e0 massima di 285\u00a0km/h con scatto da 0 a 100\u00a0km/h registrato in 5,1 secondi. Questa versione di punta eroga la coppia massima di 490 Nm a 4.750 giri/min ed \u00e8 in grado di percorrere 6,4\u00a0km/l con emissioni di 365 g/km di anidride carbonica ed omologazione Euro 5. Il cambio \u00e8 una versione rivista dell'automatico sequenziale a 6 rapporti con software \"MC-Auto Shift\": in posizione \"Manual Mode\" si ottiene una guida pi\u00f9 personale e sportiva perch\u00e9 \u00e8 il guidatore a decidere i passaggi di marcia (sequenziali) che possono avvenire fino ad alto numero di giri mentre in modalit\u00e0 \"Auto Sport\" i passaggi di marcia vengono gestiti dal software. Il 4.7 V8 da 439 cavalli \u00e8 disponibile solo per la versione \"Quattroporte Sport GT S.\"\nLa Quattroporte nelle competizioni.\nLa Quattroporte viene utilizzata dal 2009 dallo \"Swiss Team\" per il Campionato italiano Superstars. Guidata da \"Andrea Chiesa\" l'automobile in versione da competizione pesa circa 1.430 chilogrammi ed \u00e8 equipaggiata con il motore 4.2 V8 aspirato potenziato a 450 cavalli e abbinato ad un cambio sequenziale a sei rapporti. Ovviamente la carrozzeria ha subito numerose modifiche per migliorare l'aerodinamica dell'auto. La Quattroporte Superstar ha debuttato all'autodromo di Franciacorta nel maggio 2009."}
{"id": "2812567", "revid": "767487", "url": "https://it.wikipedia.org/wiki?curid=2812567", "title": "El cochecito - La vetturetta", "text": "El cochecito - La carrozzella \u00e8 un film del 1960 diretto da Marco Ferreri. \u00c8 il terzo film da regista di Ferreri, girato in Spagna come i precedenti due.\nTrama.\nDon Anselmo \u00e8 un anziano vedovo costretto a vivere con la famiglia del figlio avvocato. In casa si annoia e tutti lo considerano un peso. Il suo amico, Don Lucas, un invalido, ha comprato una carrozzella a motore e si diverte con una compagnia di invalidi, anche loro moto-carrozzati. Don Anselmo entra in sintonia con gli amici di Don Lucas, ma quando questi decidono di andare a fare una gita, si ritrova di nuovo solo, poich\u00e9 nessuno \u00e8 disposto a portarlo sulla sua carrozzella. Chiede allora al figlio di comprargli una carrozzina motorizzata, ma questi gli oppone un netto rifiuto. Si finge allora invalido simulando cadute e difficolt\u00e0 a camminare, ma la posizione del figlio non cambia. Egli, allora, compra di nascosto la carrozzella, pagando solo un anticipo, ma il figlio cerca di restituirla al venditore. Dopo diverse preghiere, Don Anselmo ottiene tre giorni per poterla pagare. Decide allora di vendere i gioielli della moglie defunta, ma il figlio scopre tutto e minaccia addirittura di fargli causa. A questo punto, per riprendersi la carrozzella, avvelena tutta la famiglia. Ma la sua felicit\u00e0 dura poco: verr\u00e0 arrestato e incarcerato."}
{"id": "2812568", "revid": "1762097", "url": "https://it.wikipedia.org/wiki?curid=2812568", "title": "Sorrento (disambigua)", "text": ""}
{"id": "2812570", "revid": "1305772", "url": "https://it.wikipedia.org/wiki?curid=2812570", "title": "Springhill", "text": ""}
{"id": "2812572", "revid": "1305772", "url": "https://it.wikipedia.org/wiki?curid=2812572", "title": "St. Francisville", "text": ""}
{"id": "2812573", "revid": "834", "url": "https://it.wikipedia.org/wiki?curid=2812573", "title": "Saint Joseph (Missouri)", "text": ""}
{"id": "2812575", "revid": "1121152", "url": "https://it.wikipedia.org/wiki?curid=2812575", "title": "Filippo Filippelli", "text": "Biografia.\nLaureato in giurisprudenza, avvocato, nel 1920 si trasfer\u00ec a Milano, ader\u00ec al fascismo ed entr\u00f2 a lavorare al \"Popolo d'Italia\". Dopo la marcia su Roma divenne segretario di Arnaldo Mussolini, fratello del Duce. Nel 1923 fu chiamato da Aldo Finzi, sottosegretario all'Interno del governo Mussolini, a dirigere il \"Corriere Italiano\". Coinvolto nel delitto Matteotti (10 giugno 1924), avendo egli fornito ai sequestratori la Lancia Lambda su cui il deputato socialista venne rapito ed ucciso, inizi\u00f2 a scrivere un promemoria per proclamare la sua innocenza, descrivendo nei particolari tutto ci\u00f2 che sapeva del delitto. Scrisse inoltre dell'esistenza di un organismo di polizia politica interno al Partito nazionale fascista, la cosiddetta Ceka fascista, dal quale sarebbe stato organizzato l'assassinio. Nel frattempo cerc\u00f2 di fuoriuscire dall'Italia imbarcandosi dal porto di Genova; fu arrestato il 17 giugno al largo di Genova mentre tentava la fuga su un motoscafo; due giorni dopo il giornale cess\u00f2 le pubblicazioni.\nUna volta in carcere conferm\u00f2 ai giudici le accuse contenute nel memoriale contro Amerigo Dumini, Cesare Rossi, il quadrumviro Emilio De Bono e lo stesso Mussolini; quest'ultimo come mandante del delitto.\nNel febbraio 1925 apparve sulla rivista antifascista fiorentina \"Non mollare\" il suo memoriale contro Mussolini. Chiamato in tribunale come testimone, il 24 marzo 1925, ritratt\u00f2 le accuse contro De Bono nel processo celebrato al Senato, riunito in Alta Corte di giustizia contro quest'ultimo.\nIl successivo 1\u00ba dicembre 1925 venne scarcerato, dopo essere stato amnistiato dall'accusa di sequestro di persona ed assolto in istruttoria da quella di omicidio premeditato; ormai, per\u00f2, era diventato inviso al fascismo: fu espulso dal PNF e sottoposto a vigilanza da parte della polizia. Radiato dall'ordine degli avvocati su proposta di Roberto Farinacci, tra il 1927 e il 1928 collabor\u00f2 con le forze dell'ordine per tendere una trappola al suo vecchio amico Cesare Rossi, che grazie alla sua complicit\u00e0 venne arrestato. A seguito di questa collaborazione gli venne restituita la tessera del partito e gli fu elargito un milione di lire in cambiali. \nNel marzo del 1932 fu nuovamente arrestato con l'accusa di furto ai danni di una societ\u00e0 di pneumatici, la Dunlop: condannato ad otto anni di reclusione, fu liberato per indulto nel 1934. Una volta tornato a Milano, il 18 maggio 1936 entr\u00f2 come amministratore unico nella societ\u00e0 Azeta, impegnata nello sfruttamento industriale e commerciale di un processo di azotazione dei semi per le colture agricole. Nel novembre del 1938 l'impresa fall\u00ec e Filippelli, temendo di essere arrestato per la terza volta, fugg\u00ec prima in Egitto e poi in Belgio.\nMentre si trovava a Bruxelles, si \"candid\u00f2\" come informatore della polizia italiana negli ambienti antifascisti in cambio della garanzia di poter rientrare in Italia senza essere perseguito dalla giustizia italiana, che nel frattempo lo aveva condannato per bancarotta fraudolenta. Le forze dell'ordine, ritenendo inconsistenti le sue capacit\u00e0 di penetrazione tra gli antifascisti, declinarono l'offerta. Nell'aprile del 1947 fu prosciolto per amnistia, seppur contumace, dalle accuse di complicit\u00e0 e favoreggiamento nel reato di sequestro di persona nel secondo processo Matteotti. In seguito si ritir\u00f2 a vita privata e, dal 1951 in poi, non si ebbero pi\u00f9 notizie di sue uscite pubbliche."}
{"id": "2812576", "revid": "834", "url": "https://it.wikipedia.org/wiki?curid=2812576", "title": "Saint-Joseph", "text": ""}
{"id": "2812581", "revid": "834", "url": "https://it.wikipedia.org/wiki?curid=2812581", "title": "St. Joseph", "text": ""}
{"id": "2812588", "revid": "486946", "url": "https://it.wikipedia.org/wiki?curid=2812588", "title": "Super 10 di rugby", "text": ""}
{"id": "2812595", "revid": "3115", "url": "https://it.wikipedia.org/wiki?curid=2812595", "title": "Ralph Alfidi", "text": "Biografia.\nRaffaele Alfidi nacque a Luco dei Marsi il 20 aprile 1932 da Luca e Angelina Alfidi, pronipote di don Raffaele Alfidi che fu pi\u00f9 volte Sindaco di Luco, e promotore e fondatore nel 1901 della SOMS di Luco dei Marsi. Qualche anno dopo la nascita di Raffaele la famiglia Alfidi emigr\u00f2 negli Stati Uniti, stabilendosi a Chicago. Ha studiato presso il Ripon College nel Wisconsin e conseguito la laurea in mdedicina alla Marquette University School of Medicine a Milwaukee. Si \u00e8 specializzato in radiologia all'Universit\u00e0 della Virginia a Charlottesville. Dal 1963 al 1965 ha prestato servizio come Capitano nel Medical Corps dell'esercito degli Stati Uniti in Francia ed \u00e8 stato il capo del Dipartimento di Radiologia del 28-esimo General Hospital di La Rochelle.\nDopo il militare Alfidi entr\u00f2 nel Dipartimento di Radiologia presso la Cleveland Clinic (Cleveland) dove rimase per 13 anni di cui 10 come direttore del Dipartimento di Radiologia dell'ospedale.\nNel 1978, il dottor Alfidi si spost\u00f2 alla Case Western Reserve University di Cleveland, come professore e presidente del Dipartimento di Radiologia.\nI suoi studi e le sue ricerche alla fine degli anni sessanta sono stati fondamentali per lo sviluppo dell'angiografia, nascente tecnica diagnostica.\nCome Direttore dell'Istituto di Radiologia dell'Universit\u00e0 di Cleveland, Alfidi svilupp\u00f2 l'angiografia portandola da tecnica pionieristica a diagnostica di routine.\nIn quegli anni ha legato il suo nome all'identificazione di una sindrome costituita dall'ostruzione dell'asse celiaco, esitante in ipertensione: la Sindrome di Alfidi.\nMa il suo nome \u00e8 legato principalmente allo sviluppo della tomografia assiale computerizzata. Nel 1971 essa rappresentava la tecnica radio-diagnostica pi\u00f9 innovativa, grazie ai primi modelli realizzati dall'ingegnere inglese Godfrey Hounsfield e dal fisico sudafricano Allan Cormack.Nonostante fosse gi\u00e0 chiara la sua utilit\u00e0, la sua applicazione era limitata allo studio dell'encefalo umano.\nAlfidi intu\u00ec che tale metodica potesse essere utilizzata anche sul resto del corpo. Ottenuta la collaborazione di Hounsfield e un'apparecchiatura realizzata secondo le sue indicazioni, dopo anni di sperimentazioni, nel 1975 esegu\u00ec la prima scansione TAC dell'addome della storia.\nNegli anni successivi, Alfidi, ha collaborato agli ulteriori affinamenti di questa tecnica e ha partecipatato all'affermazione della Risonanza magnetica, alla quale ha dedicato i successivi anni della sua attivit\u00e0 professionale fino al 2000, quando si ritir\u00f2 dalla professione.\nAlfidi \u00e8 stato sposato con Mariella Boller nel 1992 e in precedenza con Rose Senesac\nnel 1956, dalla quale ha avuto sei figli."}
{"id": "2812597", "revid": "3732", "url": "https://it.wikipedia.org/wiki?curid=2812597", "title": "Lino Carrara", "text": "Fu sindaco di Busseto dal 1913, e direttore due volte de \"Il Resto del Carlino\". Nella seconda direzione guid\u00f2 il quotidiano bolognese insieme al conterraneo Filippo Naldi."}
{"id": "2812600", "revid": "709565", "url": "https://it.wikipedia.org/wiki?curid=2812600", "title": "Robert Springer", "text": ""}
{"id": "2812601", "revid": "297059", "url": "https://it.wikipedia.org/wiki?curid=2812601", "title": "Robert C. Springer", "text": ""}
{"id": "2812602", "revid": "92723", "url": "https://it.wikipedia.org/wiki?curid=2812602", "title": "Cattedrale di Ostuni", "text": ""}
{"id": "2812604", "revid": "114242938", "url": "https://it.wikipedia.org/wiki?curid=2812604", "title": "Inter faeces et urinam nascimur", "text": "La locuzione latina inter faeces et urinam nascimur significa \"siamo nati tra le feci e l'urina\"; normalmente viene attribuita ad Agostino d'Ippona (354-430), anche se con pi\u00f9 probabilit\u00e0 deriva invece da un'omelia di Bernardo di Chiaravalle(1090-1153).\nLa frase viene usata per formulare un giudizio di condanna sulla condizione umana e non solo, gi\u00e0 rovinosa fin dal modo in cui la vita viene alla luce. \u00abLa vicinanza tra gli organi deputati alla riproduzione e all'escrezione\u00bb verrebbe considerata un simbolo negativo del destino esistenziale. La rivalutazione psicoanalitica della fase anale e di quella fallica ha condotto a ritenere un pregiudizio nevrotico questa prospettiva, \u00abeppure la violenza (non sempre), l'et\u00e0, la morte e il sangue vengono esclusi dalla rappresentazione pubblica della sessualit\u00e0.\u00bb"}
{"id": "2812614", "revid": "169529", "url": "https://it.wikipedia.org/wiki?curid=2812614", "title": "Sociologia dei processi culturali", "text": "Con sociologia dei processi culturali si intende un particolare sviluppo della sociologia che studia la dimensione della cultura nei fenomeni sociali. Quanto la cultura influisca tangibilmente nei fatti sociali che sono i principali elementi di studio della sociologia. \nTipologia.\nGrazie ai contributi della scuola americana (scienze sociali), francese e tedesca si \u00e8 riusciti a soffermarsi sull'integrazione dell'individuo in una nuova dimensione sociale, di cui potrebbe essere un esempio il passaggio da un piccolo villaggio ad una comunit\u00e0 molto pi\u00f9 grande. \nPossedere un'identit\u00e0 culturale permette dunque di investire le proprie risorse nelle interazioni con gli altri e garantire un'autonomia individuale.\nPrendendo l'avvio dalla sociologia classica, anche la sociologia dei processi culturali parte dai classici: Marx, Durkheim, Weber, Simmel, Scuola di Chicago e Parsons.\nTra le tematiche approfondite: il linguaggio, il rito, le rappresentazioni sociali, i discorsi, l'identit\u00e0, la costruzione del genere e dell'alterit\u00e0. \nTra gli approcci privilegiati vi sono la sociologia fenomenologica, l'interazionismo simbolico, etnometodologia, la dimensione rituale della vita quotidiana, il costruzionismo sociale.\nDidattica.\nA livello universitario, questa disciplina viene insegnata e prende il nome di Sociologia dei processi culturali e comunicativi."}
{"id": "2812615", "revid": "287204", "url": "https://it.wikipedia.org/wiki?curid=2812615", "title": "Michael Coats", "text": "Ha partecipato alle missioni STS-41-D, STS-29 e STS-39 dello Space Shuttle. La prima in veste di pilota, le ultime due in quella di comandante.\nDal dicembre del 2005 \u00e8 direttore del Lyndon B. Johnson Space Center della NASA."}
{"id": "2812616", "revid": "110157", "url": "https://it.wikipedia.org/wiki?curid=2812616", "title": "Les Fastes de la grande et ancienne Mxnxstrxndxsx", "text": "Les Fastes de la grande et ancienne Mxnxstrxndxsx (francese, \"I fasti della grande e antica Menestrelleria\") \u00e8 una suite per clavicembalo in cinque movimenti di Fran\u00e7ois Couperin, composta negli anni 1693-1695 o nel 1707.\nLa suite, dal tono chiaramente satirico, fa parte della propaganda contro la \"M\u00e9n\u00e9strandise\", la corporazione di musicisti avversata da Couperin. Egli, presentando i suoi membri come buffoni, saltimbanchi e giocolieri da circo, utilizz\u00f2 appositamente un titolo in caratteri enigmatici (\"Mxnxstrxndxsx\" anzich\u00e9 \"M\u00e9n\u00e9strandise\") per evitare di essere citato in giudizio dalla corporazione stessa.\nStoria.\nLa M\u00e9n\u00e9strandise era una corporazione di musicisti, giullari e menestrelli fondata a Parigi nel 1321, il cui direttore aveva il titolo di \"roi des m\u00e9n\u00e9triers\" (re dei menestrelli) o \"roi des violons\" (re dei violini). La corporazione possedeva anche la propria strada e la propria chiesa, chiamata Saint-Julien-des-M\u00e9n\u00e9triers, distrutta durante la rivoluzione francese.\nIn pieno XVII secolo la corporazione, allontanatasi di molto dall'ideale originario di preservare l'arte giullaresca antica, cercava ancora di imporsi sui musicisti per far pagare loro tasse e quote associative. Quando venne formalmente riconosciuta dal re Luigi XIV, nel 1659, la corporazione cerc\u00f2 di estendere su tutti i musicisti la propria autorit\u00e0, compresi organisti, clavicembalisti e strumentisti della corte reale. Solo chi pagava la quota d'iscrizione alla M\u00e9n\u00e9strandise poteva suonare in pubblico.\nSecondo il regolamento della corporazione, infatti:\nNel 1693 un gruppo di cembalisti, fra i quali Nicolas Leb\u00e8gue, Guillaume-Gabriel Nivers e Fran\u00e7ois Couperin, presentarono una protesta a Luigi XIV in nome della libert\u00e0 artistica. Una protesta simile venne presentata anche nel 1707 e in entrambi i casi lo strapotere della corporazione venne ridimensionato.\nStruttura.\nLa suite \u00e8 ironicamente divisa in cinque atti, tanti quanti se ne usavano per le tragedie, e vuole rappresentare, facendone una caricatura, una riunione della M\u00e9n\u00e9strandise, con l'ingresso dei dignitari, il corteo rumoroso dei saltimbanchi e dei loro animali, quello misero e pietoso degli storpi, e infine la fuga di tutti, spaventati dagli animali stessi:\nL'esecuzione integrale della suite dura circa dieci minuti."}
{"id": "2812617", "revid": "297059", "url": "https://it.wikipedia.org/wiki?curid=2812617", "title": "Michael L. Coats", "text": ""}
{"id": "2812625", "revid": "92723", "url": "https://it.wikipedia.org/wiki?curid=2812625", "title": "Cattedrale di Santa Maria Assunta (Sarzana)", "text": ""}
{"id": "2812626", "revid": "438678", "url": "https://it.wikipedia.org/wiki?curid=2812626", "title": "Salvatore Santeramo", "text": "Biografia.\nNato a Barletta, fu ordinato sacerdote nel 1903 e si laure\u00f2 in teologia l'anno successivo.\nGi\u00e0 cappellano della chiesa di San Ruggero, dal 1905 al 1907 fu direttore della chiesa dello Spirito Santo. Dal 1907 fino alla morte fu Rettore di Sant'Andrea e direttore della Confraternita di S. Francesco da Paola e del Terz'Ordine dei Minimi. Nel 1910 divenne Canonico del Capitolo di S. Maria Maggiore (la Cattedrale di Barletta) e quindi Archivista.\nNel 1927 divenne Ispettore bibliografico onorario, dal 1928 Presidente della Commissione interdiocesana di arte sacra, Presidente della Commissione di Vigilanza della biblioteca comunale dal 1938.\nAutore di centinaia di articoli e pubblicazioni, \u00e8 noto in modo particolare per aver curato la colossale opera del \"Codice Diplomatico Barlettano\", che raccoglie le pergamene dell'Archivio della Cattedrale di Barletta, della chiese di San Giacomo, S. Lucia e Santo Sepolcro, nonch\u00e9 i documenti notarili che riguardano Barletta (le pergamene in questione vanno dal 1062 al 1841).\nMons. Santeramo, distintosi per il rigore metodologico e storiografico, \u00e8 ricordato per aver posto le basi agli studi di storia locale, con particolare attenzione all'archivistica e alla storia dell'arte. Grande impegno fu da lui investito per la rivalutazione storica della Disfida di Barletta.\nMor\u00ec a Barletta l'11 settembre 1969."}
{"id": "2812628", "revid": "47767", "url": "https://it.wikipedia.org/wiki?curid=2812628", "title": "Miguel", "text": "Miguel \u00e8 un nome proprio maschile di lingua spagnola, portoghese e galego, corrispondente all'italiano Michele."}
{"id": "2812629", "revid": "125355050", "url": "https://it.wikipedia.org/wiki?curid=2812629", "title": "Homunculus (alchimia)", "text": "L'homunculus (dall'omonimo latino \"homunculus\", ovvero letteralmente \u00abpiccolo uomo\u00bb) oppure omuncolo \u00e8 una leggendaria forma di vita creata attraverso l'alchimia. Esso indica per l'appunto un essere umano vivente \"in miniatura\" ma totalmente sviluppato.\nL'immagine dell\"homunculus\", gi\u00e0 nota dal XIV secolo, \u00e8 divenuta popolare nell'immaginario collettivo grazie alla letteratura ottocentesca, in particolare grazie al romanzo \"Frankenstein\", di Mary Shelley, e al \"Faust\" di Goethe.\nRicorrenze nella letteratura alchemica.\nLa prima testimonianza nella letteratura alchemica risale al 1537 col \"De rerum natura\" del noto medico e alchimista Philippus Theophrastus Von Hohenheim, detto Paracelso, secondo cui per creare un \"Homunculus\" bisogna sigillare ermeticamente il seme umano in una provetta di vetro e magnetizzarlo, quindi lasciarlo imputridire tra il letame di cavallo per quaranta giorni finch\u00e9 non diventa visibilmente vivo e mobile, seppure ancora quasi incorporeo; a questo punto si inizia a nutrire la creatura appena nata con \u00abl\"arcano\" del sangue umano\u00bb continuando a mantenerla tra i calori e i fumi dello sterco di cavallo (oltre al fatto che l'anima degli \"Homunculus\" \u00e8 pi\u00f9 forte degli umani).\nParacelso afferm\u00f2 di non aver mai eseguito il procedimento perch\u00e9 sarebbe stata una sfida non solo al potere di Dio ma a ci\u00f2 che esso rappresenta: l'onnipotenza e la sovranit\u00e0 della creazione. Riteneva per\u00f2 che diversi alchimisti lo avessero fatto: i nani infatti, secondo la tradizione alchemica, altro non sarebbero che i discendenti di qualche \"homunculus\"."}
{"id": "2812630", "revid": "131358", "url": "https://it.wikipedia.org/wiki?curid=2812630", "title": "Ernie Tapai", "text": ""}
{"id": "2812631", "revid": "110157", "url": "https://it.wikipedia.org/wiki?curid=2812631", "title": "Lingue delle Salomone centrali", "text": "Le lingue delle Salomone centrali sono una famiglia di lingue papuasiche, composta da quattro lingue, parlate in alcune isole che occupano la parte centrale delle Isole Salomone.\nClassificazione e distribuzione.\nLa famiglie \u00e8 composta da 4 lingue attive:"}
{"id": "2812641", "revid": "55935", "url": "https://it.wikipedia.org/wiki?curid=2812641", "title": "Albert-Ludwig-Universit\u00e4t", "text": ""}
{"id": "2812643", "revid": "767487", "url": "https://it.wikipedia.org/wiki?curid=2812643", "title": "Francis alle corse", "text": "Francis alle corse (\"Francis Goes to the Races\") \u00e8 il secondo episodio, realizzato da Arthur Lubin nel 1951 della saga \"Francis, il mulo parlante\".\nTrama.\nPeter Sterling viene licenziato dalla banca e, rimasto senza lavoro e senza casa, gira per le campagne, accanto al suo mulo Francis. Durante il cammino, Francis incontra un suo lontano cugino, Granduca, pronipote di una sorella della prozia di Francis. Peter soggiorna nella fattoria dei signori Trevers, dove aiuta un vecchio stalliere, il colonnello Trevers, a risolvere tutti i suoi problemi economici e dove conosce la sua bella nipote, Frances. Durante quest'avventura, Peter incontra inoltre il signor \"Bancarotta Mallorey\", un uomo che gioca in modo illegale alle corse dei cavalli."}
{"id": "2812644", "revid": "61051", "url": "https://it.wikipedia.org/wiki?curid=2812644", "title": "SNCASE SE-210 Caravelle", "text": ""}
{"id": "2812648", "revid": "729019", "url": "https://it.wikipedia.org/wiki?curid=2812648", "title": "Muscolo diaframma", "text": "Il diaframma o diaframma toracico \u00e8 un muscolo impari, cupoliforme e laminare che separa la cavit\u00e0 toracica da quella addominale.\nIl diaframma \u00e8 il pi\u00f9 importante muscolo respiratorio. La sua contrazione, che ha l'effetto di abbassare la cupola diaframmatica, determina, assieme all'elevazione del torace operata dai muscoli inspiratori, l'espansione della cavit\u00e0 toracica e dei polmoni necessaria al richiamo d'aria nelle vie aeree durante l'inspirazione.\nLa contrazione del diaframma determina inoltre, assieme ai muscoli addominali e al diaframma pelvico, un aumento di pressione nella cavit\u00e0 addominale necessaria alla minzione, alla defecazione e al vomito. Questa funzione \u00e8 inoltre fondamentale per la gestante durante il parto.\nIl diaframma \u00e8 una lamina muscolo-tendinea avente la forma di una cupola la cui convessit\u00e0 \u00e8 rivolta superiormente verso il torace e la cui concavit\u00e0 \u00e8 rivolta inferiormente verso l'addome. Esso \u00e8 formato da un ampio tendine centrale detto \"centro frenico\" dal quale originano i fasci carnosi del muscolo che si inseriscono sullo sterno, sulle coste e sulle vertebre lombari.\nIl centro frenico.\nIl centro frenico (anche detto \"centro tendineo\") \u00e8 un ampio tendine centrale posto nel punto di massima convessit\u00e0 della cupola diaframmatica e dal quale si irraggiano i fasci carnosi del muscolo. La sua forma ricorda molto quella di un trifoglio e permette di distinguere per questo una \"foglia destra\", una \"foglia sinistra\" ed una \"foglia centrale\". La foglia destra e la foglia sinistra sono anche dette \"foglie laterali\" mentre la foglia centrale \u00e8 detta \"foglia mediale\". Dalla porzione anteriore e laterale delle tre foglie originano le inserzioni sternale e costale mentre da quella posteriore origina l'inserzione vertebrale del muscolo.\nIl centro frenico presenta inoltre, laddove la foglia centrale si continua con la foglia destra, una apertura attraversata dalla vena cava e per questo detta \"forame della vena cava\". I fasci carnosi che originano dalla porzione pi\u00f9 anteriore della foglia centrale del centro frenico si portano anteriormente e si raccolgono per inserirsi sulla superficie posteriore dell'appendice ensiforme dello sterno. I fasci carnosi che originano invece dalla porzione laterale delle tre foglie del centro frenico si portano lateralmente inserendosi lungo tutta l'arcata costale sulla superficie interna del corpo delle ultime sei coste e delle relative cartilagini costali. Fa eccezione l'inserzione sulla dodicesima costa, laddove l'ultimo fascetto carnoso del muscolo si inserisce sulla superficie interna della costa lateralmente all'angolo costale per far spazio all'inserzione del muscolo quadrato dei lombi, contribuendo a formare l'arco lombocostale laterale o \"arco del quadrato dei lombi\".\nInfine i fascetti carnosi che originano dalla porzione posteriore della foglia centrale si portano posteriormente divergendo. Quindi dapprima si incrociano, delimitando col centro frenico un'apertura attraversata dall'esofago e per questo detta forame esofageo, poi divergono nuovamente per trapassare in due distinti tendini detti \"pilastri del diaframma\" e distinti in destro e sinistro. I pilastri del diaframma si inseriscono sul corpo delle prime vertebre lombari e in particolare il \"pilastro destro\" si inserisce sulla superficie anteriore di seconda, terza e quarta vertebra lombare mentre il \"pilastro sinistro\" si inserisce sulla superficie anteriore delle sole seconda e terza vertebra lombare. Inserendosi sulle vertebre lombari i pilastri delimitano un'ulteriore apertura attraversata dall'aorta e per questo detto forame aortico.\nNel diaframma sono presenti varie aperture che danno passaggio a vasi, nervi ed altre strutture che dalla cavit\u00e0 toracica si portano a quella addominale, e viceversa. Tali aperture sono:\nTrigono lombocostale.\nAnche detto triangolo vetebrocostale o fessura di Bochdalek, \u00e8 uno spazio, tra le inserzioni costale e lombare del diaframma, con una ridotta presenza di fibre muscolari. Questo fa s\u00ec che le due fasce diaframmatiche, superiore e inferiore, vengano qui in contatto. Essendo una zona di particolare debolezza, pu\u00f2 essere sede di un'ernia, detta ernia di Bochdalek."}
{"id": "2812649", "revid": "287204", "url": "https://it.wikipedia.org/wiki?curid=2812649", "title": "La Segunda", "text": "La Segunda \u00e8 un periodico pubblicato in Cile che esce al pomeriggio dal luned\u00ec al venerd\u00ec. Si distribuisce nelle regioni di Valparaiso, Metropolitana, del Libertador General Bernardo O'Higgins e limitatamente alla stagione estiva in quella di Coquimbo. \u00c8 stato fondato nel 1931 ed appartiene al gruppo El Mercurio Sociedad An\u00f3nima Period\u00edstica. La pubblicazione \u00e8 di ideologia vicina alla destra conservatrice e ha la caratteristica di riportare avvenimenti accaduti anche la mattina stessa del giorno d'uscita dato che \u00e8 disponibile nelle edicole a partire dalle 14:00.\n\"La Segunda\" (in origine chiamato \"La Segunda de Las \u00daltimas Noticias\") nacque come ammodernamento dell'allora giornale \"Las \u00daltimas Noticias\", nel Cile di quell'epoca c'era una sovrabbondanza di pubblicazioni, originatasi nel periodo della caduta del governo di Carlos Ib\u00e1\u00f1ez del Campo.\nAll'inizio degli anni 70 del XX secolo \u00e8 ricordato per la sua opposizione a Salvador Allende ma anche per il sostegno al golpe militare di Augusto Pinochet; durante quel periodo fu utilizzato come mezzo di propaganda del governo. Famosa fu la copertina del 24 luglio 1975 dove si diceva che i membri del movimento d'opposizione \"Movimiento de Izquierda Revolucionaria\" (MIR) si stavano uccidedendo tra di loro all'estero in una lotta intestina, alla fine si scopr\u00ec che erano stati assassinati nel paese, il caso divenne noto come\n\"Operaci\u00f3n Colombo\", il titolo della testata di quel giorno recitava \"Exterminados como ratones\" (uccisi come topi).\nNegli ultimi anni il periodico ha ampliato la sua diffusione anche se in alcune regioni la copia \u00e8 disponibile con un giorno di ritardo."}
{"id": "2812651", "revid": "288300", "url": "https://it.wikipedia.org/wiki?curid=2812651", "title": "Hammarby IF", "text": ""}
{"id": "2812653", "revid": "767487", "url": "https://it.wikipedia.org/wiki?curid=2812653", "title": "Serapias orientalis apulica", "text": "La serapide orientale pugliese (Serapias orientalis subsp. apulica ) \u00e8 una pianta appartenente alla famiglia delle Orchidacee, endemica della Puglia.\nDescrizione.\n\u00c8 una pianta erbacea geofita bulbosa con fusto alto 12\u201325\u00a0cm, verde alla base, soffuso di porpora all'apice.\nL'infiorescenza, compatta, raggruppa da 2 a 6 fiori.\nI sepali e i petali sono riuniti a formare un casco. Il labello \u00e8 di colore bruno-rossastro, talora tendente al purpureo, con ipochilo reniforme, racchiuso completamente nel casco tepalico, ed epichilo lanceolato, densamente ricoperto al da una peluria rossastra.\n\"S. orientalis\" subsp. \"apulica\" si differenzia da \"S. orientalis\" subsp. \"siciliensis\" per un labello di maggiori dimensioni, con epichilo pi\u00f9 lanceolato, decisamente pi\u00f9 stretto dell'ipochilo.\nFiorisce da marzo ad aprile.\nBiologia.\nCome la maggior parte delle specie di \"Serapias\" si riproduce per impollinazione entomofila grazie all'opera degli insetti pronubi cui offre riparo all'interno del casco tepalico.\nDistribuzione e habitat.\nHa un areale ristretto alla Puglia, ove \u00e8 presente dal Gargano al Salento.\nCresce in garighe, macchie, pascoli, uliveti, da 0 a 300 m di altitudine.\nTassonomia.\nAppartiene alla sezione \"Bilamellaria\" - gruppo \"Serapias vomeracea\", insieme di entit\u00e0 contraddistinte da callosit\u00e0 basale del labello divisa in due parti divergenti.\nAlcuni autori considerano questa entit\u00e0 al rango di specie come \"Serapias apulica\" mentre il Gruppo Italiano per la Ricerca sulle Orchidee Spontanee (GIROS)la classifica come sottospecie.\nIl numero cromosomico di \"Serapias orientalis apulica\" \u00e8 2n=36.\nIbridi.\nQuesta entit\u00e0 da talora luogo ad ibridi con altre specie di \"Serapias\"\nSono stati inoltre descritti ibridi intergenerici con alcune specie di \"Anacamptis\":"}
{"id": "2812658", "revid": "729019", "url": "https://it.wikipedia.org/wiki?curid=2812658", "title": "Assedio di Kerak", "text": "L'assedio di Kerak ebbe luogo nel novembre del 1183 e vide i Crociati respingere le truppe assedianti del Saladino.\nAntefatto.\nKerak era una fortezza crociata eretta intorno al 1142 da Pagano il Coppiere, signore di Montreal, ed entrata nei possessi di Rinaldo di Ch\u00e2tillon, signore dell'Oltregiordano, nel 1176, in seguito al suo matrimonio con Stefania di Milly. In questi anni i rapporti tra cristiani e musulmani andarono migliorando grazie all'opera di pacificazione di Baldovino IV, il \"re lebbroso\", che strinse col Saladino una serie di tregue con le quali sperava di assicurare stabilit\u00e0 al regno.\nI fragili equilibri fra le due fazioni vennero ripetutamente messi a repentaglio dalle azioni provocatorie di Rinaldo di Chatillon, che culminarono nel 1183 in una spedizione lungo le coste del Mar Rosso durante la quale occup\u00f2 Elyn ed avvi\u00f2 incursioni nella regione di Medina. La preoccupazione del mondo musulmano crebbe, poich\u00e9 si temeva che Rinaldo di Chatillon volesse attaccare la tomba del Maometto. Il fratello di Saladino e suo reggente in Egitto, Malik al-Adil, invi\u00f2 una propria flotta che sbaragli\u00f2 le navi corsare, costringendo Rinaldo alla ritirata entro le mura di Kerak. Qui, a novembre dello stesso anno, giunse Saladino, a capo di un esercito di circa 22.000 uomini, con l'intenzione di punire l'arroganza di Rinaldo.\nL'assedio.\nI musulmani, che avevano tentato gi\u00e0 pi\u00f9 volte di conquistare il castello di Kerak, dispiegarono in questa circostanza una tale forza d'attacco da mettere seriamente in difficolt\u00e0 le difese della fortezza. Il giorno stesso dell'arrivo dell'armata assediante, all'interno del castello furono celebrate le nozze fra Umfredo IV di Toron, figliastro ed erede di Rinaldo, e la principessa Isabella, sorellastra del re. Saputo del matrimonio reale, Saladino diede ordine ai suoi di risparmiare dai bombardamenti l'ala in cui risiedevano i due giovani sposi, accettando i doni di Stefania di Milly che gli inviava sul campo la sua parte del banchetto.\nBaldovino IV marci\u00f2 immediatamente con un esercito di soccorso, accompagnato dal suo reggente Raimondo III di Tripoli, dal patriarca di Gerusalemme Eraclio e dalla Santa Croce. Malgrado le sue gravi condizioni di salute, il sovrano era convinto di dover intervenire di persona per frenare l'aggressione di Saladino ed evitare che la pace venisse compromessa. La difesa del regno lo costringeva a mettere momentaneamente da parte la collera che nutriva nei confronti di Rinaldo, che adesso necessitava del suo aiuto. Durante il viaggio il sovrano fu trasportato in lettiga, poich\u00e9 la malattia non gli consentiva pi\u00f9 di spostarsi a cavallo.\nAll'arrivo dell'armata del re, Saladino diede l'ordine di togliere l'assedio e cerc\u00f2 di attirare l'esercito nemico su un terreno pi\u00f9 favorevole, ma Raimondo di Tripoli evit\u00f2 di cadere nella trappola. L'intervento di Baldovino risult\u00f2 salvifico: Saladino acconsent\u00ec a lasciare il campo e a ritirarsi nei suoi territori. Questo fu l'ultimo faccia a faccia tra i due grandi rivali.\nConseguenze.\nLa mancata conquista di Kerak da parte dei musulmani fu un risultato importante per i cristiani, che poterono cos\u00ec prolungare la sopravvivenza del loro regno. Dopo la caduta di Gerusalemme nel 1187 la fortezza rimase ancora a lungo sotto il controllo cristiano, per poi cadere nelle mani dei musulmani nel 1263.\nCinema.\nL'assedio di Kerak \u00e8 rievocato nel film \"Le crociate - Kingdom of Heaven\" del 2005, nel quale viene inscenato un immaginario colloquio fra Baldovino IV di Gerusalemme e il Saladino che permette al re di salvare il castello senza ingaggiare battaglia. Allontanatisi gli assedianti, il re umilia e percuote Rinaldo di Chatillon davanti alla corte e agli ufficiali dell'esercito, dando l'ultima dimostrazione della sua ferma autorit\u00e0, non compromessa dallo stato avanzato della malattia."}
{"id": "2812659", "revid": "278830", "url": "https://it.wikipedia.org/wiki?curid=2812659", "title": "Alexandra Daddario", "text": "Attiva al cinema e in televisione, \u00e8 salita alla ribalta grazie al ruolo di Annabeth Chase nella serie cinematografica \"Percy Jackson e gli dei dell'Olimpo\", mantenendo popolarit\u00e0 con i ruoli di Blake Gaines in \"San Andreas\" e Summer Quinn in \"Baywatch\". Sul grande schermo ha inoltre preso parte a pellicole come \"Libera uscita\" e \"Non aprite quella porta 3D\", mentre in televisione si \u00e8 fatta notare per le partecipazioni a serie come \"White Collar\", \"C'\u00e8 sempre il sole a Philadelphia\", \"True Detective\" e \"American Horror Story: Hotel\".\nBiografia.\nPrimi anni.\nAlexandra \u00e8 nata a New York in una famiglia di avvocati di origini italiane, irlandesi, inglesi e ungheresi. Ha un fratello, Matthew, anch'egli attore, e una sorella, Catharine. Il nonno paterno \u00e8 stato rappresentante democratico alla Camera dei Rappresentanti per lo stato del Connecticut dal 1959 al 1971. Alexandra, durante la sua infanzia e adolescenza, ha vissuto nei quartieri alti di New York (Upper East Side) e nella casa di campagna di Southampton (Long Island).\nHa raccontato di aver sentito la vocazione a diventare attrice all'et\u00e0 di undici anni assistendo al musical di Broadway \"Les Mis\u00e9rables\". Ha praticato diversi sport, tra cui il nuoto, ha studiato pianoforte e per anni si \u00e8 perfezionata nella recitazione con il metodo Meisner. \nHa frequentato il prestigioso liceo femminile Brearley di New York dove ha avuto l'opportunit\u00e0 di svolgere le prime attivit\u00e0 teatrali, vestendo i panni di Ortensio ne \"La bisbetica domata\" di Shakespeare e quelli della non vedente Sophie in \"Artist Descending a Staircase\" di Tom Stoppard. Lavorando a chiamata, doveva essere sempre pronta a lasciare gli impegni scolastici per girare le scene richieste, per questo, al secondo anno della High School decise di iscriversi alla Professional Children's School\",\" pensata per gli studenti impegnati nel mondo dello spettacolo. In seguito si \u00e8 iscritta al Marymount Manhattan College.\nCarriera.\nIl suo debutto televisivo \u00e8 avvenuto a dodici anni in uno spot della \"Barbie.\"\nNel 2002, all'et\u00e0 di 16 anni, ha lavorato nel corto di Jim Bernfield, \"Best Thanksgiving Ever\", presentato al 15\u00b0 Columbia University Film Festival. Nel film, della durata complessiva di 8 minuti, Alexandra interpreta Michelle, l'amore impossibile del protagonista adolescente. Nello stesso anno arriva la prima grande occasione: Alexandra debutta nella soap opera \"La valle dei pini,\" interpretando il personaggio di Laurie Lewis.\nNel 2009 ha ottenuto il ruolo ricorrente di Kate in \"White Collar\" che le ha dato una discreta notoriet\u00e0\".\" Negli anni del College ha interpretato ruoli minori anche sul grande schermo, in film quali \"Il calamaro e la balena, L'amore giovane, The Babysitters, The Attic\". Interpreta il suo primo ruolo da protagonista nello slasher \"Bereavement\" di Steven Mena, girato nel 2007, ma uscito solo nel 2011. Il film non \u00e8 mai stato distribuito in Italia.\nIl successo cinematografico arriva nel 2010 con il primo film della serie Percy Jackson, \"Il ladro di fulmini.\" In seguito Alexandra appare in 5 episodi della terza stagione di \"Parenthood\" e nella commedia dei fratelli Farrelly \"Libera uscita\". Nel 2012 appare nel videoclip della canzone \"Radioactive\" degli Imagine Dragons. \u00c8 nuovamente protagonista di un horror in \"Non aprite quella porta 3D\" (2013) e torna sul set del secondo capitolo della saga di Percy Jackson, \"Il mare dei mostri\".\nNel 2014 suscita un certo clamore la sua scena di nudo nella prima stagione della serie TV \"True Detective\". Nello stesso anno Alexandra gira un film indipendente dal titolo \"Unreachable by Conventional Means\"\",\" non ancora uscito nelle sale. \u00c8 inoltre una delle interpreti principali di \"Burying The Ex\", commedia horror di Joe Dante, presentata fuori concorso al Festival del Cinema di Venezia 2014. \nNel 2015 torna sul grande schermo con il disaster movie \"San Andreas\", affiancando Dwayne Johnson. Nello stesso anno recita un cameo nell'episodio pilota di \"The Last Man on Earth\", \u00e8 testimonial dell'azienda elvetica di orologi Movado e compare come guest nella serie TV \"American Horror Story: Hotel\". \nAgli inizi del 2016, ha un piccolo ruolo nell'adattamento cinematografico del romanzo di Nicholas Sparks \"La scelta - The Choice\". L'anno dopo viene scritturata per il ruolo di Summer nella versione cinematografica di \"Baywatch\", ancora a fianco di Dwayne Johnson; sempre nel 2017 \u00e8 co-protagonista, a fianco di Kate Upton, nella commedia \"Un uragano all'improvviso\" di William H. Macy.\nNel 2018 \u00e8 apparsa nel video musicale \"Wait\" dei Maroon 5 e ha recitato come co-protagonista nella commedia romantica \"Se ci conoscessimo oggi\"; ha inoltre recitato nei thriller \"Mistero al castello Blackwood\" e \"Night Hunter\". L'anno seguente ha prodotto e interpretato due film: \"Sai tenere un segreto?\", basato sul romanzo omonimo di Sophie Kinsella, e la commedia horror \"We Summon the Darkness\".\nNel 2020 \u00e8 stata protagonista nel noir \"Lost Girls &amp; Love Hotels\", ambientato a Tokyo. \u00c8 apparsa inoltre nel distopico \"Songbird\", il primo film girato a Los Angeles durante la pandemia di COVID-19. Nel 2021 ha recitato come protagonista in \"Die in a Gunfight\", rivisitazione moderna di Romeo e Giulietta, e nella miniserie di satira sociale \"The White Lotus\".\nDoppiatrici italiane.\nNelle versioni in italiano dei suoi lavori, Alexandra Daddario \u00e8 stata doppiata da:"}
{"id": "2812660", "revid": "339392", "url": "https://it.wikipedia.org/wiki?curid=2812660", "title": "Etichette per i file", "text": ""}
{"id": "2812662", "revid": "288300", "url": "https://it.wikipedia.org/wiki?curid=2812662", "title": "IFK Malm\u00f6", "text": ""}
{"id": "2812664", "revid": "21880", "url": "https://it.wikipedia.org/wiki?curid=2812664", "title": "Serapias apulica", "text": ""}
{"id": "2812665", "revid": "404449", "url": "https://it.wikipedia.org/wiki?curid=2812665", "title": "Castello di Valli", "text": ""}
{"id": "2812667", "revid": "288300", "url": "https://it.wikipedia.org/wiki?curid=2812667", "title": "J\u00f6nk\u00f6pings S\u00f6dra IF", "text": ""}
{"id": "2812672", "revid": "288300", "url": "https://it.wikipedia.org/wiki?curid=2812672", "title": "Kalmar FF", "text": ""}
{"id": "2812675", "revid": "339392", "url": "https://it.wikipedia.org/wiki?curid=2812675", "title": "Landskrona BoIS", "text": ""}
{"id": "2812677", "revid": "288300", "url": "https://it.wikipedia.org/wiki?curid=2812677", "title": "Ljungskile SK", "text": ""}
{"id": "2812679", "revid": "767487", "url": "https://it.wikipedia.org/wiki?curid=2812679", "title": "Francis all'Accademia", "text": "Francis all'Accademia (\"Francis Goes to West Point\") \u00e8 il terzo episodio della saga \"Francis, il mulo parlante\", realizzato da Arthur Lubin nel 1952.\nTrama.\nPeter Sterling, padrone del mulo parlante, si iscrive al West Point e porta Francis con s\u00e9 come mascotte."}
{"id": "2812683", "revid": "288300", "url": "https://it.wikipedia.org/wiki?curid=2812683", "title": "Norrby IF", "text": ""}
{"id": "2812686", "revid": "288300", "url": "https://it.wikipedia.org/wiki?curid=2812686", "title": "IK Oddevold", "text": ""}
{"id": "2812687", "revid": "2519", "url": "https://it.wikipedia.org/wiki?curid=2812687", "title": "Poggio Tre Cancelli", "text": "Poggio Tre Cancelli \u00e8 una zona di protezione speciale della Toscana, \u00e8 inoltre sito di interesse regionale. \nCome SIR \u00e8 interamente compreso nel sistema di aree protette costituito dalla Riserva statale integrale \u201cPoggio Tre Cancelli\" e dal Parco interprovinciale di Montioni, in provincia di Grosseto.\nL'area \u00e8 tutelata anche come ZPS per la copertura forestale quasi continua e scarsissimo disturbo antropico.\nI principali elementi di criticit\u00e0 interni ed esterni al sito sono:\nIl principale obiettivo di conservazione \u00e8 il mantenimento dell'integrit\u00e0 della copertura forestale e dei bassi livelli di disturbo antropico (M).\nLe indicazioni per le misure di conservazione sono: una verifica-adeguamento della pianificazione forestale, in modo da garantire le conservazione e l'ampliamento delle fasi mature e senescenti, salvaguardando gli alberi di grosse dimensioni e marcescenti (M) e la conservazione-recupero dei diversi stadi di degradazione forestale (B).\nGeomorfologia.\nLa tipologia ambientale prevalente del SIR \u00e8 data dall'area collinare con boschi di sclerofille e relativi stadi di degradazione a macchia alta, e querceti. L'area forestale indisturbata in buono stato di conservazione \u00e8 caratterizzata da cedui invecchiati a prevalenza di leccio (\"Quercus ilex\") su rilievi collinari su substrato calcareo. Altre tipologie ambientali rilevanti sono i boschi mesofili negli impluvi.\nFauna.\n\u00c8 presente il biancone (\"Circaetus gallicus\"): ben rappresentato nelle aree circostanti (Parco interprovinciale di Montioni), \u00e8 un possibile nidificante all'interno del sito."}
{"id": "2812688", "revid": "729019", "url": "https://it.wikipedia.org/wiki?curid=2812688", "title": "Marco I Visconti", "text": "Biografia.\nFiglio di Matteo e di Bonacossa Borri, insieme al padre fu esiliato da Milano dai Torriani, signori della citt\u00e0, e nel 1310 si trov\u00f2 ad Asti per la trattativa di pace con la signoria nemica voluta dall'imperatore Enrico VII. Nello stesso anno conquist\u00f2 la citt\u00e0 di Alessandria, di cui egli stesso si proclam\u00f2 e divenne podest\u00e0. L'anno successivo, quando il padre divenne vicario imperiale di Milano, attacc\u00f2 la citt\u00e0 e cacci\u00f2 l'arcivescovo Cassono della Torre.\nNel 1314 attacc\u00f2 Tortona e successivamente conquist\u00f2 Asti e Vercelli, dove cacci\u00f2 gli angioini e i guelfi. Per questo fatto sub\u00ec la scomunica da parte della Santa Sede.\nNel 1315, insieme ad Uguccione della Faggiola fu al soldo di Pisa nella battaglia di Montecatini.\nNel 1316 guerreggi\u00f2 in Emilia contro i Piacentini, torn\u00f2 a devastare il Piemonte e fu al servizio delle famiglie ghibelline genovesi in esilio, Doria e Spinola, che lo nominarono capitano generale. Verso il 1318, le milizie del Visconti costituite da 1.000 cavalieri attaccarono Genova e ne devastarono il territorio circostante. Alla difesa della citt\u00e0 ligure vi furono le truppe angioine guidate dal re Roberto d'Angi\u00f2 e le forze guelfe guidate da Simone della Torre, i quali, con la superiorit\u00e0 numerica di uomini a disposizione, lo costrinsero alla ritirata.\n\"I Ghibellini si ritirarono a Saona, chiedono aiuto a Maffeo Visconti che manda il nipote Marco:Presero il borgo delle Vacche e fece due Fortezze, Peraldo e S:Bernardo.I guelfi chiamano il Re Roberto D'Angi\u00f2 che sconfisse i ghibellini che si ritirarono a Voltoli e tornarono a Milano \":Istorie Pistolesi di Anonimo,ristampa,Antonio Maria Biscioni,p.\u00a0170,Milano. Nel biennio 1320-1321 fu podest\u00e0 di Tortona e Alessandria.\nNel 1321 assedi\u00f2 e conquist\u00f2 nuovamente Asti, e a capo di oltre 2.000 cavalieri, affront\u00f2 poi l'esercito antivisconteo comandato da Raimondo Folch de Cardona, il quale forte di un contingente costituito da oltre 10\u00a0000 uomini, sconfisse il Visconti a Monza, che si ritir\u00f2 a Milano. Successivamente, grazie ai rinforzi inviati da Ludovico il Bavaro, il Cardona venne definitivamente sconfitto a Vaprio d'Adda nel 1324 quando fu catturato e condotto a Milano. Le forze pontificie si ritirarono a Monza, dove per\u00f2 vennero assediate e cacciate da dei mercenari tedeschi inviati proprio dai Visconti.\nInsieme con il cugino Lodrisio Visconti, nel 1327 si rec\u00f2 da Ludovico e accus\u00f2 di tradimento il fratello Galeazzo per le sue relazioni con il pontificio Bertrando del Poggetto. Galeazzo fu arrestato e rinchiuso per otto mesi nelle carceri del Castello di Monza, mentre Marco instaur\u00f2 un governo filoimperiale, in attesa di una nomina a vicario imperiale dal Bavaro, ma non ebbe l'appoggio degli altri fratelli Giovanni e Luchino. Nonostante non avesse ricevuto l'investitura dal Bavaro, segu\u00ec questi a Roma alla sua incoronazione a imperatore.\nNel 1328 guerreggi\u00f2 in Toscana sempre al seguito del Bavaro, dove partecip\u00f2 all'assalto di Pisa. Inviato dall'imperatore per condurre trattative con i mercenari tedeschi (circa 800) della Compagnia del Ceruglio, ne assunse il comando nel 1329; nello stesso anno attacc\u00f2 a sorpresa e conquist\u00f2 Lucca, divenendone per breve tempo il signore, prima di vendere la citt\u00e0 al genovese Gherardino Spinola per la cifra di 30.000 fiorini.\nTent\u00f2 di accordarsi con i pontifici per abbattere il nipote Azzone Visconti, divenuto vicario imperiale di Milano. Torn\u00f2 a Milano il 5 settembre 1329, dove s'incontr\u00f2 proprio con Azzone, il quale, pare insieme a Luchino, lo strangol\u00f2 e ne gett\u00f2 il cadavere dalla finestra. Il motivo dell'assassinio fu quasi certamente il tradimento commesso da Marco due anni prima ai danni di Galeazzo, padre dello stesso Azzone."}
{"id": "2812690", "revid": "288300", "url": "https://it.wikipedia.org/wiki?curid=2812690", "title": "\u00d6rebro SK", "text": ""}
{"id": "2812693", "revid": "372624", "url": "https://it.wikipedia.org/wiki?curid=2812693", "title": "Pineta Granducale dell'Uccellina", "text": ""}
{"id": "2812694", "revid": "1869172", "url": "https://it.wikipedia.org/wiki?curid=2812694", "title": "The Concert (Barbra Streisand)", "text": "The Concert \u00e8 un album dal vivo di Barbra Streisand pubblicato dalla Columbia nel 1994. I brani sono stati registrati al Madison Square Garden di New York nel giugno del 1994."}
{"id": "2812695", "revid": "599013", "url": "https://it.wikipedia.org/wiki?curid=2812695", "title": "Henry Zambrano", "text": "Caratteristiche tecniche.\nGiocava come attaccante.\nCarriera.\nClub.\nA livello di club debutt\u00f2 con l'Independiente Medell\u00edn guidata da Luis Augusto Garc\u00eda nel F\u00fatbol Profesional Colombiano, il campionato di prima divisione nazionale, segnando 16 reti alla sua prima stagione e guadagnandosi pertanto il trasferimento all'Am\u00e9rica de Cali. Nella squadra dalla maglia rossa si mantenne sui livelli del campionato scorso, e nel 1998 l'Atl\u00e9tico Nacional di Medell\u00edn acquist\u00f2 il giocatore: la squadra di Luis Fernando Su\u00e1rez vinse il titolo l'anno seguente, grazie anche alle reti di Zambrano.\nIn occasione dell'imminente inizio della Major League Soccer 1999, i New York MetroStars si aggiudicarono l'attaccante, che usc\u00ec dunque per la prima volta dalla sua patria per militare in un campionato straniero. Dopo un campionato che vide Zambrano mettere a referto tre marcature, il calciatore pass\u00f2 ai Colorado Rapids, con i quali disput\u00f2 la Major League Soccer 2000. Nel 2001 torn\u00f2 in patria, all'Atl\u00e9tico Junior di Barranquilla prima e al Millonarios poi, riuscendo a totalizzare cinque reti in due stagioni; fu poi la volta di un trasferimento al D.C. United, che si concluse con sole cinque presenze e una rete. Tornato nuovamente in patria, vi rimase fino al termine della carriera, se si eccettua un'esperienza in Cile con il La Serena.\nNazionale.\nHa giocato con le selezioni Under-17 e Under-20 della , partecipando a due mondiali di categoria; durante il fu premiato con la Scarpa d'oro come miglior marcatore della competizione: nonostante avesse segnato lo stesso numero di reti di altri cinque giocatori, la FIFA assegn\u00f2 tale premio solo a lui.\nDopo aver fatto parte dei settori giovanili della Nazionale, ottenne la prima presenza nella selezione maggiore nel 1994 sotto la guida di Francisco Maturana; fu successivamente Javier \u00c1lvarez a reintegrarlo nei ranghi dei \"Cafeteros\", includendolo nella lista dei convocati per la Copa Am\u00e9rica 1999. Dopo tale esperienza, non ha pi\u00f9 vestito la maglia della Colombia."}
{"id": "2812696", "revid": "1310927", "url": "https://it.wikipedia.org/wiki?curid=2812696", "title": "\u00d6rebro Sportklubb 2008", "text": "Questa voce raccoglie le informazioni riguardanti l'\u00d6rebro Sportklubb nelle competizioni ufficiali della stagione 2008."}
{"id": "2812697", "revid": "288300", "url": "https://it.wikipedia.org/wiki?curid=2812697", "title": "\u00d6rgryte IS", "text": ""}
{"id": "2812698", "revid": "288300", "url": "https://it.wikipedia.org/wiki?curid=2812698", "title": "\u00d6sters IF", "text": ""}
{"id": "2812702", "revid": "30153599", "url": "https://it.wikipedia.org/wiki?curid=2812702", "title": "Credit", "text": ""}
{"id": "2812703", "revid": "288300", "url": "https://it.wikipedia.org/wiki?curid=2812703", "title": "Sandvikens IF Fotboll", "text": ""}
{"id": "2812704", "revid": "288300", "url": "https://it.wikipedia.org/wiki?curid=2812704", "title": "IK Sleipner", "text": ""}
{"id": "2812705", "revid": "93335", "url": "https://it.wikipedia.org/wiki?curid=2812705", "title": "Rice Eccles Stadium", "text": ""}
{"id": "2812709", "revid": "205250", "url": "https://it.wikipedia.org/wiki?curid=2812709", "title": "James Bagian", "text": ""}
{"id": "2812718", "revid": "297059", "url": "https://it.wikipedia.org/wiki?curid=2812718", "title": "James P. Bagian", "text": ""}
{"id": "2812719", "revid": "1776051", "url": "https://it.wikipedia.org/wiki?curid=2812719", "title": "Biathlon ai XXI Giochi olimpici invernali - 10 km sprint maschile", "text": "La competizione 10\u00a0km sprint maschile di biathlon ai XXI Giochi olimpici invernali si \u00e8 svolta il 14 febbraio al Whistler Olympic Park presso Vancouver, in Canada."}
{"id": "2812723", "revid": "288300", "url": "https://it.wikipedia.org/wiki?curid=2812723", "title": "IFK Stoccolma", "text": ""}
{"id": "2812727", "revid": "288300", "url": "https://it.wikipedia.org/wiki?curid=2812727", "title": "IFK Sundsvall", "text": ""}
{"id": "2812728", "revid": "288300", "url": "https://it.wikipedia.org/wiki?curid=2812728", "title": "Trelleborgs FF", "text": ""}
{"id": "2812729", "revid": "288300", "url": "https://it.wikipedia.org/wiki?curid=2812729", "title": "V\u00e4stra Fr\u00f6lunda IF", "text": ""}
{"id": "2812730", "revid": "486946", "url": "https://it.wikipedia.org/wiki?curid=2812730", "title": "Land Rover militare", "text": ""}
{"id": "2812732", "revid": "125435238", "url": "https://it.wikipedia.org/wiki?curid=2812732", "title": "Abruzzo", "text": "LAbruzzo (o gli Abruzzi) (: ) \u00e8 una regione a statuto ordinario dell'Italia meridionale, con capoluogo L'Aquila, compresa tra il medio Adriatico e l'Appennino centrale. Estesa su una superficie di 10\u00a0831\u00a0km\u00b2, ha una popolazione di abitanti ed \u00e8 divisa in quattro province (L'Aquila, Chieti, Pescara e Teramo) e 305 comuni.\nConfina a nord con le Marche, ad est con il mare Adriatico, ad ovest con il Lazio e a sud con il Molise: si divide principalmente in una parte costiera-collinare sul versante orientale con le spiagge e le colline prospicienti l'Adriatico, e una parte montuosa sul lato occidentale con i Monti della Laga (2.458 m s.l.m), il Gran Sasso d'Italia (2\u00a0914\u00a0m s.l.m.), la Maiella (2\u00a0793\u00a0m s.l.m.), il Sirente-Velino (2\u00a0487\u00a0m s.l.m.) e i Monti Marsicani (2.283 m s.l.m.), che costituiscono i principali massicci montuosi della catena appenninica.\nPur essendo situato al centro della penisola italiana, l'Abruzzo \u00e8 storicamente, culturalmente, economicamente e in gran parte anche linguisticamente legato all'Italia meridionale, anche secondo le definizioni adottate da Istat ed Eurostat.\nEtimologia e stemma.\nLa parola Abruzzo, secondo l'ipotesi pi\u00f9 accreditata proposta per la prima volta dallo storico umanista Flavio Biondo nella sua pubblicazione \"L'Italia Illustrata\", deriverebbe da \"Aprutium\" come evoluzione popolare di \"(ad) Praetutium\", ovvero la terra dei Pretuzi (lat. \"Praetutii\" o \"Praetuttii\"), un'antica popolazione italica che viveva nella zona dell'attuale Teramo. Secondo altre ipotesi, il lemma potrebbe derivare anche da \"abruptus\" (in latino \"ripido\", \"scosceso\" oppure \"brusco\", \"rozzo\"), participio perfetto del verbo \"abrumpere\" (\"strappare\", \"troncare\", \"violare i patti\").\nDal momento in cui Carlo I d'Angi\u00f2 nel 1273 col diploma di Alife, divise il \"Giustizierato d'Abruzzo\" (voluto da Federico II nel 1233), in due province sopra e sotto il tratto del fiume Pescara, cio\u00e8 Abruzzo Ulteriore e Abruzzo Citeriore, la regione fu, da allora sino ad oggi, nota anche come \"gli Abruzzi\".\nLo stemma della regione \u00e8 stato adottato nel 1976; la forma \u00e8 quella di uno scudo italico ed il disegno \u00e8 costituito da tre fasce oblique, ognuna delle quali raffigura una caratteristica della regione: quella superiore, bianca, simboleggia le montagne innevate, quella mediana, le colline, mentre l'ultima richiama il colore del mare.\nGeografia fisica.\nTerritorio.\nIl territorio abruzzese \u00e8 prevalentemente montuoso (65%) e collinare (34%); la pianura (1%) \u00e8 costituita soltanto da una stretta fascia costiera lungo il litorale, lunga . La regione si divide naturalmente in due macro aree, separate dalle catene montuose della Maiella e del Gran Sasso: la zona interna, che ricalca la provincia aquilana, \u00e8 formata dalle sub regioni della Valle dell'Aterno (Alto Aterno, Conca Aquilana, Valle Subequana), Altopiano di Navelli, Valle del Tirino, Marsica, Conca Peligna, Altipiani maggiori d'Abruzzo e Alto Sangro, strette fra le vette dei diversi monti dell'Appennino abruzzese, mentre la zona costiera, con le restanti tre province di Pescara, Chieti e Teramo, \u00e8 composta prevalentemente da una estesa fascia collinare, su cui si allargano le principali vallate della Val Pescara, la Val di Sangro e la Valle del Tordino, e dalla stretta pianura costiera, intensamente urbanizzata in particolare nel centro-nord della regione.\nClima.\nIl clima abruzzese \u00e8 fortemente condizionato dalla presenza del Massiccio montuoso Appenninico-Centrale, che divide nettamente il clima della fascia costiera e delle colline sub-appenniniche da quello delle fasce montane interne pi\u00f9 elevate: mentre le zone costiere presentano un clima di tipo mediterraneo con estati calde e secche ed inverni miti e piovosi, la fascia collinare presenta caratteristiche climatiche di tipo sublitoraneo con temperature che decrescono progressivamente con l'altitudine e precipitazioni che aumentano invece con la quota (come nel caso di Pescara, che a circa 10\u00a0m s.l.m. ha temperature medie di circa 15\u00a0\u00b0C e piogge annuali intorno ai 700\u00a0mm, e Chieti, che, posta su un colle a 330\u00a0m s.l.m., pur presentando temperature medie simili, registra precipitazioni molto pi\u00f9 copiose, con valori annui di circa 1000\u00a0mm).\nAnche le precipitazioni difatti risentono fortemente della presenza delle dorsali montuose appenniniche della regione: aumentano con la quota risultando pi\u00f9 abbondanti nel settore e sui versanti esposti ad occidente, decrescendo invece verso est e sui versanti esposti ad oriente. Spesso le coste adriatiche rimangono in ombra pluviometrica da ovest per l'effetto di sbarramento dell'Appennino subendo l'azione dei venti miti da esso discendenti (libeccio o garbino).\nIn inverno le precipitazioni sono per lo pi\u00f9 nevose dalle quote medio-basse in su e occasionalmente fin sulle coste in occasione di eventi freddo-umidi (episodi di 'burian' e 'rodanate').\nAmbiente naturale.\nAll'interno delle diverse aree protette, disseminate non solo sulla dorsale appenninica, ma anche sulle colline dell'entroterra e lungo i 130\u00a0km di costa, \u00e8 custodito oltre il 75% delle specie animali e vegetali del continente europeo.\nIn Abruzzo vi sono tre parchi nazionali, un parco regionale e 38 aree protette tra oasi, riserve regionali e riserve statali. In totale il 36,3% del territorio regionale \u00e8 sottoposto a tutela ambientale. Nel territorio dimora il 75% delle specie animali presenti in Europa ed \u00e8 patria di alcune specie rare come l'aquila reale, il lupo abruzzese il camoscio d'Abruzzo e l'orso marsicano. In proposito si pu\u00f2 parlare di un vero e proprio sistema protezionistico di interesse europeo, infatti il complesso sistema di aree protette abruzzese prosegue a nord con il parco nazionale dei monti Sibillini nell'appennino umbro-marchigiano.\nSul territorio abruzzese sono presenti i seguenti parchi nazionali e uno regionale:\nLa struttura delle aree protette comprende in Abruzzo, oltre i parchi nazionali e quello regionale, fra le 38 riserve statali, riserve regionali, Oasi e parchi territoriali attrezzati gestisce diversi biotopi di interesse scientifico, i quali nonostante di dimensioni territoriali a volte ridotte, presentano aspetti di notevole interesse scientifico e naturalistico e completano il sistema delle aree protette della regione. Le riserve tutelano complessivamente l'1% del territorio regionale e sono gestite dai comuni, che nella maggior parte dei casi si avvalgono di comitati allargati ad altri enti e associazioni in grado di avviare progetti di rilevazione e studio delle specie floristiche e faunistiche. Alcune riserve regionali si sono dotate di organi di gestione che prevedono oltre al rispetto delle norme di tutela, strumenti di pianificazione e programmi di valorizzazione dell'area protetta. Il sistema costituisce uno strumento di pianificazione ambientale, un laboratorio permanente di ricerca scientifica in cui sono stati realizzati importanti progetti faunistici dell'Appennino, con il ripristino dell'ecosistema e il reintegro di specie da tempo scomparse. Sul versante settentrionale del Gran Sasso si trova il ghiacciaio Calderone, il pi\u00f9 meridionale del continente.\nAree marine protette.\nIstituita nel 2010, l'area marina protetta Torre del Cerrano \u00e8 l'unica area marina protetta della regione; essa si estende per circa 37\u00a0km quadrati e tutela un tratto di mare unico in Abruzzo, trattandosi di uno dei pochi arenili dove \u00e8 sopravvissuto un ambiente dunale pressoch\u00e9 intatto; a poche decine di metri dalla costa sono presenti i resti sommersi di notevole interesse archeologico e naturalistico dell'antico porto di Atri.\nCon la legge 93 del 23 marzo 2001 \u00e8 stata prevista la realizzazione di un parco nazionale fra i comuni di Ortona e Vasto, noto come \"Parco della costa teatina\". Nonostante la perimetrazione provvisoria del parco operata dal commissario \"ad acta\" Giuseppe De Dominicis, nominato con decreto del Presidente del Consiglio dei ministri in data 4 agosto 2014, la consulta ne ha bloccato la legge regionale di istituzione, in quanto trattandosi di un'area marina tale competenza spetta allo Stato.\nFlora.\nLa vegetazione abruzzese \u00e8 caratterizzata dalla presenza di differenti ecosistemi mediterranei; nella costa e nelle zone limitrofe \u00e8 notevole la presenza di querce, roverelle e carpini orientali, oltre alla presenza localizzata di piante classiche della macchia mediterranea come il mirto, l'erica e il lentisco; nella fascia collinare crescono anche il rovere, l'olivo, il pino, il salice, il leccio, il pioppo, l'ontano, il corbezzolo, la ginestra, la robinia, il rosmarino, il biancospino, la liquirizia e il mandorlo.\nTra i 600 e i 1.000 metri di quota si estende la vegetazione submontana, caratterizzata principalmente da boschi misti di cerro, roverella, tiglio, acero e carpino; tra gli arbusti molto diffusi la rosa canina e il ginepro rosso.\nA quote pi\u00f9 alte, tra i 1000 e i 1900 metri d'altezza, \u00e8 largamente diffuso il faggio,e talvolta l'abete bianco,con rimboschimenti di pino nero, mentre sulle aree appenniniche di alta quota superiori ai 2000 metri sono presenti specie come l'orchidea alpina, il ginepro montano, il pino mugo, il mirtillo nero e la stella alpina.\nFauna.\nLa fauna abruzzese \u00e8 molto varia; l'animale simbolo della regione \u00e8 il camoscio d'Abruzzo, che dopo essere stato a rischio estinzione \u00e8 al centro di progetti di ripopolamento; anche l'orso bruno marsicano \u00e8 un animale tipico della regione, assieme a lupo appenninico, cervo, lince, capriolo, arvicola delle nevi, volpe, istrice, gatto selvatico, cinghiale, tasso, vipera e lontra. Diversi anche gli anfibi presenti in regione: l'ululone appenninico, il geotritone italiano, la salamandra pezzata, la rana, il rospo, il tritone e la raganella italiana; inoltre \u00e8 originaria della regione la razza canina del pastore maremmano-abruzzese. Fra le numerose specie di volatili, le pi\u00f9 caratteristiche della regione sono l'aquila reale, il nibbio, il falco pellegrino, il fratino, il lanario, il grifone, il gufo, l'allocco, il picchio e il fringuello.\nStoria.\nEt\u00e0 antica.\nNotizie dell'era preistorica di presenze sia animali, vegetali e umane sono documentate da vari ritrovamenti nel territorio di Teramo (Ripoli, Campovalano, Ponte Messato), Chieti (necropoli Santa Maria Calvona, Touta Marouca, Grotta del Colle) e Pescara (parco archeologico colle del Telegrafo). Della preistoria esistono ritrovamenti fossili conservati oggi nel Museo Geopaleontologico del Castello ducale di Palena, nel Museo Archeologico Nazionale di Chieti e nel Museo delle genti d'Abruzzo di Pescara, mentre negli anni '50 a Scoppito fu rinvenuto uno scheletro di un mammut, conservato nel Forte spagnolo. Del periodo del Neolitico sono stati rinvenuti reperti nelle principali valli del Tordino, nella val Pescara, nella valle Peligna e nel bacino del Fucino (il villaggio di Paludi presso Celano). Si ipotizza che le primitive popolazioni abruzzesi, viventi sia nelle montagne che preso le valli, seguissero uno stile di vita prevalentemente agricolo, dati i numerosi ritrovamenti di strumenti di lavorazione della campagna.\nPopoli preromani.\nNell'et\u00e0 del Neolitico l'uomo ha fatto la prima comparsa nell'Abruzzo, come testimoniano alcune necropoli del X secolo a.C., di Fossa e Comino di Guardiagrele. Successivamente, dall'VIII secolo a.C. circa in poi, la regione fu popolata dalle colonie degli italici osco-umbri. In aggiunta a questo gruppo di popolazioni, anche i Sanniti si stanziarono nell'attuale Abruzzo, nel Molise, nella Campania e nella Basilicata. Queste popolazioni sabelliche provenienti da sud si divisero in Abruzzo in due sotto-gruppi o trib\u00f9, i Carricini ed i Pentri, che si adattarono, a partire dall'VIII secolo a.C. sia dal punto di vista culturale che sociale ai territori dove si erano stanziati.\nI Marsi risiedevano nella Marsica ai bordi dell'antico lago Fucino, con capitale \"Marruvium\" tra i monti del Sirente-Velino; i Peligni fondarono la loro capitale Sulmona nella conca peligna; i Frentani colonizzarono la val di Sangro con la capitale \"ad Anxanum\" e con i principali sbocchi portuali ad Ortona e \"Histonium\" arrivando a controllare territori fino all'attuale Molise, presso Termoli e Larino, ai confini con le trib\u00f9 dei Pentri, stanziati tra le citt\u00e0 di Isernia, Boiano \"Aufidena\" (Alfedena) e Castel di Sangro. Altre popolazioni principali erano i Marrucini, situati nella valle del Foro e della Maiella a ridosso di Chieti (l'antica \"Teate\") e Guardiagrele; i Vestini, che divisi in due dal massiccio del Gran sasso controllavano parte della conca aquilana e tutta l'area Vestina, arrivando fino alla costa con il porto di Aternum, scali di Vestini, Marrucini e Peligni, oggi divenuta Pescara e i Pretuzi, con capitale \"Interamnia Praetutiorum\" (Teramo), aventi scambi commerciali con i Piceni.Tali popolazioni erano sparse per il territorio abruzzese, facendo parte di un sistema amministrativo composto di unit\u00e0 proprie, con una capitale legata all'entit\u00e0 della trib\u00f9 stessa.\nGli italici Sanniti e i Romani.\nI popoli dell'Italia antica stanziati in territorio abruzzese, gli Equi, i Frentani, i Marrucini, i Marsi, i Peligni, i Piceni, i Pretuzi, i Sanniti, e i Vestini, vennero tutti sottomessi dai Romani intorno al III secolo a.C. Agli inizi del I secolo a.C. tali popoli, assieme al resto dei Sanniti, formarono una coalizione militare volta a costringere la repubblica romana ad estendere i diritti di cittadinanza, la Lega italica, che comprendeva anche popoli stanziati al di fuori dall'attuale Abruzzo; i popoli italici scelsero come capitale nel 91 a.C. la citt\u00e0 di \"Corfinium\" dove venne coniata una moneta d'argento dello stesso valore del denario romano recante la scritta \"Italia\" (nell'osco \"Viteli\u00f9\"). Questa fu la prima occasione storica in cui il termine Italia venne utilizzato con finalit\u00e0 politiche. Dopo due anni di guerra, la Lega italica, pur sconfitta militarmente, riusc\u00ec nell'89 a.C. ad ottenere il diritto alla cittadinanza da essa reclamato. Tuttavia il dittatore romano Lucio Cornelio Silla invase il Sannio e devast\u00f2 le principali citt\u00e0, per poi ricostruirle ex novo, e a nulla valse la resistenza dei generali sanniti Quinto Poppedio Silone e Gavio Papio Mutilo.\nDurante il principato di Augusto, il territorio sannita fu ripartito nella \"Regio IV Samnium\", per quanto concerne il territorio dell'odierno Abruzzo e parte del Molise, e nella \"Regio V Picenum\" per quanto concerne il settore teramano, al nord del fiume Pescara.\nPrima fase Medievale.\nIn seguito alla caduta dell'Impero romano d'Occidente la regione sub\u00ec le invasioni dei Longobardi e dei Normanni (rispettivamente nel VI e nell'XI secolo), e fu possesso di vari conti e potenti locali. Non si hanno molte notizie riguardo alla presenza bizantina del V secolo d.C., anche se \u00e8 accertata, come dimostrano i ritrovamenti presso l'area frentana, conservati nel Museo dell'Abruzzo Bizantino Altomedievale del castello ducale di Crecchio. A quest'epoca risale la fondazione dell'abbazia di Santo Stefano in Rivomaris presso la costa di Casalbordino, una delle pi\u00f9 antiche della regione.\nSuccessivamente la regione entr\u00f2 a far parte del Ducato di Spoleto, dopo la discesa in Italia di re Alboino, mentre alcune aree furono possesso dei monaci di grandi abbazie sviluppatesi nel IX secolo. Le prime cinque grandi abbazie cistercensi furono quelle di Santa Maria di Casanova, Santa Maria della Vittoria, Santi Vito e Salvo, Santa Maria Arabona e Santo Spirito d'Ocre. Successivamente, nello stesso periodo, sorsero ulteriore monasteri, come San Clemente a Casauria, Santa Maria di Bominaco, San Giovanni in Venere, San Marco di Ortona e Abbazia di San Liberatore a Maiella.\nAll'epoca della conquista longobarda, la gran parte delle citt\u00e0 principali abruzzesi, fra le quali Teate, Interamnia, Anxanum, Sulmo, Histonium, Marruvio ed Ostia Aterni, erano in grave decadenza, tuttavia i conquistatori conservarono in parte il sistema amministrativo locale, riorganizzandolo, come descrive anche Paolo Diacono e come si riporta dalle cronache dell'abbazia di Montecassino e di Farfa, nelle province della Marsica (provincia Valeria), di Corfinio-Valva, di Teate, di Interamnia, di Penne e di Anxanum.\nI Longobardi edificarono prevalentemente piccoli presidi fortificati, per lo pi\u00f9 minuscoli fortini e torri di guardia, per controllare il territorio. Successivamente alla venuta dei Franchi di Carlo Magno e dopo la conquista della citt\u00e0 e la sua distruzione a opera di Pipino il Breve, nel 973 a Chieti venne istituita la \"marca teatina\", mentre l'antica Histonium nell'802 veniva incendiata e riedificata dal conte Aimone di Dordona. La ricostruzione e l'edificazione ex novo di molti borghi (allora detti castelli, terre, feudi o ville) e citt\u00e0 fu un evento caratterizzante della presenza franca e longobarda in Abruzzo, che oltre ad influenzare molti toponimi con nomi di origine germanica, permise ai nobili franchi come i conti Attoni, i Berardi, gli Aprutini e i Valvensi di insediarsi nelle citt\u00e0 maggiori della regione.Nella Marsica acquis\u00ec una certa prominenza locale la contea dei Marsi, instaurata da Berardo di Francesco, che dette inizi\u00f2 a una lunga dinastia che dur\u00f2 sino al XIV secolo. Il territorio occupava pi\u00f9 o meno tutta l'area fucense e la Valle Roveto, fino ai confini con Rieti, e le sedi del controllo erano dislocate a Tagliacozzo e ad Albe.\nDai Normanni a Federico II.\nNel periodo dal X al XII secolo si svilupp\u00f2 una nuova economia di tipo pastorale, bench\u00e9 gi\u00e0 presente in et\u00e0 romana, ma stavolta concentrata sul tratturo con specifiche regole del regno, che portava al grande mercato di bestiame di Foggia. I tratturi, percorsi stradali enormi nelle conche delle montagne e delle pianure, attraversavano le citt\u00e0 dell'Aquila, di Pescasseroli e di Castel di Sangro, fino al tavoliere delle Puglie. Le principali citt\u00e0 abruzzesi furono fortificate e trasformate in gastaldati, come nell'esempio di Vasto, nata dalla fusione di due citt\u00e0, e anche Atessa. Nella zona meridionale della regione acquis\u00ec prominenza la Diocesi Teatina di Chieti, affiancata dalla baronia di Manoppello, e nella Marsica il controllo dei primitivi castelli medievali era in mano ai conti dei Marsi di Celano. Nel 1065 venne fondata un'altra importante abbazia abruzzese, quella di San Giovanni in Venere presso il promontorio costiero di Fossacesia, che amministr\u00f2 per due secoli il diritto di governo su Vasto d'Aimone, e sugli altri feudi sparsi lungo il Sangro e il Trigno.La difficile presenza normanna in Abruzzo \u00e8 ricordata anche per il governo di Roberto III di Loritello, il quale si macchi\u00f2 di empiet\u00e0 contro il sovrano di Sicilia e che comp\u00ec scorrerie nella parte nord della regione, distruggendo la citt\u00e0 di Teramo nel 1156, e nel 1143 i conquistatori occuparono anche la contea dei Marsi.\nIl Giustizierato d'Abruzzo.\nLa prima citazione giuridica della regione, con la prima definizione dei suoi confini, viene identificata con la creazione del giustizierato d'Abruzzo nel 1233, facente parte del Regno di Sicilia, voluto da Federico II di Svevia, con capitale Sulmona. Nel 1273 il giustizierato viene suddiviso in due territori, Abruzzo ulteriore, in massima parte corrispondente alle province dell'Aquila, Teramo e Pescara, e Abruzzo citeriore nella restante parte della regione corrispondente grosso modo alla provincia di Chieti.\nIn quel periodo il territorio della Conca amiternina, dal nome dell'antica citt\u00e0 romana di Amiternum, era popolato soltanto da un piccolo nucleo urbano ad ovest del Gran Sasso, dove in seguito sorger\u00e0 L'Aquila e, nella parte orientale, dall'insediamento di \"Forcona\". Gi\u00e0 dall'XI-XII secolo nacquero piccoli castelli nella zona, i cui abitanti dal 1254 inizieranno a federarsi e a edificare la nuova citt\u00e0.\nFondazione dell'Aquila.\nIl capoluogo del Giustizierato, fin dalle origini, era Sulmona, che rest\u00f2 sempre fedele al sovrano Federico II durante la campagna di conquista dell'Abruzzo; era la citt\u00e0 pi\u00f9 grande e pi\u00f9 forte economicamente, e facilmente raggiungibile grazie alla sua posizione centrale rispetto al territorio abruzzese. Soltanto le citt\u00e0 marittime di \"Histonium\" e Lanciano potevano competere in importanza. Nel 1254 la vecchia citt\u00e0 romana di Amiterno, ormai completamente in rovina, non era pi\u00f9 gestibile, e sorse la necessit\u00e0 della costruzione di un nuovo centro; secondo la leggenda, 99 castelli della conca aquilana e della valle dell'Aterno si riunirono ed edificarono in poco tempo la nuova citt\u00e0, costruendo vie e chiese che prendessero il nome da quelle dei castelli fondatori.\nLa citt\u00e0 rimase sempre fedele al partito angioino, gi\u00e0 nel 1268 partecipando alla battaglia di Tagliacozzo contro Corradino di Svevia ed in seguito ostacolando le pretese della casa D'Aragona, sia prima che dopo l'assedio di Braccio da Montone nel 1424.\nIl Quattrocento.\nNel 1442, sotto il governo del il re Alfonso I di Aragona, vennero ripopolati molti castelli in disfacimento della regione, mentre a livello locale a Chieti si andavano affermando i Valignani, nobile famiglia napoletana che acquist\u00f2 vari territori della zona, fra i quali Cepagatti, Alanno, Vacri e Ripa Teatina, mentre a Teramo erano i duchi Acquaviva di Atri a governare il territorio, beneficiando anche dell'importante sistema commerciale della transumanza, e nel 1472 un esponente della nobile famiglia atriana, Giulio Antonio Acquaviva, rifonder\u00e0 l'antica citt\u00e0 di \"Castrum Sancti Flaviani\" a poca distanza dal centro romano, dandole il nome \"Giulia Nova\", con un nuovo impianto murario ed urbano in stile idealistico rinascimentali.\nIl Cinquecento: la fine delle citt\u00e0 libere.\nTra il 1510 e il 1566 le coste abruzzesi furono m\u00e9ta di saccheggio incessante da parte degli Ottomani, e per contenere la minaccia turca l'imperatore Carlo V eresse il sistema difensivo delle torri costiere del Regno di Napoli, scegliendo Pescara come baluardo del giustizierato: l'allora piccolo borgo venne pesantemente fortificato con la costruzione di una grande fortezza per controllare gli accessi al Regno dal nord e dall'Adriatico. Il sistema difensivo venne messo alla prova gi\u00e0 nel 1566, in occasione della grande incursione della flotta di 105 galee e 7000 uomini dell'ammiraglio ottomano Piyale Pa\u015fa, comandante in capo (\"Kapudanpa\u015fa\") della flotta ottomana agli ordini del sultano Solimano il Magnifico, che aveva gi\u00e0 saccheggiato Napoli stessa tre anni prima. La fortezza non fu presa, anche per il decisivo contributo del valoroso condottiero, Giovan Girolamo Acquaviva duca di Atri, il quale organizz\u00f2 la resistenza del forte e respinse gli attacchi dispiegando un fuoco di sbarramento dal bastione principale con tutte le artiglierie disponibili, dissuadendo l'ammiraglio turco dal perseverare nell'attacco e costringendo gli aggressori alla fuga. Questi si accanirono, allora, contro Francavilla, Ripa Teatina, Ortona, San Vito Chietino, Vasto, Casalbordino e Termoli, che subirono distruzioni, deportazioni e saccheggi. Tuttavia l'ammiraglio ottomano non consegu\u00ec l'obiettivo strategico della spedizione, ovvero la conquista delle Tremiti, proprio a causa della tenace resistenza di Pescara. I danni dell'attacco nel territorio furono notevoli, con l'incendio della cattedrale di San Tommaso Apostolo, dell'abbazia di San Giovanni in Venere e dell'abbazia di Santo Stefano in Rivomaris e la distruzione dell'antica chiesa di Santa Margherita di Vasto, oggi cattedrale di San Giuseppe.\nDiversa la situazione di quel periodo nell'entroterra abruzzese, che torn\u00f2 a vivere un periodo di crescita economica, grazie allo sviluppo della transumanza, e culturale, favorita anche dal governo di Margherita d'Austria che eredit\u00f2 i feudi di Penne, Campli, Ortona, Leonessa, Cittaducale e Montereale, in seguito noti come i cosiddetti \"stati Farnesiani d'Abruzzo\".\nTuttavia con l'intensificarsi del controllo spagnolo sul regno napoletano, si assistette ad un sistematico infeudamento delle citt\u00e0, che spesso (come nel caso di Chieti e dell'Aquila) erano citt\u00e0 appartenenti al regio demanio.\nIl Seicento.\nIl Seicento per l'Abruzzo fu un secolo difficile, con le principali citt\u00e0 dominate da signorotti locali. Chieti nel 1646, nonostante l'opposizione della famiglia Valignani, venne venduta con i suoi feudi al duca Francesco Caracciolo di Castel di Sangro, anche se successivamente i Valignani stessi comprarono la citt\u00e0, \"autoinfeudandosi\"; tuttavia la citt\u00e0 aveva perso il diretto controllo, gi\u00e0 dalla met\u00e0 del '500 sullo scalo portuale di Pescara, quando con la costruzione della piazzaforte questa divenne un'universitas. Lo stesso valse per Teramo, che nel 1519 venne venduta dal re ad Andrea Matteo Acquaviva, che avanz\u00f2 pretese sulla citt\u00e0, fino a quando non marci\u00f2 contro di essa, fuggendo tuttavia, secondo la leggenda, in seguito alla miracolosa apparizione del santo patrono della citt\u00e0, Berardo da Teramo, sulle mura brandendo una spada.\nBench\u00e9 Teramo riusc\u00ec a sfuggire alle pretese degli Acquaviva, che nel frattempo facevano fiorire il loro ducato con sede ad Atri, ogni suo tentativo di rivalsa economica veniva bloccato dalla presenza di vari signorotti mandati dal vicer\u00e9; inoltre si trov\u00f2 coinvolta nella \"guerra del Sale\", che riguard\u00f2 la zona del Tronto e in particolare Civitella del Tronto, dove dalla met\u00e0 del '500 era stata eretta una poderosa fortezza. Anche L'Aquila, dopo il breve esperimento di governo \"illuminato\" di Margherita d'Austria, pass\u00f2 il secolo tra alti e bassi nell'economia e nella politica.\nL'unica realt\u00e0 in ascesa, grazie soprattutto all'impegno di Diego d'Avalos, fu Vasto, anche se la cittadina non fu risparmiata dai mali che sconvolsero gran parte della regione, come la pestilenza del 1656, che flagell\u00f2 molte vite soprattutto a Chieti. Alto secondo grave fenomeno fu il banditismo, con il significativo episodio dell'assalto alla citt\u00e0 di Vasto da parte del teramano Marco Sciarra.\nIl Settecento.\nLa prima met\u00e0 del secolo, anche a causa di due nuovi e catastrofici eventi sismici nell'entroterra aquilano, vide protagoniste le citt\u00e0 di Chieti, Lanciano, Vasto e Teramo. Quest'ultima, dal 1562 al 1770 fu sede del cosiddetto \"Patriziato dei Quarantotto\", una sorta di parlamento cittadino con gli uomini illustri dei quattro quartieri della citt\u00e0, ma alla fine del secolo questo istituto perse molta importanza, trasformandosi nella municipalit\u00e0.\nAnche Lanciano nel 1730 riusc\u00ec a liberarsi della feudalit\u00e0 e ad istituire un proprio municipio, pur non riottenendo gli antichi feudi sparsi per la vallata, di cui fu privata nel 1646.\nI due terremoti del 1703 e del 1706.\nNel 1703 un ennesimo e distruttivo terremoto colp\u00ec Aquila, danneggiando gravemente la citt\u00e0 con le due forti scosse superiori al 6\u00ba grado della scala Richter verificatesi il 16 gennaio e il 2 febbraio. Molti edifici medievali crollarono e quasi tutte le chiese risultarono danneggiate. Durante la ricostruzione, le chiese vennero riedificate alla maniera barocca per quanto concerne l'interno, mentre numerosi palazzi nobili sostituirono le vecchie case medievali. La citt\u00e0 impieg\u00f2 quasi cinquant'anni per riprendersi completamente, dato che la ricostruzione, per l'entit\u00e0 dei danni e per la grave perdita dei cittadini, inizi\u00f2 timidamente soltanto dal 1713.Un nuovo potente terremoto sconvolse la valle Peligna e Sulmona il 3 novembre 1706, con una scossa del grado 6.6 della scala Richter che distrusse gran parte della citt\u00e0 e di molti borghi circostanti, originatosi nella faglia di Campo di Giove.\nL'inizio della smilitarizzazione di Pescara.\nPescara, per secoli circondata dalle mura della sua fortezza, conobbe un primo grande sviluppo economico solamente a partire dalla seconda met\u00e0 dell'800, e ancor pi\u00f9 nel '900, grazie alla bonifica delle paludi che la circondavano ed all'arrivo della ferrovia Adriatica; lo sviluppo cittadino fu favorito anche da personalit\u00e0 come il poeta Gabriele D'Annunzio, che vi nacque nel 1863, ed il sindaco Leopoldo Muzii, che progett\u00f2 il primo piano regolatore spostando il centro del borgo di Castellammare Adriatico nell'attuale centro citt\u00e0.\nLa grande fortezza voluta da Carlo V, con i suoi 7 bastioni a nord ed a sud del fiume, pot\u00e9 dirsi completa nel 1568 ca., e per i successivi 200 anni, sebbene con diverse interruzioni, venne infeudata ai D'Avalos-D'Aquino.\nProprio per la posizione strategica del sito, posto al confine settentrionale del Regno di Napoli, Pescara sub\u00ec dalla met\u00e0 del Seicento al primo Settecento numerosi attacchi: coinvolta in molti conflitti di scala continentale combattuti dal Regno di Napoli, nel tempo la citt\u00e0 venne assediata pi\u00f9 volte dalle principali potenze europee, fra cui francesi, spagnoli ed austriaci, oltre che dagli stessi borbonici durante le rivolte carbonare a cui prese attivamente parte. In seguito a questi eventi bellici, conclusi dalla restaurazione, la fortezza inizi\u00f2 ad essere lentamente smantellata, e le caserme sulla riva sud del fiume furono adibite a carceri per dissidenti politici. Nel 1806 le univesitas del Regno di Napoli vennero abolite e sostituite dai comuni, e quella pescarese venne divisa in due municipalit\u00e0, Pescara a sud del fiume, con lo storico borgo e la grande fortezza e Castellammare Adriatico a nord del fiume, ricadendo la prima nel distretto di Chieti, in Abruzzo citeriore, e la seconda nel distretto di Penne, nell'Abruzzo ulteriore. Negli anni la fortezza venne sempre pi\u00f9 ridotta ed in molti tratti le mura vennero inglobate nelle abitazioni, mentre altri vennero demoliti; le caserme del corso vennero invece riconfermate come carcere, guadagnandosi il nome di \"sepolcro dei vivi\": vi vennero rinchiusi molti patrioti meridionali del Risorgimento, tra cui Clemente De Caesaris, dopo l'insurrezione dei \"martiri Pennesi\" nel 1837.\nLe occupazioni francesi del 1799.\nDopo la discesa di Gioacchino Murat nel regno di Napoli, occupando nel 1798 Roma e costringendo papa Pio VII a recarsi prigioniero a Parigi, le truppe di re Ferdinando IV di Borbone tentarono senza successo di ricacciare gli assedianti francesi. Il generale Championnet allora mand\u00f2 immediatamente delle truppe francesi di Duhesme, Lemoine e Couthard in Abruzzo, dove si stava organizzando, da parte dei nobili, una resistenza filo-borbonica all'assedio imminente. Le truppe francesi si divisero in due schieramenti: una sarebbe passata per L'Aquila da Roma, occupando la Marsica, e ricongiungendosi con l'altra, che sarebbe partita da Civitella del Tronto passando per Teramo e lungo la vecchia via Tiburtina Valeria fino a Sulmona, occupando Pescara, Chieti, Lanciano, Ortona e Vasto.\nMentre a Napoli veniva instaurata la Repubblica Napoletana, un altro esperimento di governo repubblicano giacobino si ebbe soltanto a Vasto con la Repubblica Vastese e a Pescara, occupata da Ettore Carafa e Gabriele Manthon\u00e9, mentre nel resto della regione il breve periodo repubblicano rappresent\u00f2 solamente caos e saccheggi. All'Aquila le truppe arrivarono da Antrodoco il 16 dicembre, e la citt\u00e0 venne occupata il 24 gennaio 1799. Gli insorti sanfedisti aquilani, guidati da Salomone d'Arischia, riuscirono a isolare i francesi all'interno della fortezza spagnola, e infine a ricacciarli dalla citt\u00e0, non senza saccheggi delle chiese e dei palazzi da parte degli stessi francesi di Pluncket.Lo stesso avvenne nelle citt\u00e0 di Teramo e Sulmona, dove i francesi vennero dapprima cacciati dalla citt\u00e0. Le truppe del cosiddetto \"Esercito della Santa Fede\" erano comandate in Abruzzo da Giuseppe Pronio: nato a Introdacqua nel 1760, si guadagn\u00f2 il soprannome di \"Gran Diavolo\" quando le truppe di Championnet scesero in Abruzzo, e si arruol\u00f2 nell'esercito di Ferdinando IV di Napoli per combattere i francesi. L'8 settembre 1798 Ferdinando IV lanci\u00f2 in battaglia l'esercito abruzzese, e il Pronio partecip\u00f2 alle operazioni con un suo contingente, combattendo il 5 gennaio 1799 sul ponte san Panfilo a Sulmona, per poi tentare di arrestare il pi\u00f9 possibile l'avanzata nemica verso Venafro con scaramucce e imboscate nell'altopiano delle Cinquemiglia. Successivamente fu incaricato di combattere i francesi a Chieti, Ortona, Vasto e Pescara, sollevando le popolazioni contro gli invasori. Occup\u00f2 a sorpresa Ripa Teatina il 3 febbraio, e poi scese tra il 12 e il 15 a Lanciano, e tra il 18 e il 21 a Vasto, dove regnava l'anarchia dopo la proclamazione della Repubblica Vastese. Il 2 giugno fu nominato Generale Comandante dei tre Abruzzi. Combatt\u00e9 un'ultima volta per i Borbone il 30 marzo 1801 presso Civitella del Tronto fino alla morte nel 1804.\nAnche a Teramo si tent\u00f2 un esperimento simile a quello di Vasto di governo francese, basandosi per lo pi\u00f9 sull'abilit\u00e0 politica di Melchiorre Delfico; il tutto per\u00f2 si risolse in un nulla di fatto e nel saccheggio generale durante la ritirata. Vasto divenne sede della repubblica dal 6 gennaio al 20 maggio 1799, vennero eletti i municipalisti tra i membri pi\u00f9 influenti della societ\u00e0, anche se costoro per mancanza della guardia civica, non riuscirono a controllare gli episodi di violenza e saccheggio da parte della popolazione, di cui il capitolo pi\u00f9 sciagurato spetta alla citt\u00e0 di Ortona, quando, stando alle cronache di Omobono Bocache, la gente catturava i nobili e i personaggi d'alto rango politico per ucciderli e bruciarli in mezzo alla strada, subendo in conseguenza le rappresaglie francesi, e l'occupazione della citt\u00e0, difesa dai sanfedisti, da parte dei generali di Pescara.Altro episodio di grave violenza avvenne il 25 febbraio a Guardiagrele, quando i cittadini vennero circondati e assediati dai francesi e dagli abitanti della vicina Orsogna, che desideravano vendetta per secolari questioni di divisione territoriale, incendiando l'archivio comunale e bruciando la citt\u00e0.\nL'Ottocento.\nFra le novit\u00e0 apportate dagli occupanti francesi, vi fu l'abolizione del feudalesimo ed il riassetto moderno del regno, con la creazione di comuni, distretti e circondari. Il territorio mantenne le precedenti divisioni fino al 1806, quando l'Abruzzo Ultra fu suddiviso nelle due regioni di \"Abruzzo Ulteriore Primo\" (distretti di Teramo e Penne) e \"Abruzzo Ulteriore Secondo\" (distretti di Aquila, Sulmona, Cittaducale e Avezzano). L'Abruzzo Citeriore era invece suddiviso nei distretti di Chieti, Lanciano e Vasto.\nDopo il definitivo ritorno del regno in mano a Ferdinando I delle Due Sicilie nel 1820 e in seguito al figlio Ferdinando II, in Abruzzo ci furono i primi movimenti carbonari, principalmente situati in confraternite di Pescara, Chieti, L'Aquila, Vasto, nella Marsica e a Sulmona. Questi ideali liberali tuttavia non ebbero tempo di crescere, e vennero immediatamente stroncati dai Borbone, cos\u00ec come i successivi movimenti popolari del 1848. Di queste battaglie risorgimentali, si ricorda l'esempio dei \"martiri Pennesi\", dal nome della citt\u00e0 dove esplose la rivolta del 1837 guidata dal liberale Clemente De Caesaris. Questo episodio rimase un caso isolato, e venne punito con la morte degli insorti e l'incarcerazione di De Caesaris a Pescara.\nL'Unit\u00e0 d'Italia ed il brigantaggio.\nIn Abruzzo, nel 1861 durante gli sconvolgimenti dell'unificazione italiana, non ci furono vere e proprie rivolte contro il governo borbonico del Regno delle Due Sicilie, come nel 1848, bens\u00ec quasi solo l'appello di letterati e patrioti come Gabriele Rossetti, Silvio Spaventa e Cesare de Horatiis, che incitavano a fiancheggiare Vittorio Emanuele II di Savoia, poich\u00e9 la popolazione era in massima parte vicina al vigente governo borbonico. Difatti furono numerose le bande di briganti che, con la motivazione spesso pretestuosa della difesa del governo dei Borbone, iniziarono ad operare in regione con saccheggi e tattiche da guerriglia. L'episodio pi\u00f9 significativo dell'annessione della regione al Regno d'Italia fu l'assedio di Civitella del Tronto, la grande fortezza borbonica, baluardo pi\u00f9 settentrionale del regno che era ancora sotto assedio mentre il 17 marzo del 1861 veniva proclamata la nascita del regno italiano:\nIl 15 febbraio 1861, il Generale Mezzacapo ordin\u00e0 un violentissimo bombardamento; nonostante gli evidenti danni, la fortezza non dava cenni di resa. Con la resa della piazzaforte di Messina, il 12 marzo 1861, l'esercito piemontese si concentr\u00f2 maggiormente su Civitella del Tronto, oltre che sul Garigliano ed a Gaeta.\nIl 17 marzo 1861, giorno della proclamazione del Regno d'Italia, venne ordinato un ulteriore rafforzamento del dispositivo d'assedio e, contemporaneamente, il generale sabaudo Della Rocca viene fatto entrare entro le mura di cinta, recando ai difensori il messaggio del re Francesco II con l'ordine di deporre le armi, informandoli della resa di Gaeta, ove il sovrano borbonico si era rifugiato. Della Rocca non viene creduto e lo scontro continu\u00f2 fino al 20 marzo, giorno della resa.\nIl primo Novecento.\nIl Novecento port\u00f2 in Abruzzo cambiamenti epocali, che spostarono definitivamente gli equilibri socio economici dai territori dell'entroterra a quelli costieri, i quali gi\u00e0 dagli ultimi anni del secolo precedente iniziarono a conoscere un boom demografico ed economico, sostenuto sia dalla colonizzazione di nuove ed ampie fasce di territorio in precedenza disabitate, e sia dalla costruzione di importanti infrastrutture come la ferrovia Adriatica nel 1863, che aprir\u00e0 la costa abruzzese ai commerci con il resto del Paese. Le ferrovie, allora fondamentale veicolo di sviluppo, si moltiplicarono anche localmente, come la ferrovia Teramo-Giulianova del 1884, la ferrovia Roma-Sulmona-Pescara del 1888, la ferrovia Sangritana del 1912 e la ferrovia Pescara-Penne del 1929. In particolare le citt\u00e0 che seppero veicolare meglio questo nuovo sviluppo economico e sociale furono Castellammare Adriatico e Pescara, le due municipalit\u00e0 in cui la citt\u00e0 adriatica sar\u00e0 divisa fino al 1927: da una parte, lo smantellamento della fortezza pescarese e la bonifica dei territori circostanti consentirono un nuovo grande sviluppo fuori dalle storiche mura cittadine, mentre dall'altra il piccolo borgo collinare di Castellammare si rivers\u00f2 sulla pianura costiera, e grazie agli investimenti nella zona del crescente ceto borghese cittadino, in pochi anni seppe rimodellarsi in affermata stazione balneare e centro turistico di livello nazionale. Nel resto della costa abruzzese, seguendo un percorso analogo a quello castellammarese di discesa dai colli verso la riva del mare, si svilupparono come centri turistici e culturali anche le citt\u00e0 di Giulianova e Francavilla al Mare. Questo sviluppo della riviera abruzzese fu alimentato anche dall'inizio del fenomeno dell'immigrazione interna regionale, che perdurando a fasi alterne e con varie intensit\u00e0 sino ai giorni nostri, vede l'interno della regione spopolarsi progressivamente in favore delle aree pi\u00f9 sviluppate della costa.\nTerremoto della Marsica del 1915.\nIl 13 gennaio 1915, a pochi mesi dall'entrata in guerra dell'Italia nel primo conflitto mondiale, una grande scossa di terremoto rase al suolo molti borghi della Marsica, tra cui Avezzano, il centro principale dell'area.Pochi decenni dopo la bonifica del Fucino e nel pieno dello sviluppo socio-economico della Marsica avvenne l'evento pi\u00f9 tragico: il terremoto della Marsica del 13 gennaio 1915. Conosciuto anche con il nome di \"Terremoto di Avezzano\", fu uno degli eventi sismici pi\u00f9 gravi registrati in Italia. Colp\u00ec l'intera area della Marsica, subregione abruzzese. Il sisma del 1915, per forza distruttiva e numero di vittime, \u00e8 classificato tra i principali terremoti avvenuti in territorio italiano. Caus\u00f2 30.519 morti, secondo studi recenti del Servizio sismico nazionale. 10.700 vittime (pi\u00f9 dell'80% dei residenti) vi furono nella citt\u00e0 di Avezzano, epicentro del sisma, che contava prima della scossa di magnitudo 7.0 (Mw momento sismico) e ancora dell'11\u00ba grado della scala Mercalli (MCS), poco pi\u00f9 di 13.000 abitanti. La tragedia avvenne alle ore 7.52.48 (dato dell'INGV) del 13 gennaio 1915. Avezzano, come visibile anche dalle dozzine di immagini storiche scattate nel circondario colpito, fu rasa letteralmente al suolo, e rimasero in piedi poche strutture, come il castello (bench\u00e9 gravemente compromessa), la chiesa di San Giovanni Decollato e il santuario di Pietraquaria, mentre l'antica collegiata, piazze e strade del centro storico, insieme al palazzo principesco, erano ridotti soltanto a un ammasso di macerie. Lo stesso dicasi per i vicini centri di Trasacco, Celano (con il castello completamente sfondato), Pescina, con la parte alta della torre Piccolomini franata, Alba Vecchia (oggi nel comune di Massa d'Albe), Magliano de' Marsi, Ortucchio; Gioia dei Marsi e Lecce nei Marsi, insieme a Cerchio e Collarmele dovettero essere ricostruite da zero per la portata dei danni.\nSi ebbero danni anche a Roma, distante circa 100\u00a0km dall'epicentro, come pure nella Valle del Liri e in particolare nel Sorano, in Molise e al confine della Campania; a Nord, nel Cicolano e nell'Aquilano e dalla Sabina alle Marche, infine verso Est, alle porte di Chieti e Pescara. La scossa fu avvertita dalla Val Padana alla Basilicata.\nIl ventennio fascista.\nNegli anni del regime fascista il territorio abruzzese fu riorganizzato dal punto di vista amministrativo, con diverse ripartizioni interne e anche cessioni verso altre regioni. Il regime infatti istitu\u00ec nel 1927 la provincia di Pescara, creata scorporando il circondario di Penne dalla provincia di Teramo (salvo il mandamento di Bisenti, che rester\u00e0 nella provincia teramana) e numerosi comuni dal circondario di Chieti, oltre a Bussi sul Tirino e Popoli, ceduti dalla provincia aquilana. Il capoluogo, costituito dall'unione dei comuni della vecchia Pescara e Castellammare Adriatico, avrebbe dovuto chiamarsi \"Aterno\" in un primo momento ma l'influenza di Gabriele D'Annunzio su Mussolini spinse quest'ultimo a favorire il nome della citt\u00e0 che diede i natali al poeta. Nello stesso anno venne firmato il decreto soprannominato Grande Aquila, che con una sorta di compensazione per il trasferimento dalla provincia dell'Aquila a quella reatina del circondario di Cittaducale, univa al comune aquilano (che per l'occasione acquisiva l'attuale nome L'Aquila, cambiando il precedente nome postunitario \"Aquila degli Abruzzi\") 8 comuni limitrofi.\nL'unificazione cittadina di Pescara si accompagn\u00f2 a un nuovo e importante sviluppo edilizio, in parte dovuto anche alla notevole attivit\u00e0 pubblica, con il regime che costru\u00ec in citt\u00e0 numerosi ed imponenti edifici pubblici in stile razionalista. L'ediliza pubblica fu molto attiva anche nella Marsica, con la ricostruzione ex novo di Avezzano, e a Lanciano, dove si inaugur\u00f2 l'asse stradale principale della citt\u00e0 nuova fuori dal vecchio centro medievale.Lo sviluppo della citt\u00e0 di Pescara e della costa abruzzese continuava ad accelerare, scandito dalla costruzione di monumentali edifici pubblici e amministrativi e dall'avvio delle prime forme di attivit\u00e0 industriali e della massiccia colonizzazione di vaste aree rimaste disabitate. In quegli anni nacque il turismo balneare, favorito dalla costruzione dei primi alberghi e strutture ricettive a Pescara e Francavilla al Mare. Nella costa teramana l'intensa colonizzazione port\u00f2 alla nascita di intere nuove citt\u00e0 da piccoli casali di campagna, come accaduto per Montesilvano marina, Roseto degli Abruzzi, sviluppatasi dal colle di Montepagano, e i comuni di Pineto, Tortoreto e Martinsicuro.\nFiero oppositore del fascismo fu lo scrittore pescinese Ignazio Silone, che da esiliato in Svizzera scrisse i primi romanzi con ambientazione abruzzese come \"Fontamara\" e \"Vino e pane\". Con lo scoppio della seconda guerra mondiale le persecuzioni fasciste degli ebrei e dissidenti politici si fecero sistematiche, e vennero aperti nella regione un totale di 15 campi d'internamento di prigionieri come il Campo 78 di Fonte d'Amore a Sulmona e quello della Caserma Rebeggiani a Chieti Scalo.\nLa Seconda guerra mondiale.\nCon l'armistizio italiano dell'8 settembre, l'Abruzzo, tagliato in due dalla Linea Gustav, venne rapidamente occupato dai tedeschi. Nei giorni seguenti la regione assistette all'episodio della fuga di Vittorio Emanuele III e dei resto del governo. Numerose furono le organizzazioni di resistenza partigiana, spesso di carattere locale, oltre al gruppo maggiore, la Brigata Maiella di Ettore Troilo, che contava 1700 combattenti e che fu in seguito aggregata alle forze alleate, mentre nell'ottobre dello stesso anno alcuni giovani di Lanciano si ribellavano ai nazisti, scatenando una guerriglia. I giovani oggi sono ricordati come i martiri ottobrini. A partire dall'estate del 1943 iniziarono le campagne di bombardamento alleate; particolarmente drammatici furono i ripetuti e distruttivi bombardamenti di Pescara, ma furono colpite anche altre localit\u00e0 come Sulmona ed Avezzano. La battaglia del Trigno dell'ottobre 1943, combattuta dai tedeschi e dai militari dell'VIII Armata britannica del generale Bernard Law Montgomery in arrivo da citt\u00e0 di Foggia, diede avvio alla liberazione della regione; ulteriori scontri, con gravi distruzioni nei paesi circostanti, proseguirono con la battaglia del Sangro.Il culmine dei combattimenti nel settore si raggiunse il 21-27 dicembre '43, nella battaglia di Ortona. La citt\u00e0, capo adriatico della Linea Gustav, sub\u00ec grandi distruzioni al patrimonio storico edilizio, perdendo il 70% degli edifici costruiti. I combattimenti ed i bombardamenti procedettero ancora per diversi mesi, quando finalmente i tedeschi si ritirarono dalla regione verso nord nell'estate del 1944. Chieti venne liberata dagli alleati il 9 giugno di quell'anno, Pescara il 10 giugno, L'Aquila e Teramo il 13; la guerra, sebbene non coinvolse con la stessa intensit\u00e0 il tutti i vari territori regionali, azzer\u00f2 tutte le realt\u00e0 produttive esistenti e rec\u00f2 gravissimi danni ai centri urbani, come nei casi di Ortona, Francavilla al Mare e Pescara, le citt\u00e0 pi\u00f9 martoriate dai combattimenti che persero gran parte del loro patrimonio storico.\nDal secondo dopoguerra a oggi.\nLa Costituzione italiana del 1948 contemplava l'istituzione della regione Abruzzi e Molise, ma la riforma del 1963 stabil\u00ec il distacco del Molise dall'Abruzzo, ed entrambe le regioni divennero poi effettivamente operative a partire dal 1970.\nGli anni della ricostruzione videro un accentuarsi del fenomeno migratorio interno abruzzese: sempre pi\u00f9 abitanti dell'entroterra si spostavano verso la costa abruzzese, anche a causa delle diverse congiunture economiche che vivevano i due territori. In particolare iniziava l'accrescimento urbano di Pescara, che divent\u00f2 dopo il conflitto la citt\u00e0 pi\u00f9 grande della regione. Nel 1956 una grave frana colp\u00ec il centro storico di Vasto, con il crollo di un intero storico rione. L'emigrazione della popolazione abruzzese non era per\u00f2 solo interna, infatti riprese con forte intensit\u00e0 l'emigrazione verso altri paesi europei. La costruzione di diversi insediamenti ed aree industriali nella Val di Sangro, la Val Pescara, la Marsica, l'aquilano ed il vastese negli anni 70 aiut\u00f2 la regione a risollevarsi economicamente e ad affrancarsi dalla tradizionale economia agricolo-pastorale che fino ad allora fu sempre il principale sostentamento degli abruzzesi. In quegli anni si rimedi\u00f2 anche allo storico isolamento geografico, con la realizzazione delle due grandi arterie autostradali A24 Roma-Teramo e A25 Torano-Pescara che collegano i capoluoghi abruzzesi con la capitale. Dalla fine degli anni '80 nel centro della regione va sempre pi\u00f9 saldandosi e strutturandosi una vasta area metropolitana, incentrata su Pescara e Chieti.\nIl 6 aprile 2009 un nuovo grave terremoto colp\u00ec l'Abruzzo interno, con epicentro all'Aquila. L'evento sismico provoc\u00f2 oltre 300 vittime ed ingenti i danni in tutta la Conca aquilana e zone circostanti. Nel 2012 sono cominciati ufficialmente i lavori di ricostruzione delle zone colpite. Nel 2016 e 2017 l'Abruzzo viene nuovamente colpito dagli eventi sismici del Centro Italia del 2016 e del 2017, con numerosi danni in molti paesi della provincia di Teramo.\nSociet\u00e0.\nEvoluzione demografica.\nLa densit\u00e0 della popolazione in regione non \u00e8 mai stata elevata se comparata alle altre regioni italiane: nel 2019 vi erano infatti 120,84 abitanti per km\u00b2 in Abruzzo, a fronte di una media nazionale di 199,6. A livello provinciale la situazione \u00e8 per\u00f2 molto varia: la provincia di Pescara \u00e8 la pi\u00f9 densamente popolata, con 258,92 abitanti per km quadrato nel 2019, mentre, all'altro estremo, quella dell'Aquila \u00e8 la meno densamente popolata, con soli 59,02 abitanti per km quadrato nello stesso anno. Importante fenomeno demografico \u00e8 l'immigrazione interna abruzzese, che continua ininterrotta con varie intensit\u00e0 sin dalla fine del 1800: il grande sviluppo della costa infatti ha sempre attratto nuovi residenti dalle zone pi\u00f9 depresse dell'entroterra, e questo fenomeno che continua ancora oggi ha portato ad un progressivo spopolamento dell'entroterra regionale, in favore delle aree costiere in particolare dell'area metropolitana pescarese. L'emigrazione estera, che in particolare nel dopoguerra spinse tanti abruzzesi a trasferirsi in altri paesi europei, si arrest\u00f2 negli anni '80, coincidendo con l'inizio del nuovo fenomeno dell'immigrazione dai paesi africani e dell'Europa orientale.\nComuni pi\u00f9 popolosi.\nDi seguito vengono riportate le prime 15 citt\u00e0 della regione per popolazione; in grassetto i capoluoghi di provincia:\nEmigrazione.\nSecondo stime attendibili sono oltre 1.300.000 gli abruzzesi che negli anni hanno lasciato la regione seguendo l'emigrazione italiana. Fino alla met\u00e0 del XX secolo l'Abruzzo \u00e8 stata una regione povera, le cui attivit\u00e0 economiche erano incentrate principalmente sulla pastorizia e agricoltura, e in molti partirono per fuggire da questa condizione di arretratezza storica; le mete pi\u00f9 frequenti furono gli Stati Uniti, il Canada, l'America Latina e l'Australia ma anche destinazioni interne come Roma o il Nord Italia.\nEtnie e minoranze straniere.\nSecondo i dati ISTAT, i cittadini stranieri residenti nella regione al 31 dicembre 2019 erano , circa il 6.76% della popolazione, di cui i gruppi pi\u00f9 numerosi sono originari dei seguenti Paesi:\nNel territorio si sono storicamente insediate diverse comunit\u00e0 di origine slava (in particolare serbi e croati) e albanese nel teramano nel chietino e nei dintorni di Pescara, dove sorge l'insediamento arb\u00ebresh\u00eb di Villa Badessa; nel corso dei secoli queste comunit\u00e0 hanno perso quasi del tutto l'uso della loro lingua d'origine e gran parte delle eredit\u00e0 culturali della loro etnia (pur con varie sopravvivenze, come la fede cristiano-ortodossa ancora praticata a Villa Badessa). Esse sono frutto di una grande emigrazione dai Balcani verso l'altra sponda dell'Adriatico avvenuta intorno al XVI secolo, in seguito all'espansione dell'impero Ottomano.\nLingue e dialetti.\nI dialetti e le parlate della regione possono essere divisi in quattro gruppi fondamentali:\nEsisteva anche un idioma di ceppo albanese, l'arb\u00ebresh, parlato a Villa Badessa (\"Badhesa\"), frazione di Rosciano, estintosi nel corso del tempo, mentre permane tra gli abitanti del piccolo centro la diffusione della fede cristiano ortodossa.\nQualit\u00e0 della vita.\nNel 2016 il quotidiano statunitense Huffington Post inser\u00ec l'Abruzzo in quinta posizione tra le dodici migliori regioni al mondo per la qualit\u00e0 della vita. La regione viene spesso chiamata regione verde d'Europa, per la grande estensione dei suoi tre parchi nazionali (il parco nazionale d'Abruzzo, Lazio e Molise, il parco nazionale della Maiella e il parco nazionale del Gran Sasso e Monti della Laga) e delle restanti numerose aree protette, che rappresentano il 36,3% della sua superficie totale, con la concentrazione pi\u00f9 alta in Europa\nIl rapporto sull\"ecosistema urbano\" stilato dal quotidiano \"Il Sole 24 ORE\", misura il benessere nelle province e nelle citt\u00e0 metropolitane italiane stimando tramite numerosi indicatori la qualit\u00e0 della vita complessiva e suddivisa nei settori ricchezza e consumi, ambiente e servizi, giustizia e sicurezza, affari e lavoro, demografia e societ\u00e0, cultura e tempo libero. Il dato riguardante l'Abruzzo vede i propri capoluoghi nella parte medio-alta della classifica nazionale del 2020:\nPolitica.\nSuddivisioni amministrative.\nDal 1\u00ba gennaio 1948, come stabilito dall'art. 131 della Costituzione, l'Abruzzo \u00e8 una regione a statuto ordinario della Repubblica Italiana, ma solo con la legge n. 281 del 1970 furono attuate le sue funzioni. Con la legge costituzionale del 27 dicembre 1963, n. 3 recante \"Modificazioni agli articoli 131 e 57 della Costituzione e istituzione della regione Molise\", pubblicata sulla Gazzetta Ufficiale n. 3 del 4 gennaio 1964, fu istituita la regione Molise, territorialmente separata dall'Abruzzo. Pur essendo L'Aquila il capoluogo regionale, giunta e consiglio regionali si riuniscono anche nelle loro sedi di Pescara, dove hanno sede anche diversi assessorati regionali.\nSino al 1927 facevano parte della regione anche tutti i comuni del circondario di Cittaducale, in quell'anno ceduti alla neoistituita provincia di Rieti.\nEconomia.\nNel secondo dopoguerra l'Abruzzo \u00e8 rapidamente diventato la regione con il maggiore PIL pro capite del Mezzogiorno d'Italia; inoltre, dopo il Trentino-Alto Adige, \u00e8 la regione italiana con la pi\u00f9 alta percentuale di investimenti fissi lordi sul PIL: fino agli anni 1950, infatti, l'Abruzzo fu una delle regioni pi\u00f9 povere del meridione, tuttavia in seguito a una intensa industrializzazione del territorio, in particolare nel secondo dopoguerra e in un primo momento limitata ai soli interventi pubblici, nel 1996 l'Abruzzo fu la prima regione del meridione ad uscire dal cosiddetto (e ormai obsoleto) \"obiettivo 1\". Nel 1951 il reddito pro capite ammontava al 53% del reddito pro capite medio in Italia; nel 1971 al 65%, mentre nel 1994 al 76%; nel 2006 ha raggiunto l'84,4%, il valore del PIL pro capite pi\u00f9 alto fra le regioni del Sud Italia, superando per tasso di crescita molte regioni italiane; la costruzione fra gli anni 1970 e 1980 delle autostrade A14, A24 e A25 e di diverse nuove vie di comunicazione, ha aperto la regione a nuovi investimenti favorendone la crescita della produttivit\u00e0.\nSecondo stime Eurostat, nel 2009 l'Abruzzo aveva un reddito pro capite a parit\u00e0 di potere di acquisto pari al 84,0% della media dell'Unione europea, il pi\u00f9 alto reddito tra le regioni del Sud Italia. Il terremoto dell'Aquila del 6 aprile 2009 ha per\u00f2 determinato una frenata dell'economia in tutta la zona aquilana, mentre la crescita dell'economia regionale continua ad essere trainata in maniera preponderante dalla fascia costiera, grazie ai poli industriali del teramano e del chietino ed alla forte concentrazione del terziario nella conurbazione pescarese.\nAgricoltura e settore primario.\nSebbene con gli anni la rilevanza dell'agricoltura si sia di molto contratta nelle attivit\u00e0 regionali, il suo peso sull'economia abruzzese continua ad essere rilevante, con numerose produzioni, spesso di eccellenza, di vini, formaggi, cereali ed ortaggi. La transumanza, ovvero la pratica oggi quasi del tutto scomparsa dello spostamento stagionale delle greggi in altri territori, fu in passato un notevole veicolo di sviluppo economico della regione. Anche le attivit\u00e0 di pesca contribuiscono al settore primario dell'economia regionale; praticata prevalentemente nei porti di Pescara, Giulianova ed Ortona, in passato era caratterizzata dai tipici trabocchi, le antiche macchine da pesca che punteggiano e danno il nome alla Costa dei Trabocchi.\nIndustria.\nL'industria regionale si \u00e8 sviluppata rapidamente nel dopoguerra, stimolata dai numerosi interventi pubblici dell'epoca, crescendo segnatamente nei settori metalmeccanico, automobilistico, alimentare, del trasporto e delle telecomunicazioni; altri nuclei industriali minori sono sorti in tutta la regione nei settori chimico, del mobile, dell'artigianato e del tessile. In Abruzzo viene inoltre prodotta una considerevole quota dell'energia elettrica italiana: con circa 22 GWh all'anno (di cui l'80% prodotto tramite fonti rinnovabili) \u00e8 la quarta regione in Italia per produzione di elettricit\u00e0.\nLa zona pi\u00f9 industrializzata \u00e8 la fascia costiera della provincia di Teramo, seguita dalla Val di Sangro nel chietino, sede del polo automotive, e dalla zona industriale della Val Pescara. In particolare la Val Vibrata, al confine con la regione Marche, \u00e8 sede di numerose piccole e medie imprese del settore tessile e calzaturiero.\nLa Val di Sangro, una delle zone industriali pi\u00f9 grandi del Mezzogiorno, \u00e8 invece sede di stabilimenti di importanti multinazionali, dove risiede il pi\u00f9 grande stabilimento produttivo di veicoli commerciali leggeri in Europa.\nLa provincia aquilana soffre di un certo ritardo nello sviluppo industriale rispetto alle altre, relativamente sfavorita da un territorio per lo pi\u00f9 montano ed a minor densit\u00e0 abitativa; tuttavia la minore industrializzazione \u00e8 in parte compensata dallo sviluppo del settore turistico, in particolare di quello invernale.\nNella Val Pescara per secoli si \u00e8 sviluppato una importante industria di estrazione di idrocarburi attraverso pozzi superficiali e miniere. \nTurismo.\nL'offerta turistica abruzzese, la cui economia rappresenta circa il 13% del PIL regionale, \u00e8 sostanzialmente divisa in due distinte categorie, seguendo le caratteristiche e le vocazioni dei vari territori: il turismo invernale \u00e8 molto sviluppato nell'entroterra regionale, con numerosi impianti di risalita, fra cui le note stazioni sciistiche di Roccaraso ed Ovindoli; i diversi i parchi naturali (tra i quali spiccano il parco nazionale d'Abruzzo, il parco nazionale del Gran Sasso e Monti della Laga e il parco nazionale della Maiella) assieme ad altre aree protette della regione e riserve naturali garantiscono inoltre un indotto turistico durante le stagioni estive; la zona costiera invece, pi\u00f9 attrezzata per il turismo di massa, fin dal 1800 si propone come m\u00e9ta di turismo balneare. La presenza di citt\u00e0 storiche (L'Aquila, Chieti, Sulmona, Teramo), di numerosi piccoli borghi medievali, in molti casi quasi del tutto spopolati, ed chiese antiche, basiliche (tra cui la celebre Basilica di Santa Maria di Collemaggio), abbazie, eremi, santuari (tra i quali merita menzione il Santuario di San Gabriele dell'Addolorata), castelli antichi e monasteri, genera ulteriori visite di carattere storico-culturale religioso in tutta la regione.\nNonostante le alte potenzialit\u00e0 turistiche e gli incoraggianti dati di crescita continua delle presenze in regione, e malgrado gli sforzi pi\u00f9 o meno efficaci dei vari enti locali e della regione di migliorare la comunicazione e la promozione turistica del territorio, l'Abruzzo resta una delle regioni meno visitate d'Italia; il clima di incertezza causato dalla pandemia di COVID-19 del 2020 in Italia ha tuttavia riportato molti turisti italiani in regione, percepita al riparo dai grandi e tradizionali flussi turistici, rendendo la stagione estiva del 2020, in particolare per le aree interne, una delle stagioni turistiche di maggior successo della storia recente.\nInfrastrutture e trasporti.\nStrade statali.\nLe principali strade statali della regione, in molti casi in seguito alla costruzione delle autostrade e di numerose varianti, sono diventate itinerari per lo pi\u00f9 turistici attraversando spesso i diversi parchi abruzzesi e zone di alto valore paesaggistico:\nFerrovie.\nLa rete ferroviaria abruzzese si estende per 524\u00a0km.; nonostante numerosi interventi di adeguamento svolti negli anni, perdurano le forti disparit\u00e0 fra l'entroterra, servito da poche linee non concorrenziali con i tempi di percorrenza del trasporto su gomma, e la fascia costiera, dove invece transitano la moderna dorsale adriatica e le linee per Lanciano e Teramo che vi si diramano:\nPorti.\nOltre a diversi approdi minori ad uso prevalentemente turistico e peschereccio, in regione sono presenti quattro porti di dimensioni maggiori:\nAltri approdi turistici minori si trovano a Fossacesia e Roseto degli Abruzzi.\nAeroporti.\nL'unico scalo internazionale della regione \u00e8 l'aeroporto di Pescara, prima pista ad essere storicamente sorta in Abruzzo. In seguito ai lavori di adeguamento di una esistente pista svolti in occasione del vertice G8 del 2009 tenutosi all'Aquila, anche l'aeroporto dell'Aquila-Preturo tent\u00f2 una gestione commerciale, che per\u00f2 non riusc\u00ec mai ad attivarsi, finch\u00e9 l'ENAC non ne decret\u00f2 la sospensione di ogni attivit\u00e0 nel 2015, lasciando lo scalo pescarese come unico aeroporto attivo della regione.\nCultura.\nIstruzione.\nUniversit\u00e0.\nDelle universit\u00e0 statali della regione, l'universit\u00e0 \"Gabriele d'Annunzio\" di Chieti e Pescara \u00e8 quella con il maggior numero di iscritti, contandone nel 2017. Seguono l'universit\u00e0 dell'Aquila, con iscritti nel 2018 e l'universit\u00e0 di Teramo, nata 1993 scorporandosi dall'Universit\u00e0 Gabriele D'Annunzio, con iscritti nel 2017.\nTra le diverse universit\u00e0 private operanti in regione le principali sono l'universit\u00e0 telematica \"Leonardo da Vinci\" situata a Torrevecchia Teatina, l'universit\u00e0 Niccol\u00f2 Cusano a Pescara, l'universit\u00e0 popolare Medio-Adriatica di Teramo e l'universit\u00e0 Europea del Design di Pescara.\nNel 2013 l'Abruzzo si collocava all'ottavo posto in Italia con la percentuale del 23,6% di 30-trentaquattrenni che hanno conseguito un titolo di studio universitario\nRicerca scientifica e tecnologica.\nNella regione sono presenti centri di ricerca e formazione in vari campi della scienza, come l'International center for relativistic astrophysics di Pescara e i Laboratori nazionali del Gran Sasso, situati sotto le cime della montagna.\nPresso il polo Universitario di Roio dell'universit\u00e0 dell'Aquila \u00e8 situata la sede operativa della Societ\u00e0 Italiana della Scienza e della Ingegneria, istituto che si occupa di ricerca e divulgazione scientifica, e sempre all'interno dell'ateneo aquilano ha sede il centro Interdipartimentale di trasporti e mobilit\u00e0 sostenibile.\nMusei.\nNumerosi reperti della ricca storia abruzzese sono conservati nei diversi musei della regione, fa i quali:\nArte.\nStoria.\nEpoca romana.\nL'arte abruzzese, nelle primarie forme, \u00e8 rintracciabile nel periodo della conquista di Roma dopo la guerra sociale dell'88 a.C. Fino al III secolo a.C. gli unici elementi di valore artistico erano i templi sacri dedicati ai vari dei nelle diverse trib\u00f9 dei popoli Sanniti. Esempi sono il tempio nel bosco sacro di \"Lucus Angitiae\" in Luco dei Marsi, dedicato alla dea dei Marsi, il tempio italico di Castel di Ieri e infine il santuario italico di Schiavi d'Abruzzo; con la dominazione romana in regione si moltiplicarono nuove costruzioni monumentali, come terme teatri ed anfiteatri, di cui spesso se ne sono conservati i resti come nei casi di Chieti e Teramo. \nIl Medioevo.\nIntorno all'VIII secolo vi fu un primo risveglio architettonico, con la costruzione delle grandi abbazie cistercensi, che diventeranno i nuovi centri del potere: l'abbazia di Santa Maria di Casanova a Villa Celiera, l'abbazia di San Giovanni in Venere a Fossacesia, l'abbazia di Santa Maria della Vittoria a Scurcola Marsicana, l'abbazia di Santa Maria Arabona a Manoppello e l'abbazia dei Santi Vito e Salvo a San Salvo. Si trattava di costruzioni molto spartane e severe, prive di decorazioni artistiche, come merlature o beccatelli, aggiunte nei secoli successivi. Per molti anni, l'arte sacra sar\u00e0 l'unica manifestazione artistica presente in Abruzzo.\nIl Settecento e l'Ottocento.\nGli anni a cavallo fra XVIII e XIX secolo portarono diverse novit\u00e0 nel patrimonio artistico regionale, che inizio a concentrarsi in maniera sempre pi\u00f9 prevalente all'arte civile, fino ad allora sempre rimasta in secondo piano rispetto all'arte sacra. Si ebbe una diffusa trasformazione di palazzi medievali e fortificati in residenze gentilizie in tutto l'Abruzzo, che cos\u00ec andava assumendo un aspetto diffusamente barocco nei suoi centri principali.\nDal Novecento a oggi.\nL'inizio del secolo vide, in particolare nella fascia costiera, un diffuso sviluppo dello stile liberty, che presto per\u00f2 lascer\u00e0 il posto allo stile razionalista durante gli anni del regime fascista. In particolare a Pescara la trasformazione urbana fu massiccia, guidata prevalentemente dagli architetti Vincenzo Pilotti e Cesare Bazzani. La citt\u00e0, in precedenza divisa nelle due municipalit\u00e0 di Pescara e Castellammare Adriatico, venne unificata ed elevata a capoluogo di provincia nel 1927, e tutti i necessari edifici amministrativi vennero costruiti nel tipico stile celebrativo del regime.\nCon le grandi distruzioni causate dai bombardamenti di Pescara, la citt\u00e0 dovette affrontare un'estesa opera di ricostruzione, che con esiti spesso contrastanti, pose le basi per un certo sperimentalismo architettonico cittadino, che annovera fra i suoi ultimi esponenti la Fontana la Nave di Pietro Cascella ed i due attraversamenti del fiume, il ponte del Mare ed il ponte Flaiano.\nPittura e scultura.\nGli affreschi medievali di Capestrano, Pianella e Bussi, risalenti all'XI secolo, furono le prime e pi\u00f9 significative manifestazioni di arte visiva sopravvissute fino ad oggi; nei secoli successivi le testimonianze si moltiplicano, con i cicli di Fossa, Bominaco, Ronzano, Loreto Aprutino, Castelvecchio Subequo e Atri. A partire dal Quattrocento si inizia a sperimentare una fusione fra gli stili tardo gotico e rinascimentale; un esempio di questa commistione si ebbe ad Atri, dove l'arte di Andrea De Litio, per la sua complessit\u00e0 e originalit\u00e0, segn\u00f2 il momento conclusivo della stagione pittorica medioevale abruzzese ed insieme quello d'inizio dell'et\u00e0 propriamente rinascimentale. I principali lavori dell'artista sono conservati nella basilica di Santa Maria Assunta. Negli stessi anni a Guardiagrele operava il fabbro Nicola da Guardiagrele, i cui crocifissi, paliotti e busti sacri segnarono notevolmente l'arte scultorea del ferro in regione. Tra i suoi lavori maggiori il \"Paliotto di Teramo\", conservato nella collegiata di Santa Maria Maggiore.\nI primi esempi di pittura rinascimentale, a cavallo tra '400 e '500, furono prodotti da Saturnino Gatti, che lavor\u00f2 nelle chiese dell'Aquila, e soprattutto nella chiesa di San Panfilo a Tornimparte. Nel XVIII secolo la pittura trov\u00f2 affermazione anche sulla ceramica, coronando con la notoriet\u00e0 internazionale l'arte della maiolica, una tradizione che fin da due secoli si era sviluppata presso Castelli, Rapino, Anversa degli Abruzzi e Loreto Aprutino. Uno dei massimi esponenti, con la sua bottega, fu Carmine Gentili, che speriment\u00f2 varie cromature e tipi di ritratto sulla maiolica spaziando ed ampliando il tradizionale modello del bozzetto bucolico con elementi vegetali in cornice.\nNella seconda met\u00e0 dell'Ottocento si afferm\u00f2 il pittore Teofilo Patini da Castel di Sangro, con le sue opere \"Bestie da soma\", \"La catena\", \"L'erede\", \"Vanga e latte\", \"Ritorno all'ovile\" e \"Pulsazioni e palpiti\", celebrando la vita semplice e povera dei contadini abruzzesi; successivamente raggiunse la notoriet\u00e0 Francesco Paolo Michetti di Francavilla al Mare, con la sua opera pi\u00f9 famosa \"La figlia di Iorio\", rifatta pi\u00f9 volte, una conservata nel palazzo della provincia di Pescara (versione definitiva, giorno, tempera), un'altra nel Museo Palazzo de' Mayo a Chieti (versione precedente, tramonto, olio). Michetti si dedic\u00f2 a molte altre opere, come ad esempio un ritratto dell'amico Gabriele d'Annunzio, con cui lavor\u00f2 nello studio del \"cenacolo michettiano\" preso il convento Michetti a Francavilla od il suo contributo nell'affermazione del giovane scultore Costantino Barbella, specializzato nella creazione di piccoli oggetti in bronzo e argilla, la cui collezione si trova a Chieti. Alla fine del XIX secolo fu attiv\u00f2 soprattutto Basilio Cascella, l'esponente pi\u00f9 famoso della pittura abruzzese moderna, insieme ai figli Tommaso, Michele e Gioacchino. Molte delle tele, che oscillano tra realismo e post-impressionismo, sono conservate nella Pinacoteca Cascella ad Ortona (quelle di Basilio), e nel Museo Cascella di Pescara. Molto attivi anche gli scultori Nicola Eugenio D'Antino, Pietro Cascella e Andrea Cascella nipoti di Basilio, Gabriele Smargiassi ed i fratelli Palizzi di Vasto, di scuola napoletana; in particolare Filippo Palizzi, uno dei pittori animalisti pi\u00f9 noti dell'Ottocento.\nLetteratura.\nNell'epoca romana ad Amiternum nacque Gaio Sallustio Crispo, storico romano che scrisse le monografie \"De coniuratione Catilinae\" e il \"Bellum Iugurthinum\". Sempre durante l'Impero romano vennero dall'Abruzzo importanti personalit\u00e0 quali Asinio Pollione da Teate e Publio Ovidio Nasone da Sulmona, che ricorder\u00e0 la sua citt\u00e0 nell'opera \"Tristia\". Fu uno dei maggiori poeti dell'epoca classica romana, come dimostrano le opere \"Ars amatoria\", le \"Metamorfosi\" e i \"Fasti\".\nNel Medioevo vi fu uno stallo per la letteratura abruzzese, che trov\u00f2 espressione solamente in alcuni esempi nella composizione di preghiere e libri a carattere giuridico-cattolico, come gli scritti di Tommaso da Celano e il \"Chonicon Casauriense\" di San Clemente a Casauria.\nUn \"unicum\" fu il manoscritto delle \"Cronache aquilane\", redatte a pi\u00f9 riprese e da diversi autori, sia medievali che rinascimentali, fra i quali Buccio di Ranallo e Antonio di Boetio.\nLa letteratura conobbe una florida ripresa soltanto nel XVIII secolo, con un'ampia produzione storiografica e trattatistica al livello giuridico-amministrativo, come nell'esempio di Niccol\u00f2 Toppi di Chieti, che si specializz\u00f2 nella storia antica della sua citt\u00e0.\nIl pi\u00f9 celebre letterato nella storia della regione fu Gabriele D'Annunzio, uno dei personaggi abruzzesi pi\u00f9 rappresentativi e pi\u00f9 conosciuti. Poeta, romanziere, novelliere e autore teatrale, D'Annunzio fu personalit\u00e0 di primo piano nella storia nazionale e in quella della cultura europea. Le prime composizioni poetiche e prosaiche sono rivolte al piccolo borgo pescarese (allora piccola cittadina, appena liberata dalle mura della grande fortezza), e a un universo idilliaco e cristallizzato di Abruzzo selvaggio, naturale e primordiale. Tali composizioni sono \"Primo vere\" (1879), \"Canto novo\" (1881), \"Il libro delle vergini\" (1884) e le storie de \"Le novelle della Pescara\" (1902). Successivamente il poeta si dedic\u00f2 all'approfondimento naturalistico decadentista e superomistico dell'eroe dannunziano a confronto con la natura selvaggia nelle opere \"Il trionfo della morte\" (1894) e \"La figlia di Iorio\" (1904). Il primo \u00e8 un romanzo ispirato a un viaggio di d'Annunzio nella Costa dei Trabocchi, e al pellegrinaggio a Casalbordino, il secondo \u00e8 una tragedia che mostra ancora una volta il confronto tra un universo perfettamente conservato nella sua identit\u00e0 ancestrale, e gli estremi delle passioni dei propri esseri viventi, come i pastori che condannano a morte la ragazza Mila di Codra, rifugiatasi nella \"Grotta del Cavallone\", accusata di stregoneria.\nD'Annunzio si distinse nel panorama letterario per aver incarnato l'aspetto italiano di decadentismo, esposto nel romanzo \"Il piacere\" (1889) e nella raccolta poetica delle \"Laudi\" (1903).\nUn altro scrittore e poeta famoso \u00e8 Ignazio Silone, di Pescina, il quale fu sempre legato a un'idea astratta di comunismo e solidariet\u00e0 sociale, nonch\u00e9 alla lotta contro il potere oppressore. Gran parte della sua produzione \u00e8 ambientata in un Abruzzo povero e martoriato da carestie e terremoti, in particolare la piana del Fucino, dove i protagonisti delle storie sono poveri nullatenenti, che possono poggiarsi soltanto sui loro ideali di riscatto e comunanza quasi fraterna nel subire la propria disgrazia. \u00c8 l'esempio di \"Fontamara\" (1933) e \"Vino e pane\" (1938), in cui i contadini di un paese di montagna, nel primo romanzo, lottano per i soprusi del podest\u00e0 di Avezzano, che vuole deviare il fiume Giovenco; mentre la seconda storia vede protagonista il comunista Pietro Spina, che torna nel suo paese sotto le mentite spoglie di don Paolo, per sfuggire alla polizia fascista.\nNel corso del '900 ci furono altre importanti personalit\u00e0 letterarie, come Cesare De Titta di Sant'Eusanio del Sangro, che compose in dialetto un \"Canzoniere\" di stampo carducciano, e Modesto Della Porta di Guardiagrele, il quale compose la raccolta poetica \"Ta-Pu\" (1920), incentrata sulle avventure di un povero musicista, infarcita di massime locali e bozzetti di vita locale.\nUn altro celebre pescarese fu Ennio Flaiano, scrittore, sceneggiatore e giornalista e personaggio unico nel panorama cinematografico, noto per la sua ironia pungente. Scrisse la sceneggiatura del film \"I vitelloni\", diretto da Fellini, la cui storia era ispirata alle zingarate del Flaiano nella giovent\u00f9 pescarese. Il regista per\u00f2 prefer\u00ec ambientare il film a Rimini, pi\u00f9 nota della localit\u00e0 abruzzese al grande pubblico.Nacque a Pescasseroli il filosofo e saggista Benedetto Croce, esponente del liberalismo e del neoidealismo. Oltre alla filosofia, incentrata sulla critica del pensiero di Hegel, Croce si occup\u00f2 anche di saggistica del territorio di Napoli, ponendo attenzione sulla storia del regno partenopeo.\nMusica.\nLa storia della musica in Abruzzo ha origini molto antiche, risalenti al Medioevo, andando sino ad oggi, in un rinnovamento continuo, che nel XIX secolo ha visto la divisione ben distinta tra musica di compositori di area classica e la musica popolare, che ha contribuito a rappresentare culturalmente l'Abruzzo nel panorama nazionale e internazionale.\nMusica classica e colonne sonore.\nUno dei pi\u00f9 importanti compositori abruzzesi, fu Fedele Fenaroli di Lanciano, vissuto nel Settecento e compositore di musica sacra e da camera a Napoli, poi a Lanciano segu\u00ec Francesco Masciangelo, sempre compositore di musica sacra, a Chieti uno dei pi\u00f9 noti compositori settecenteschi fu Saverio Selecchy, che realizz\u00f2 il \"Miserere\" del Salmo 50.\nUn grande musicista classico abruzzese fu Gaetano Braga, nato a Giulianova (1829-1907): a 14 anni decise di dedicarsi in particolare allo studio del violoncello, strumento col quale si esib\u00ec in concerto per l'Europa, suonando in molte citt\u00e0 tedesche, a Vienna, Parigi, nonch\u00e9 a Firenze, dove fu sempre accolto con entusiasmo. Come compositore raggiunse l'apice del successo con le opere \"Il ritratto\", \"Reginella\" e \"Caligola\". \nNel secondo Ottocento, a Ortona nacque Francesco Paolo Tosti, che compose romanze e musiche da camera, come \"A vucchella\", testo scritto dall'amico Gabriele d'Annunzio.\nL'Abruzzo vanta uno dei padri della musica da film a livello internazionale, il compositore Alessandro Cicognini (1906-1995), autore di oltre trecento colonne sonore tra cui i film che vinsero il \"Premio Oscar\" \"Sciusci\u00e0\" e \"Ladri di biciclette\" di Vittorio De Sica. Visse a Francavilla al Mare dove mantenne la residenza sino agli anni Ottanta.\nA Francavilla al Mare, nacque il compositore e direttore d'orchestra Ettore Montanaro (1888-1967) autore di musica sinfonica e di musiche da film e di romanze su testi di Gabriele D'Annunzio. La vocazione di Francavilla al Mare citt\u00e0 dei compositori di musica da film si rinnova anche negli anni Duemila: il compositore Bruno Zambrini nasce il 5 aprile 1935 a Francavilla al Mare ed \u00e8 autore di numerose colonne sonore e musiche per film comici e musicarelli, tra cui quelli del regista Neri Parenti (quasi tutti quelli della serie su \"Ugo Fantozzi\") e della serie televisiva degli anni settanta \"Qui squadra mobile\" e per altre pellicole di grande successo come \"Notte prima degli esami\", \"Femmine contro maschi\", \"Maschi contro femmine\", \"Ex\"; il compositore Davide Cavuti vive a Francavilla al Mare dove ha frequentato le scuole: storico compositore del regista Michele Placido, ha composto le colonne sonore oltre che per Placido, anche per Pasquale Squitieri, Giorgio Albertazzi,Arnoldo Fo\u00e0, Lino Guanciale, Edoardo Leo.\nMolti musicisti abruzzesi negli anni Duemila, hanno ottenuto importanti successi oltre i confini nazionali: il direttore d'Orchestra Donato Renzetti, il pianista e compositore teramano Paolo Di Sabatino, il pianista celanese Nazzareno Carusi, il fisarmonicista e compositore francavillese Davide Cavuti, il violoncellista pescarese Luigi Piovano, il violoncellista, compositore e direttore d'orchestra teramano Enrico Melozzi, i cantanti Ildebrando D'Arcangelo, Carmela Remigio.\nMusica leggera.\nPer la musica leggera, tra i cantanti raggiunse la notoriet\u00e0 Ivan Graziani di Teramo, cantautore e chitarrista di genere pop e rock, autore di numerose canzoni di successo tra cui \"Pigro\", \"Agnese\", \"Firenze (canzone triste)\". Accanto al cantautore teramano, altri artisti abruzzesi famosi sono Gi\u00f2 Di Tonno, vincitore del Festival di Sanremo 2008 in coppia con la cantante argentina Lola Ponce, Franz Di Cioccio, fondatore della band storica italiana della PFM, Gianluca Ginoble, componente del trio Il Volo vincitori del Festival di Sanremo 2015, Piero Mazzocchetti, terzo classificato al Festival di Sanremo 2007 e Simona Molinari, pi\u00f9 volte presente alla kermesse sanremese.\nMusica tradizionale.\nUno strumento importante nella varia musica popolare abruzzese \u00e8 la caratteristica fisarmonica diatonica o organetto (chiamato in dialetto du bott), suonata nelle quadriglie, tarantelle, ballarelle e saltarelli. Fra gli altri strumenti caratteristici, la zampogna e la ciaramella.\nFra le canzoni popolari pi\u00f9 rappresentative, le pi\u00f9 note sono \"Vola vola vola\", \"Sant'Antonie a lu deserte\", e \"Tutte le funtanelle\". Gran parte di queste canzoni popolari vennero trascritte dal poeta Cesare De Titta.\nCinema.\nL'Abruzzo, per la particolare conformazione dei suoi territori, scenografie naturali, \u00e8 stato spesso luogo di riprese per molti film, fra i quali \"...continuavano a chiamarlo Trinit\u00e0\", \"Parenti serpenti\",\" \"Amici miei - Atto II\u00ba\", \"The American\", \"Il nome della rosa\", \"Ladyhawke\"\" e diverse altre produzioni.\nHanno raggiunto notoriet\u00e0 nel mondo cinematografico i registi: Duilio Coletti, Anton Giulio Majano, Tonino Valerii, Guido Celano, Mario Orfini, Luciano Odorisio, Carmine Amoroso, Maccio Capatonda, Davide Cavuti; gli attori Guido Celano, Carlo Delle Piane, Maria Pia Casilio, Lino Guanciale, Sara Serraiocco, Maccio Capatonda, Gabriele Cirilli, Federica Di Martino, Rocco Siffredi, Milly Carlucci, Ivo Garrani; i doppiatori Roberto Pedicini, Christian Iansante, Marco Papa;\ngli sceneggiatori Ennio Flaiano, Ettore Maria Margadonna, Carmine Amoroso; i compositori Alessandro Cicognini, Ettore Montanaro, Bruno Zambrini, Davide Cavuti, Germano Mazzocchetti.\nNel 2017 \u00e8 stata istituita la Film commission d'Abruzzo, con lo scopo di sviluppare l'industria cinematografica, televisiva e audiovisiva in regione e di valorizzare e pubblicizzare il territorio proponendolo come set cinematografico e televisivo.\nTeatro.\nNella regione sono presenti diversi teatri anche di importanza nazionale:\nFeste tradizionali, tradizioni e sagre.\nNelle numerose sagre e feste patronali riemergono i diversi costumi ed usanze tradizionali abruzzesi, con la musica e i piatti tipici della regione. Hanno raggiunto una certa notoriet\u00e0 la processione del Venerd\u00ec Santo di Chieti, la tradizionale apertura della Porta santa della Perdonanza Celestiniana dell'Aquila, la settimana santa di Sulmona e la caratteristica festa dei serpari di Cocullo, di evidente origine pagana.\nPatrimoni dell'umanit\u00e0 dell'UNESCO.\nNel 2017 i cinque nuclei di faggete vetuste ricadenti in una superficie di 937 ettari inclusa tra i comuni di Lecce nei Marsi (Selva Moricento), Opi (Cacciagrande e Valle Jancino in Val Fondillo), Pescasseroli (Coppo del Principe e Coppo del Morto) e Villavallelonga (Val Cervara), databili intorno ai 600 anni, sono stati riconosciuti patrimonio mondiale dell'umanit\u00e0 unitamente alle foreste primordiali dei faggi dei Carpazi e di altre regioni d'Europa. Si tratta del primo riconoscimento UNESCO per l'intera regione abruzzese.\nEnogastronomia.\nL'isolamento che per secoli ha caratterizzato la regione ha fatto s\u00ec che quest'ultima abbia mantenuto un'arte culinaria varia ed indipendente. Anche la cucina abruzzese, divisa fra \"sapori di terra\" e \"sapori di mare\", rispecchia le due anime della regione, conservando ricette e tradizioni contadine, pastorali e marinare.\nProdotti agroalimentari tradizionali.\nIl ministero delle Politiche agricole e alimentari, in collaborazione con la regione Abruzzo, ha riconosciuto 79 prodotti abruzzesi come \"tradizionali\".\nPrimi e secondi piatti.\nIl piatto pi\u00f9 rappresentativo della regione, gli spaghetti alla chitarra, viene prodotto mediante l'antica e tipica \"chitarra\" venendo poi condito nei pi\u00f9 svariati modi; mentre fra i secondi piatti gli apprezzati arrosticini, spiedini di carne di pecora tagliata in pezzetti piccoli e cotti rigorosamente sulla brace, hanno ormai raggiunto notoriet\u00e0 nazionale, divenendo uno dei simboli dell'Abruzzo in Italia.\nSalumi e formaggi.\nLa forte tradizione pastorale ha lasciato in eredit\u00e0 alla regione un'ampia variet\u00e0 di salumi formaggi, tra cui gli apprezzati salame Aquila, la ventricina e la annoia, oltre al pecorino d'Abruzzo, la giuncatella e la pampanella.\nDolci.\nSono molti i dolci presenti nelle variegate tradizioni locali abruzzesi, fra i pi\u00f9 rappresentativi i cagionetti; la pizza di mosto cotto; le pizzelle; i bocconotti di Castel Frentano; il parrozzo, tipico di Pescara; le nevole, dolce tipico di Ortona di difficile preparazione; la cicerchiata dolce tipico di Carnevale, il fiadone, simile a un raviolo fritto, che pu\u00f2 essere sia dolce che salato; le sise delle monache di Guardiagrele; le peschette al tartufo; i pepatelli; il pan dell'orso; i celli pieni; le zeppole di San Giuseppe; il torrone di Guardiagrele; il pan ducale di Atri; il torrone tenero al cioccolato aquilano; i taralli di Sant'Antonio ed infine la pupa, il cavallo e il cuore; sono inoltre molto apprezzati i confetti di Sulmona.\nOlio.\nSono diverse le produzioni di olio d'eccellenza in regione, fra le quali l'Aprutino Pescarese, il Pretuziano delle Colline Teramane, l'olio extra vergine di oliva delle Valli Aquilane e il Colline Teatine.\nVini e liquori.\nIl vino abruzzese \u00e8 tradizionalmente identificato con il montepulciano d'Abruzzo, dal colore rosso rubino intenso con sfumature violacee; per complessit\u00e0 e invecchiamento \u00e8 uno dei primi vini d'Italia. Esso \u00e8 prodotto in tutta la regione, anche in versione Rosato, con la denominazione di Cerasuolo D'Abruzzo, dal colore che varia dal rosso cerasuolo al rosa pallido; come vino rosato \u00e8 uno dei pi\u00f9 apprezzati. Fra gli altri vini abruzzesi il Trebbiano, il Montonico, il Pecorino, il Tullum, il Controguerra Passerina, e altri vini ad indicazione geografica tipica. Fra i liquori tipici della regione il centerba, la ratafi\u00e0, il liquore allo zafferano, il mosto cotto, l'Aurum, l'amaro di genziana, il vino cotto e il Corfinio.\nMonumenti e luoghi d'interesse.\nNonostante i numerosi terremoti, la regione conserva numerosi luoghi di valore storico e artistico, con diversi centri medievali e rinascimentali integralmente conservati. L'isolamento di alcune aree di montagna, come la piana di Campo Imperatore o la Conca Peligna, lontane dalle principali vie di comunicazione o di interesse militare, ha determinato infatti la conservazione spesso pressoch\u00e9 completa di molti borghi come Scanno, Santo Stefano di Sessanio, Navelli, Pacentro e Anversa degli Abruzzi.\nOltre ai capoluoghi, sono numerose le citt\u00e0 e i borghi abruzzesi con un rilevante patrimonio artistico, come Sulmona, Tagliacozzo, Atri, Giulianova, Campli, Civitella del Tronto, Scanno, Lanciano, Ortona, Guardiagrele, Vasto e Penne.\nFra i numerosi castelli e fortezze della regione, i meglio conservati sono la Fortezza di Civitella del Tronto del XVII secolo, il Castello Aragonese di Ortona del XV secolo, il Castello di Roccascalegna dell'XI secolo e il Forte spagnolo dell'Aquila del XVI secolo.\nCitt\u00e0 d'arte.\nCentri minori.\nOltre alle citt\u00e0 principali, vi sono altre citt\u00e0 di minori dimensioni ma con una presenza di arte e cultura non meno importanti, fra le quali:\nBorghi pi\u00f9 belli d'Italia.\nCon 23 paesi inseriti nel circuito \"I borghi pi\u00f9 belli d'Italia\", l'Abruzzo \u00e8 la terza regione pi\u00f9 rappresentata:\nCastelli e roccaforti.\nMolti dei numerosi castelli abruzzesi sono oggi ridotti a completi ruderi, tuttavia non mancano esempi in tutta la regione di strutture meglio conservate e spesso visitabili:\nMontagna.\nLe estese montagne abruzzesi attraggono turisti sia durante il periodo invernale sia durante quello estivo, e le numerose stazioni sciistiche che vi operano si dividono nei tre comprensori sciistici principali di Passolanciano-Maielletta, Alto Sangro e Tre Nevi:\nRiserve naturali.\nOltre ai tre parchi nazionali della Maiella, d'Abruzzo, Lazio e Molise e del Gran Sasso e Monti della Laga ed al parco regionale Sirente-Velino, in regione sono presenti numerose riserve naturali di minore estensione:\nMare.\nLe principali localit\u00e0 di turismo balneare in Abruzzo sono:\nI tratturi della Transumanza.\nL'Abruzzo e il Molise sin dal VI secolo a.C. circa, ai tempi delle prime popolazioni italiche, sono attraversati da lunghe valli che formano strade naturali, da sempre usate dai pastori con le greggi di pecore durante la transumanza, percorrendo vie e gole di montagna dalle zone circostanti L'Aquila fino a Foggia seguendo l'alternarsi delle stagioni. La transumanza fu il principale mezzo di sostegno economico del territorio interno della regione gi\u00e0 dal tempo dei Sanniti, consolidandosi ulteriormente nel II secolo a.C quando furono emanate apposite leggi romane con i vari regolamenti ed itinerari. I tratturi, specialmente il principale, il tratturo L'Aquila - Foggia, non persero la loro funzione dopo la caduta dell'Impero Romano d'Occidente, ed i percorsi continuarono ad essere impiegati da pellegrini e pastori diretti alla fiera di Foggia. Nel 1155 Guglielmo I di Sicilia eman\u00f2 nuove regole per il censimento dei tratturi e delle principali vie di comunicazione agresti, seguite da nuove leggi volute nel 1456 da Alfonso d'Aragona. In questa occasione venne istituito l'istituto della Regia dogana della mena delle pecore a Foggia, con una seconda sede anche all'Aquila. I tratturi persero infine la loro regolamentazione amministrativa nel 1806, per decreto di Giuseppe Bonaparte, anche se il loro utilizzo perdur\u00f2 fino agli anni '60 del XX secolo. Gabriele D'Annunzio raccont\u00f2 il rito della transumanza abruzzese in una celebre poesia della raccolta \"Alcyone\". Successivamente, la costruzione di strade provinciali e statali su buona parte degli antichi tracciati naturali contribuirono alla quasi completa scomparsa del commercio pastorale nelle fiere di Foggia.I tratturi abruzzesi ancora riconoscibili e praticabili sono i seguenti:\nSport.\nLo sport in Abruzzo ha avuto notevole sviluppo nel dopoguerra come in quasi tutte le altre regioni italiane sia per quanto riguarda gli sport di squadra che gli sport individuali, e sono molti gli atleti e sportivi abruzzesi che si sono distinti nel panorama nazionale e internazionale.\nXVI Giochi del Mediterraneo.\nLa citt\u00e0 di Pescara ha ospitato i XVI Giochi del Mediterraneo dal 26 giugno al 5 luglio 2009; alcune gare di diversi sport si sono svolte anche in altre localit\u00e0 abruzzesi, come quelle di canottaggio svoltesi sul Lago di Bomba.\nSci.\nLe numerose stazioni sciistiche della regione sono spesso sede di eventi sportivi anche di carattere internazionale, come le finali di coppa Europa di sci alpino del 2005 e 2006 disputate a Roccaraso, Pescocostanzo e Rivisondoli, ed i campionati mondiali juniores di sci alpino del 2012, nuovamente a Roccaraso.\nCalcio.\nIl Delfino Pescara 1936, noto come Pescara calcio, \u00e8 la squadra pi\u00f9 titolata della regione, e partecipa alla Serie C 2021-2022. I biancoazzurri hanno partecipato sette volte al campionato di Serie A (unica compagine abruzzese ad aver mai raggiunto la massima serie) e quaranta nel campionato cadetto, terminando in due occasioni al primo posto, conseguendo una coppa \"Ali della vittoria\". Lo stadio Adriatico, che ospita le sue partite casalinghe, \u00e8 l'impianto maggiore della regione, ed ha ospitato in molte occasioni partite della Nazionale di calcio italiana.\nL'unica altra squadra a partecipare a campionati professionistici \u00e8 il Teramo calcio, militante in Serie C.\nCalcio a 5.\nNel calcio a 5 sono stati conseguiti i maggiori successi abruzzesi: il Citt\u00e0 di Montesilvano Calcio a 5 infatti \u00e8 l'unica squadra italiana ad aver vinto la UEFA Futsal Champions League, massima competizione continentale per club di calcio a 5, oltre ad uno scudetto ed una Coppa Italia. Anche il Pescara Calcio a 5, con due supercoppe, due Coppe Italia ed uno scudetto, era fra le squadre pi\u00f9 titolate in Italia. Entrambe le societ\u00e0 furono in seguito sciolte, ma con i successi della Futsal Pescara 1997, militante in Serie A, sono tornati in Abruzzo altre due supercoppe, tre Coppe Italia ed uno scudetto.\nGinnastica ritmica.\nL'Armonia d'Abruzzo di Pescara ha vinto numerosi scudetti a squadre e individuali.\nRugby.\nL'Aquila Rugby Club (Rugby a 15) ha vinto cinque scudetti (1967, 1969, 1981, 1982 e 1994) e due coppe Italia. Retrocessa in Serie A nel 2007, dopo molti anni nella massima serie, la TOP12, nel 2009 riusc\u00ec a tornare nel campionato maggiore, allora chiamato \"Super 10\". Ha partecipato a numerose coppe europee, e lo stadio Tommaso Fattori ha visto la presenza di numerose nazionali estere. La squadra, insignita dal World Rugby del premio \"IRB Spirit of Rugby\" nel 2009, si \u00e8 sciolta nel 2018, senza che altre squadre cittadine ne raccogliessero l'eredit\u00e0.\nPallanuoto.\nLa Pescara nuoto, squadra di pallanuoto pescarese, \u00e8 stata campione d'Italia negli anni 1987, 1997, 1998, nonch\u00e9 campione d'Europa nel 1987. La societ\u00e0 venne sciolta nel 2009, ed oggi la sua tradizione sportiva \u00e8 mantenuta dalla Pescara Nuoto e Pallanuoto, militante in Serie A2.\nPallacanestro.\nAnche la pallacanestro \u00e8 uno sport molto diffuso in regione. La Pallacanestro Roseto \u00e8 stata prima societ\u00e0 abruzzese ad essere promossa in serie A1, partecipando consecutivamente dal 2000 al 2006 nella massima serie italiana e una partecipazione nella coppe europee. La seconda societ\u00e0 pi\u00f9 importante della regione \u00e8 il Teramo Basket che prima di sciogliersi nel 2012, aveva partecipato per nove stagioni consecutive nella massima serie italiana.\nNel 2007 si \u00e8 svolto a Chieti e provincia il campionato europeo femminile di pallacanestro, vinto dalla squadra della Russia che ha battuto in finale la Spagna. La Chieti 1974 (erede della Teate Basket) ha rilevato il titolo sportivo della Poderosa Pallacanestro Montegranaro a giugno 2020, e partecipa al campionato di Serie A2\nPallamano.\nA Teramo si svolge la Interamnia World Cup, importante torneo di pallamano al quale partecipano squadre giovanili provenienti da numerose nazioni in tutto il mondo, e sempre a teramo ha sede la squadra maggiore della regione, la Teramo Handball. A Chieti, presso il palazzetto dello sport Santa Filomena, \u00e8 operativo dal 2020 il centro tecnico federale della Federazione Italiana Giuoco Handball.\nAutomobilismo.\nDal 1924 al 1961 \u00e8 stata disputata la Coppa Acerbo, gara che si districava sul tracciato cittadino di Pescara di circa 25\u00a0km. Nelle molte edizioni, hanno partecipato alla gara le migliori case automobilistiche italiane e straniere dell'epoca, nonch\u00e9 molti illustri piloti: Enzo Ferrari nel 1924 vinse la prima edizione con partenza a Castellammare Adriatico. Questo tracciato \u00e8 ancora tutt'oggi il pi\u00f9 lungo della storia della Formula 1; nel 1957 infatti si disput\u00f2 il Gran Premio di Pescara, gara valida per il mondiale di Formula 1 di quell'anno; conservano una certa rilevanza le gare della \"Cronoscalata Svolte di Popoli\" ed il \"Rally d'Abruzzo\".\nPallavolo.\nLa Pallavolo Impavida Ortona, storica societ\u00e0 sportiva regionale, da alcuni anni \u00e8 la pi\u00f9 importante nel panorama della pallavolo abruzzese, militando in Serie A2.\nPattinaggio.\nL'Aquila, cos\u00ec come Roseto degli Abruzzi, ha una grande tradizione nel pattinaggio velocit\u00e0, sport nel quale vanta diversi campioni mondiali. Nel settembre del 2004 a Pescara, L'Aquila e Sulmona si sono svolti i XXXII campionati mondiali di pattinaggio di velocit\u00e0 a rotelle.\nAltra specialit\u00e0 molto affermata in regione \u00e8 il pattinaggio artistico, con i 15 titoli mondiali della giuliese Debora Sbei ed ai 13 della teramana Raffaella Del Vinaccio; il palaghiaccio di Roccaraso ospita spesso competizioni nazionali ed internazionali.\nAltri sport e sportivi abruzzesi.\nAntonio Tartaglia \u00e8 stato campione Olimpico di bob a due alle Olimpiadi di Nagano del 1998.\nHanno avuto carriere rilevanti i calciatori Massimo Oddo (Pescara) e Fabio Grosso (nato a Roma da genitori abruzzesi e a lungo residente a Citt\u00e0 Sant'Angelo, dove ha esordito come calciatore prima nella Renato Curi Angolana in Eccellenza ed in seguito nel Chieti e nel Teramo in Serie C2), che hanno fatto parte della squadra nazionale vincitrice del campionato mondiale di calcio del 2006; un altro calciatore abruzzese di livello internazionale \u00e8 Marco Verratti, centrocampista nel Paris Saint-Germain.\nIl ciclista spoltorese Danilo Di Luca ha vinto l'edizione 2007 del Giro d'Italia, oltre a varie competizioni classiche.\nDomenico Urbano \u00e8 stato l'unico pugile abruzzese a raggiungere il vertice della classifica europea nella categoria pesi piuma.\nL'ASD \"Circolo Scacchi R. Fischer di Chieti\" ha vinto lo scudetto a squadre maschile nel 2008 e femminile nel 2010, 2011 e 2012.\nAd Atri, in estate, si svolge ogni anno l\"Atri Cup\", torneo multisportivo internazionale al quale partecipano squadre giovanili provenienti da tutte le regioni italiane e da vari Paesi d'Europa e del mondo."}
{"id": "2812739", "revid": "287204", "url": "https://it.wikipedia.org/wiki?curid=2812739", "title": "Margaret Seddon", "text": ""}
{"id": "2812740", "revid": "642594", "url": "https://it.wikipedia.org/wiki?curid=2812740", "title": "Rhea Seddon", "text": ""}
{"id": "2812741", "revid": "1543377", "url": "https://it.wikipedia.org/wiki?curid=2812741", "title": "Valerio Scanu", "text": "Dopo alcune esperienze nell'ambito musicale, partecipando a manifestazioni e programmi canori, \u00e8 divenuto noto come cantante solista tra il 2008 ed il 2009, partecipando all'ottava edizione del talent show \"Amici di Maria De Filippi\" dove si \u00e8 classificato secondo, firmando un contratto con l'etichetta discografica EMI Music, conclusosi nel 2013, per poi passare alla \"NatyLoveYou\", del cui marchio \u00e8 titolare.\nNel corso della sua carriera ha partecipato due volte al Festival di Sanremo: nel 2010, vincendo con il brano \"Per tutte le volte che...\", e nel 2016, con \"Finalmente piove\". Ha ricevuto vari riconoscimenti, tra i quali 4 Wind Music Awards, un TRL Award e un Venice Music Awards.\nBiografia.\nGli esordi, \"Amici\" e i primi dischi.\nScanu si approccia alla musica nei primi anni 2000, partecipando a programmi televisivi quali \"Canzoni sotto l'albero\", \"Bravo Bravissimo\" e \"Note di Natale\".\nIn seguito si esibisce al piano bar e varie serate di piazza nella sua citt\u00e0 e zone limitrofe facendo gavetta sui piccoli palchi con un gruppo di cui faceva parte anche il padre. \nPartecipa in seguito ad alcuni provini non andati poi a buon fine, tra i quali uno per la versione francese di \"American Idol\", per la commedia musicale di Riccardo Cocciante \"Giulietta e Romeo\" e per \"X Factor\".\nSi iscrive alla SIAE, registrando nove opere scritte e composte da lui stesso.\nNel 2008 partecipa all'ottava edizione di \"Amici di Maria De Filippi\" classificandosi secondo. Il 10 aprile 2009 pubblica il suo primo EP, \"Sentimento\" certificato Disco d'oro per le oltre 30.000 copie, il cui omonimo singolo e primo estratto dallo stesso, raggiunge la 3\u00aa posizione della Top Singoli. Il 16 maggio 2009, a Torino, partecipa ad \"Amici - La sfida dei talenti\", uno spettacolo condotto da Maria De Filippi con alcuni dei protagonisti del talent show di tutte le prime otto edizioni.\nPer supportare le vendite dell'EP svolge il \"Sentimento tour\" con il suo gruppo per pi\u00f9 di 50 date. da maggio a settembre 2009 e in concomitanza col suo inizio pubblica come secondo singolo il brano \"Dopo di me\", brano scritto da Malika Ayane e gira il suo primo videoclip.\nNel giugno dello stesso anno, partecipa ai \"Wind Music Awards 2009\" e vince il suo primo WindMusicAwards per l'EP Sentimento.\nL'8 luglio successivo pubblica il singolo \"Listen\", cover dell'omonimo brano di Beyonc\u00e9, non contenuto in alcun album del cantante.\nIl 18 settembre pubblica il singolo \"Ricordati di noi\", anticipando cos\u00ec l'uscita del suo primo album, che avviene il 16 ottobre 2009. Il brano \u00e8 poi inserito anche nella colonna sonora del film \"Amore 14\" di Federico Moccia. L'album, \"Valerio Scanu\", certificato disco d'oro per le oltre 35.000 copie vendute\ne contenente sette brani, \u00e8 ripubblicato il 4 dicembre come \"Valerio Scanu (Christmas Edition)\", con l'aggiunta di quattro tracce. La promozione dell'album continua prima con la pubblicazione, avvenuta il 27 novembre, del singolo \"Polvere di stelle\" e successivamente con la partenza del tour breve \"Valerio Scanu Tour\", svoltosi in sei tappe a cavallo tra dicembre 2009 e gennaio 2010.\nLa vittoria al \"Festival di Sanremo 2010\" e \"Per tutte le volte che...\".\nIl 20 febbraio 2010 vince il 60\u00ba Festival di Sanremo 2010 con la canzone \"Per tutte le volte che...\". Il brano, inizialmente scartato nella seconda serata del festival dal voto della giuria demoscopica, viene poi ripescato la serata seguente grazie al televoto.\nDurante la manifestazione \u00e8 diretto da Giuseppe Vessicchio e si esibisce con Alessandra Amoroso nelle serate dedicate ai duetti.\nPoco dopo la pubblicazione, il brano \u00e8 certificato disco di platino, per le oltre 30.000 vendite in digitale.\nIl singolo ha anticipato l'uscita dell'omonimo album. Poco dopo l'uscita dell'album viene pubblicato un EP esclusivamente in digitale con delle versioni remixate di Per tutte le volte che...\nIl 23 aprile 2010 pubblica come secondo singolo il brano \"Credi in me\", in cui nel relativo video musicale vede la partecipazione della ginnasta e campionessa mondiale Vanessa Ferrari.\nDal 24 aprile 2010 il cantante parte in tour con \"In Tutti i Luoghi Tour\".\nL'8 maggio 2010, ospite ai TRL Awards 2010, vince il premio My TRL Best Video con \"Per tutte le volte che...\" ed \u00e8 nominato nella categoria MTV Man of the Year.\nIl 20 maggio dello stesso anno esce la sua autobiografia \"Quando parlano di me\" pubblicata dalla \"Aliberti editore\".\nIl cantante partecipa il 28 e il 29 maggio ai \"Wind Music Awards 2010\" ricevendo tre premi, due come \"Premio Cd Oro\" per gli album \"Valerio Scanu\" e \"Per tutte le volte che...\" e uno come \"Online Single Track Platino\" per il singolo \"Per tutte le volte che...\".\nDall'album \u00e8 estratto, il 25 giugno 2010, il terzo ed ultimo singolo, \"Indissolubile\".\nIl 28 settembre partecipa all'evento O' Sci\u00e0, organizzato da Claudio Baglioni col quale si esibisce in un duetto.\n\"Parto da qui\", il ritorno ad \"Amici\" e \"Cos\u00ec diverso (2011-2012)\".\nIn attesa del terzo album del cantante, il 15 ottobre 2010 la casa discografica Emi pubblica il singolo di apertura \"Mio\", L'album, \"Parto da qui\", viene pubblicato ufficialmente il 9 novembre successivo, raggiungendo come posizione massima al debutto la 2\u00aa della Classifica FIMI Album.\nLa promozione dell'album continua con la partenza del \"Parto da qui tour.\" Il 14 gennaio 2011 viene pubblicato il secondo singolo, \"L'amore cambia.\" Il 21 febbraio 2011 il cantante riceve una nomination ai TRL Awards 2011 nella categoria \"Best Talent Show Artist\". Il 14 febbraio tiene un concerto intitolato \"Love Show\" e viene trasmesso in pi\u00f9 di 100 cinema in diretta.\nIl 19 aprile 2011 viene pubblicata la riedizione dell'album intitolata \"Parto da qui tour Edition\" anticipata dal singolo \"Due stelle,\" versione italiana del brano Chances contenuto nell'album. La riedizione dell'album contiene inoltre il DVD del concerto \"Love Show\".\nQuesta edizione raggiunge come posizione massima la 6\u00aa della Classifica FIMI Album e il 1\u00ba luglio successivo \"Parto da qui\" \u00e8 certificato disco d'oro .\nA distanza di due anni dal precedente lavoro, il 20 marzo 2012 pubblica il quarto album del cantante, intitolato \"Cos\u00ec diverso\", anticipato dal singolo \"Amami\". L'album debutta alla 6\u00aa posizione della Classifica FIMI Album.\nDal 31 marzo al 5 maggio 2012, Scanu ritorna alla trasmissione televisiva Amici di Maria De Filippi come concorrente della categoria \"big\" in gara con i colleghi usciti precedentemente dal programma; Scanu si classifica settimo..\nIl 1\u00ba giugno 2012 pubblica il secondo singolo dall'album, \"Libera mente\", brano dal sound raggae. Dallo stesso mese il cantante \u00e8 impegnato nel \"Cos\u00ec diverso tour\", composto sia da tappe estive che invernali.\nL'autoproduzione: \"Live in Roma\" e \"Lasciami entrare\" (2012-2014).\nAll'inizio del 2013 si conclude il rapporto lavorativo con l'azienda che organizzava i tour di Scanu; il cantante decide quindi di optare per l'autogestione concertistica. Successivamente dichiara di essere in attesa di un contratto di chiusura con la propria casa discografica, che \u00e8 firmato nel corso del 2013. Passa quindi alla NatyLoveYou Srl di cui \u00e8 titolare del marchio.\nDal 25 febbraio 2013 \u00e8 impegnato con il tour \"Live in Acustico\" dedicandolo alla violenza contro le donne.\nL'11 giugno 2013 esce il CD/DVD del concerto natalizio, intitolato \"Valerio Scanu Live in Roma\", disco interamente autoprodotto e contenente i brani eseguiti dal cantante durante il concerto del 17 dicembre all'Auditorium Parco della Musica. L'album debutta alla 21\u00aa posizione della Classifica FIMI Album.\nIl 15 dicembre 2013 ritorna all'Auditorium Parco Della Musica di Roma per il suo secondo concerto natalizio \"It's Christmas Day\", a cui prendono parte alcuni ospiti tra i quali Antonino, Lisa, Kykah e la cantante lirica Fey Yue.\nIl 7 gennaio 2014 pubblica sotto la propria etichetta discografica \"NatyLoveYou\" il singolo di apertura del nuovo album in studio del cantante, \"Sui nostri passi\" che debutta alla 12\u00aa posizione della Top Singoli; l'album si intitola \"Lasciami entrare\" ed esce il 28 gennaio 2014. L'album debutta alla 2\u00aa posizione della Classifica FIMI Album.\nIl 22 aprile 2014, pubblica il secondo singolo \"Lasciami entrare\", che raggiunge la 4\u00aa posizione della Top Singoli ed \u00e8 certificato disco d'oro.\nDurante l'estate del 2014 il cantante \u00e8 impegnato con il \"Lasciami entrare tour\", iniziato nel mese di giugno 2014, le cui prime quattro date si svolgono in tre citt\u00e0 europee sotto il nome di \"Lasciami Entrare European Live Tour\". Nello stesso periodo, il 26 giugno 2014, partecipa alla seconda edizione dei Summer Festival con il brano \"Lasciami entrare\" ottenendo una nomination per il premio \"Rtl 102.5 - Canzone dell'estate 2014\".\nIl 28 ottobre 2014 pubblica il terzo singolo \"Parole di cristallo\" scritta da Davide Rossi (figlio del cantante Vasco Rossi) e da Federico Paciotti, che raggiunge la seconda posizione della Top Singoli ed \u00e8 certificato anch'esso disco d'oro.\nIl 9 dicembre esce l'album dal vivo \"It's Xmas Day\", composto da quindici tracce registrate durante il concerto di Natale del 15 dicembre 2013. A una settimana dalla pubblicazione l'album debutta alla 17\u00aa posizione della Classifica FIMI Album.\nTale e quale show, l'Isola dei famosi e il tour (2014-2015).\nDal 12 settembre 2014 fino al novembre 2014 prende parte al cast della quarta edizione di \"Tale e quale show\", in onda su Rai 1 e condotto da Carlo Conti. Scanu vince la terza puntata del talent show imitando Stevie Wonder, mentre alla finale si classifica al secondo posto dietro Serena Rossi.\nIl 31 dicembre 2014 \u00e8 ospite della trasmissione \"Capodanno con Gigi D'Alessio\" di Gigi D'Alessio in diretta su Canale 5 e RTL 102.5 TV durante la quale, in un quartetto con Anna Tatangelo, Bianca Atzei e lo stesso D'Alessio, canta il brano \"Un nuovo bacio\".\nDal 26 gennaio 2015 \u00e8 uno dei concorrenti della decima edizione del reality show L'isola dei famosi, in onda su Canale 5 con la conduzione di Alessia Marcuzzi. classificandosi al quarto posto, venendo eliminato con il 61% dei voti.\nA gennaio 2015 il cantante rende noto l'inizio del suo nuovo tour, \"Concerto di Cristallo\", con due date: a Roma il 2 aprile e a Milano il 4. Ospite del concerto di Roma \u00e8 Anna Tatangelo, mentre Ivana Spagna partecipa alla tappa di Milano.\nDa maggio a ottobre 2015 il cantante \u00e8 impegnato nel tour \"Valerio Scanu Live 2015\", che fa tappa in numerose piazze italiane con piazze gremite di pubblico.\nDal 23 maggio \u00e8 di nuovo testimonial dello spot tv Melegatti, in onda su tutte le reti Mediaset. Nello stesso mese, viene distribuito il film Disney \"Trilli e la creatura leggendaria\" nel quale canta il brano \"In mille anni\" in coppia con Gabriella Scalise.\nA giugno 2015 Scanu partecipa alla terza edizione del Summer Festival con il brano \"Alone\", quarto singolo estratto dall'album \"Lasciami entrare\", ottenendo inoltre una nomination per il \"Premio Rtl 102.5 - canzone dell'estate\".\nDal 30 ottobre rientra tra i concorrenti in gara alla quarta edizione di \"Tale e quale show - Il torneo\"; il 20 novembre il cantante viene proclamato vincitore del programma.\nIl ritorno al \"Festival di Sanremo\" e \"Finalmente piove\" (2016-2017).\nIl 13 dicembre 2015 viene annunciata la sua partecipazione alla 66\u00aa edizione del Festival di Sanremo nella sezione \"Campioni\" con il brano \"Finalmente piove\", scritto da Fabrizio Moro. Si classifica 13\u00ba. Nella serata dedicata alle cover ha cantato il brano \"Io vivr\u00f2 (senza te)\" di Lucio Battisti classificandosi al 2\u00ba posto. Durante la manifestazione \u00e8 stato diretto dal maestro Peppe Vessicchio.\nIl 12 febbraio 2016 \u00e8 uscito il nuovo album dal titolo \"Finalmente piove\", anticipato dall'omonimo brano, pubblicato il 10 febbraio 2016. Il 21 marzo 2016 il singolo viene certificato disco d'oro per le oltre 25.000 copie vendute.\nIl 24 aprile 2016 parte il \"Finalmente Piove Live Tour\" a Roma, con ospiti Bianca Atzei e Maurizio Di Cesare, quest'ultimo riceve un contratto discografico dalla NatyLoveYou.\nIl 27 maggio 2016 esce \"Io vivr\u00f2 (senza te)\", secondo singolo estratto dall'album \"'Finalmente piove\" certificato disco d'oro. Il 27 agosto va in onda su Rai 1 la 59\u00aa edizione del Festival di Castrocaro, in cui il cantante \u00e8 parte della giuria. Il 3 settembre 2016 ottiene dalla Fimi la certificazione disco di platino per il singolo \"Finalmente piove\" per le oltre 50.000 copie vendute.\nIl 17 ottobre 2016 il cantante partecipa come concorrente per una puntata al reality show \"Pechino Express\" in onda su Rai 2. L'8 aprile 2016 esce in edizione limitata il disco in vinile di \"Finalmente piove\" che debutta al primo posto della classifica Fimi LP.\nIl 28 ottobre 2016 uscir\u00e0 il nuovo singolo \"Rinascendo\", terzo singolo estratto dall'album Finalmente piove. Il 17 dicembre 2016 torna all'Auditorium Parco della Musica di Roma per il suo terzo concerto di Natale chiamato \"Finalmente piove...a Natale\". Ospiti del concerto Fiordaliso, Silvia Mezzanotte, Serena Rossi e un coro gospel diretto da Daniela Loi.\nDal 25 febbraio 2017 torna a far parte del cast fisso della dodicesima edizione di \"Ballando con le stelle\" nelle vesti di co-conduttore, occupandosi del mondo social e commentando in diretta le opinioni del pubblico a casa e del backstage del programma.\nNell'estate 2017 il cantante torna in tour con il \"Finalmente Tour\", che si concluder\u00e0 il 16 dicembre all'Auditorium parco della Musica di Roma con il suo \"Valerio Scanu Christmas Songs\", creando un vero e proprio show dedicato al Natale e al mondo Disney.\nDal 14 settembre 2017 Scanu debutta come conduttore effettivo: prende parte in qualit\u00e0 di conduttore al programma \"Kudos - Tutto passa dal web\" per dieci puntate su Rai 4.\nI dieci anni di carriera, il libro e l'album \"Dieci\" (2018-2019).\nIl 15 marzo 2018 esce il suo secondo libro \"Giuro di dire la verit\u00e0 dalla A alla Zia Mary\" associando ad ogni capitolo una lettera, raccontando senza censure le sue verit\u00e0. Il libro inizialmente censurato da una casa editrice mai stata dichiarata, viene pubblicato da edizioni Ultra.\nIl 16 marzo 2018 pubblica il singolo apripista del nuovo progetto \"Ed io\". Il 15 maggio 2018, a due mesi dall'uscita del singolo \"Ed io\", esce a tiratura limitata di 500 copie il 45 giri del singolo, poi, il successivo 22 giugno esce su tutti i Digital Store il secondo singolo \"Capovolgo il mondo\".\nIl 5 ottobre esce Dieci, settimo album in studio che festeggia i 10 anni di carriera discografica. Valerio sceglie per l'occasione 10 brani di altrettanti giovani autori a cui chiede di essere rappresentato in musica secondo il loro pensiero, qua rincontra la penna che firm\u00f2 la canzone vincitrice di Sanremo, Pierdavide Carone e in contemporanea all'uscita del disco, esce il terzo singolo \"Inciampando dentro un'anima\", scritto da quest'ultimo. Tra i vari autori troviamo: Saverio Grandi, Tony Maiello, Enrico Palmosi, Simonetta Spiri.\nL'album debutta nella classifica FIMI in seconda posizione, e rimane in vetta alla classifica di I-TUNES come album pi\u00f9 venduto per le successive 2 settimane.\nDieci raccoglie pareri positivi dalla critica, per le qualit\u00e0 musicali, i pezzi e la maturit\u00e0 vocale.\nDal 2012 porta sul palco dell'Auditorium Parco della Musica il concerto evento dedicato al Natale; dalle varie promozioni nei programmi televisivi italiani per i dieci anni di carriera e dall'album che li omaggia, il 15 Dicembre 2018 il concerto natalizio prende il nome di \"A Christmas Carol\" e vede sul palco insieme al protagonista vari ospiti, tra cui Pierdavide Carone, Jessica Notaro e Martina Stavolo, il concerto si estende ad altre due tappe: il 16 Dicembre a Villa Adriana e il 22 dicembre a La Maddalena.\nIl 26 aprile 2019 lancia il quarto singolo, \"Affrontiamoci\", e vede la sua promozione nei vari canali televisivi italiani.\nIl 21 dicembre 2019 ritorna per il settimo anno consecutivo con il consueto concerto di Natale, \"Valerio Scanu - ACUSTICO LIVE - Christmas Edition\", nello stesso mese propone il cortometraggio animato dal titolo Le 5 monete d\u2019oro e conta sulla regia di Giovanni Carpanzano, direttore del ReFF ed \u00e8 stato proiettato nel corso del concerto di Natale a Roma, con tutte le 9000 illustrazioni di Stefano Pullano.\nIl cantante mascherato, \"Canto di Natale\" ed altri progetti (2020-2022).\nNel 2020 partecipa a \"Il cantante mascherato\" su Rai 1 classificandosi al quarto posto, sotto la maschera dell'Angelo.\nDopo una pausa legata al Covid-19, Valerio decide di non spezzare la sua tradizione che lo lega al Natale dal 2012. Pubblicando cos\u00ec il 27 novembre il singolo inedito \"L'aria di Natale\" e il 4 dicembre un \"Canto di Natale\", un disco e il film che racconta le tracce contenute all'interno di questo. All'interno del progetto la partecipazione straordinaria di Remo Girone e Massimo Lopez.\nIl 10 aprile 2021, il giorno del suo compleanno, festeggia con un concerto in streaming a cause delle restrizioni dovute al Covid-19 ripercorrendo la sua carriera artistica.\nIl 6 dicembre come da tradizione, torna con il concerto Natalizio all'Auditorium parco della musica di Roma. Il 17 dello stesso mese, rilascia un nuovo singolo come ulteriore omaggio ai fan, al padre e al Natale; \"Siamo anime\".\nL'8 febbraio 2022 \u00e8 stato annunciato come uno dei 9 \"Big\" partecipanti a \"Una voce per San Marino\", festival musicale che selezioner\u00e0 il rappresentante sanmarinese all'Eurovision Song Contest 2022 a Torino. La competizione sar\u00e0 vinta da Achille Lauro."}
{"id": "2812742", "revid": "642594", "url": "https://it.wikipedia.org/wiki?curid=2812742", "title": "M. Rhea Seddon", "text": ""}
{"id": "2812748", "revid": "256896", "url": "https://it.wikipedia.org/wiki?curid=2812748", "title": "Atypus sternosulcus", "text": "Atypus sternosulcus \u00e8 un ragno appartenente al genere Atypus della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dal latino \"sternum\", cio\u00e8 sterno e \"sulcus\", solco, buca, ad indicare l'evidente cavit\u00e0 dello sterno di questa specie di ragni..\nCaratteristiche.\nQuesta specie condivide alcuni caratteri con A. karschi; ne differisce principalmente per la colorazione bruno rossastra dell'opistosoma e per i cheliceri, con 12 denti e 2 denticelli contro i 13 denti di A. karschi.\nI maschi sono lunghi 16,5 millimetri, inclusi i cheliceri ed escluse le filiere; il cefalotorace misura 5,1 x 4,7 millimetri \u00e8 di colore bruno rossiccio, brillante e quadrangolare, ed ha il bordo striato di nero. I pedipalpi sono di colore bruno rossiccioscuro. L'opistosoma \u00e8 lungo 6,6 x 4,2 millimetri, di forma ovale e di colore marrone grigiastro opaco. Le filiere sono grigio nerastre chiare e sono sei: quelle anteriori laterali sono lunghe 0,5 millimetri, quelle mediane posteriori 0,6 e le due posteriori laterali sono suddivise in quattro segmenti di lunghezza complessiva 2,5 millimetri.\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta nella localit\u00e0 di \"Giran stream\", nei pressi della citt\u00e0 di Andong, della Corea del Sud."}
{"id": "2812749", "revid": "1442080", "url": "https://it.wikipedia.org/wiki?curid=2812749", "title": "Gaetano Valente", "text": "Presbitero della diocesi di Molfetta - Ruvo - Giovinazzo - Terlizzi.\nBiografia.\nSvolse corsi di studi ginnasiali e liceali ad Alessandria, teologia presso un Istituto religioso di Milano e presso il Seminario regionale di Molfetta e complet\u00f2 gli studi universitari in lettere classiche a Bari, senza poter discutere la tesi per il veto opposto all\u2019ultimo momento dal vescovo Achille Salvucci. Ordinato sacerdote nel 1945 con l'incarico di vicerettore del Seminario di Molfetta, gli venne poi affidato l'insegnamento in lettere classiche per le classi del ginnasio superiore. In seguito insegna materie religiose presso la scuola media Gioacchino Gesmundo e l'Istituto Magistrale P.Fiore di Terlizzi.\nVicario parrocchiale, Assistente diocesano della FUCI e dell'AIMC, direttore del Terz'Ordine Secolare Francescano e delegato vescovile.\nRettore della chiesa di Sant'Ignazio dal 1952, canonico teologo del Capitolo Cattedrale dal 1961 e Cappellano di Sua Santit\u00e0 dal 1982.\nDelegato dal Capitolo Cattedrale per la ristrutturazione del santuario mariano di Cesano che versava in uno stato di degrado e di abbandono totale alla merc\u00e9 di vandali, lo ha riportato all'antico splendore dopo una gestione amministrativa quarantennale.\nMeridionalista convinto e amante della sua terra, coltiv\u00f2 gli studi storici sulla Puglia, interessandosi soprattutto alle vicende feudali e religiose della sua citt\u00e0 in ambito medievale e moderno, proprio per la disponibilit\u00e0 di una abbondante e ben articolata massa di documenti coevi, custoditi gelosamente nell'Archivio Diocesano.\nNel 1977 consegu\u00ec il diploma in Archivistica, Paleografia e Diplomatica presso l'Archivio di Stato di Bari finalizzato alla ricerca delle fonti inedite di epoca medievale e nello stesso anno fu invitato a far parte della Societ\u00e0 di Storia Patria, con sede presso l'Ateneo di Bari, in qualit\u00e0 di Socio Ordinario corrispondente, collaborando all'organo ufficiale: Archivio Storico Pugliese e ad altri titoli di studi storici pugliesi, come Studi bitontini (Bitonto); Rivista di Scienze Religiose e Luce e Vita Documentazione(Molfetta).\nIn tutto ha pubblicato oltre una trentina di saggi interessati alla storia sociale e religiosa di ambientazione locale e regionale, sia di epoca medievale che moderna, conseguendo prestigiosi riconoscimenti.\nNella intitolazione generale \"Feudalesimo e Feudatari in sette secoli di storia di un Comune pugliese (1073-1779)\" ricostru\u00ec secondo i criteri della moderna metodologia storiografica la vicenda storica della cittadina di Terlizzi in ambito medievale e moderno, giovandosi largamente di una consistente tradizione documentaria resa accessibile sia dalla edizione delle antiche pergamene e sia dal riordinamento dei fondi cartacei del locale Archivio Diocesano, oltre che in diversi altri archivi europei per una storia scientificamente valida. L'intero lavoro \u00e8 distribuito in 6 volumi corrispondenti ad altrettanti periodi di dominazioni straniere innestandosi agli ultimi anni del dominio bizantino e fino al decennio francese.\nA mons. Valente, nel corso delle sue ricerche presso il ricco Archivio di Stato di Monaco, si deve la scoperta (e relativa riproduzione) di un'antica testimonianza iconografica della Terlizzi feudale fine secolo XVI, consentendo di poter finalmente colmare una grossa lacuna nella documentazione della storiografia terlizzese. Fa parte infatti della ricca collezione artistica conservata nel palazzo del principe Grimaldi di Monaco un olio su tela di discrete proporzioni, senza data e anonimo, recante in alto un cartiglio con questa didascalia:\"Terlizzo cita verso Levante\". Il committente del dipinto, il principe di Val di Taro (Federico Landi), nel primo decennio del '600, ne fece dono al minore Onorato II Grimaldi (principe di Monaco dal 1604 al 1662), di cui era zio e tutore. I Grimaldi esercitarono il dominio feudale su Terlizzi per pi\u00f9 di un secolo,dal 1532 al 1642.\n\u00c8 scomparso nel 2013 all'et\u00e0 di 93 anni"}
{"id": "2812759", "revid": "287204", "url": "https://it.wikipedia.org/wiki?curid=2812759", "title": "Weener", "text": "Weener \u00e8 una citt\u00e0 di 15.676 abitanti della Bassa Sassonia, in Germania.\nAppartiene al circondario (\"Landkreis\") di Leer (targa LER). La chiesa di San Giorgio conserva un pregevole organo monumentale."}
{"id": "2812763", "revid": "4106", "url": "https://it.wikipedia.org/wiki?curid=2812763", "title": "Dancelli", "text": ""}
{"id": "2812764", "revid": "336009", "url": "https://it.wikipedia.org/wiki?curid=2812764", "title": "Citroen Grand C4 Picasso", "text": ""}
{"id": "2812766", "revid": "848247", "url": "https://it.wikipedia.org/wiki?curid=2812766", "title": "Sant'Agnese", "text": "Agiografia.\nMolto varie e talvolta contrastanti sono le notizie circa la sua vita e il suo martirio. Secondo Mario Sgarbossa, il figlio del prefetto di Roma si era invaghito di Agnese senza essere ricambiato, avendo la giovane fatto voto di castit\u00e0 a Ges\u00f9. Dopo il rifiuto della ragazzina, il padre del giovane, saputo del voto di castit\u00e0, le impose la clausura fra le vestali, con le quali avrebbe dovuto rendere culto alla dea che proteggeva la citt\u00e0 di Roma. Al rifiuto di Agnese, il prefetto l'avrebbe fatta rinchiudere in un postribolo. Qui per\u00f2 nessun cliente aveva osato toccarla, tranne un uomo che la tradizione religiosa vuole accecato da un angelo, cui per\u00f2 successivamente, per intercessione della stessa Agnese, Dio rese la vista.\nLa tradizione racconta anche che Agnese, accusata di magia, fu a quel punto condannata al rogo, ma le fiamme si divisero sotto il suo corpo senza neppur lambirlo e i suoi capelli crebbero tanto da coprire la sua nudit\u00e0. Dopo questo miracolo, Agnese fu trafitta con colpo di spada alla gola. \nTale morte spiega il motivo per cui la martire venga rappresentata iconograficamente con un agnello, in quanto anche quest'animale subiva la stessa sorte. Dopo la sua morte, il suo corpo fu sepolto nella catacomba oggi nota come Catacomba di Sant'Agnese, mentre il suo cranio \u00e8 esposto in una cappella nella chiesa di Sant'Agnese in Agone.\nCulto.\nDi lei nell'inno \"Agnes Beatae Virginis\" scrive sant'Ambrogio:\nIl suo nome \u00e8 inserito nel Canone romano. Nel Martirologio romano \u00e8 riportato lo scritto di san Girolamo che di lei dice: \nNel giorno della sua celebrazione, il 21 gennaio, la liturgia riporta questa antifona al Magnificat:\nAd Agnese sono dedicati, a Roma, la Chiesa di Sant'Agnese in Agone, in piazza Navona, il luogo supposto del martirio, e il complesso monumentale di Sant'Agnese fuori le mura, fatto erigere dalla principessa Costantina, figlia dell'imperatore Costantino I, sulle catacombe nelle quali fu sepolto il suo corpo. Qui, ogni anno il 21 gennaio, due agnelli allevati da religiose vengono benedetti e offerti al papa perch\u00e9 dalla loro lana siano tessuti i palli dei patriarchi e dei metropoliti del mondo cattolico.\nSant'Agnese \u00e8 la patrona delle vergini, delle fidanzate, dei giardinieri, dei tricologi e dell'Ordine della Santissima Trinit\u00e0. Anche l'Almo collegio Capranica, tradizionalmente costruito sul luogo della sua casa natale, la venera come patrona. A L'Aquila \u00e8 patrona della Festa di Sant'Agnese e delle Malelingue.\nLa prima manifestazione a inizio anno che si svolge a Sava (Baronissi) in Campania \u00e8 quella del 21 gennaio, giorno in cui ricorre la solennit\u00e0 di S. Agnese Vergine e Martire che da secoli \u00e8 la patrona di Sava: i festeggiamenti prendono inizio la seconda domenica di gennaio, giorno in cui la venerata statua della santa viene intronizzata nel trono. Da l\u00ec la comunit\u00e0 festosa si prepara nove giorni prima con la novena, antica preghiera, in preparazione alla festa liturgica e al termine l'antico canto dell'inno alla Vergine scritto da un fedele del paese. Nei giorni della festa si svolgono varie manifestazioni civili sempre all'interno della Parrocchia. \nAl termine dei solenni festeggiamenti la comunit\u00e0 accompagna la reliquia di S. Agnese per le strade della parrocchia e la \"saluta\" per poi portarla in processione nella seconda domenica di luglio nell'ambito dei festeggiamenti compatronali in onore di Maria Ss.ma delle Grazie.\nNel 1858 venne fondata a Barton, nel Wisconsin, una congregazione initolata a suo nome.\nNella letteratura.\nSant'Agnese \u00e8 figura importante del romanzo \"Fabiola o la Chiesa delle catacombe\" di Nicholas Wiseman, di cui si ricorda la trasposizione cinematografica realizzata da Alessandro Blasetti nel 1949."}
{"id": "2812768", "revid": "110157", "url": "https://it.wikipedia.org/wiki?curid=2812768", "title": "Bunde", "text": "Bunde \u00e8 un comune di 7.571 abitanti della Bassa Sassonia, in Germania.\nAppartiene al circondario (\"Landkreis\") di Leer (targa LER)."}
{"id": "2812772", "revid": "2180194", "url": "https://it.wikipedia.org/wiki?curid=2812772", "title": "Anarco-individualismo", "text": ""}
{"id": "2812774", "revid": "642594", "url": "https://it.wikipedia.org/wiki?curid=2812774", "title": "Charles F. Bolden", "text": ""}
{"id": "2812775", "revid": "110157", "url": "https://it.wikipedia.org/wiki?curid=2812775", "title": "Jemgum", "text": "Jemgum \u00e8 un comune di 3.679 abitanti della Bassa Sassonia, in Germania.\nAppartiene al circondario (\"Landkreis\") di Leer (targa LER)."}
{"id": "2812776", "revid": "1372005", "url": "https://it.wikipedia.org/wiki?curid=2812776", "title": "Moormerland", "text": "Moormerland \u00e8 un comune di 22.500 abitanti della Bassa Sassonia, in Germania.\nAppartiene al circondario (\"Landkreis\") di Leer (targa LER)."}
{"id": "2812779", "revid": "767487", "url": "https://it.wikipedia.org/wiki?curid=2812779", "title": "The Art of Telling Lies", "text": "The Art of Telling Lies \u00e8 il secondo album del gruppo musicale svedese Vains of Jenna, pubblicato nel settembre 2009.\nIl brano \"Enemy in Me\" \u00e8 incluso nella raccolta \"Viva la Bands, Volume 2\" compilata da Bam Margera."}
{"id": "2812782", "revid": "110157", "url": "https://it.wikipedia.org/wiki?curid=2812782", "title": "Ostrhauderfehn", "text": "Ostrhauderfehn \u00e8 un comune di 10.606 abitanti della Bassa Sassonia, in Germania.\nAppartiene al circondario (\"Landkreis\") di Leer (targa LER)."}
{"id": "2812783", "revid": "287204", "url": "https://it.wikipedia.org/wiki?curid=2812783", "title": "Kenneth Reightler", "text": ""}
{"id": "2812784", "revid": "533647", "url": "https://it.wikipedia.org/wiki?curid=2812784", "title": "San Fratello", "text": "San Fratello (\"San Frareau\" o \"San Frareu\" nel locale dialetto gallo-italico, \"San Frateddu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGi\u00e0 noto in et\u00e0 medievale come San Filadelfo, fu ripopolato, o fondato \"ex novo\", durante il dominio normanno della Sicilia da soldati e coloni lombardi provenienti da un'area dell'Italia nord-occidentale i cui limiti massimi, per ragioni linguistiche, si possono racchiudere in un quadrilatero che ha i suoi vertici nelle citt\u00e0 di Vicoforte (Cuneo), Mombaruzzo (Asti), Sassello (Savona) e Calizzano (Savona). La denominazione del paese, nel dialetto locale galloitalico, \u00e8 ancora quella medievale di \"San Frareau\" (San Filadelfio), tradotto erroneamente in San Fratello, a causa del mutamento fonetico di F(i)ladelphu(m) &gt; Fladellu(m) assimilato a Fratellu(m). In latino \u00e8 \"Terra Sancti Philadelphi\", \"Sanctus Philadelphus\", mentre il nome del pi\u00f9 antico insediamento greco, che sorgeva circa due chilometri a nord dell'attuale centro urbano, \u00e8 \"Apollonia\".\nGeografia fisica.\nSan Fratello \u00e8 racchiuso tra i torrenti Inganno e Furiano; il territorio, di 83\u00a0km\u00b2, si estende in verticale fino quasi a Monte Soro (1.847\u00a0m s.l.m.), la cima pi\u00f9 alta dei monti Nebrodi.\nDalle quote pi\u00f9 basse (300\u00a0) a quelle pi\u00f9 alte (1.800\u00a0m s.l.m.) si osserva un graduale cambiamento della vegetazione, dovuto alla presenza di diverse specie arboree e arbustive. Le aree non ricoperte da boschi sono destinate al pascolo di bovini, ovini, caprini e dei cavalli sanfratellani che vivono allo stato brado.\nTerritorio.\nIl territorio di San Fratello \u00e8 caratterizzato da colture agrarie, in ampi tratti collinari insistono piccoli vigneti e diversi frutteti di minore interesse economico a carattere familiare e tradizionali colture di oliveti. Il bosco di San Fratello ricade nel Parco dei Nebrodi, ed \u00e8 attraversato dalla SS 289; la caratteristica particolare del bosco \u00e8 che si conserva nella quasi sua totalit\u00e0 allo stato naturale ed \u00e8 di particolare bellezza il paesaggio che si presenta agli occhi del visitatore. Il bosco oggi ospita nel suo habitat naturale volpi, gatti selvatici, istrici, martore, tartarughe terrestri e diverse specie di uccelli.\nDurante le escursioni naturalistiche attraverso questi boschi, \u00e8 possibile raccogliere funghi nel periodo autunnale e frutti di bosco nel periodo estivo. Nelle zone pi\u00f9 basse ricco di uliveti, la pianta arborea sempre verde alta sino a 10 metri, con chioma ampia, arrotondata e leggera introdotta in Italia ed in Sicilia da antichissime popolazioni che, adattatosi al clima mediterraneo, viene coltivato per la produzione delle olive e dell'olio.\nDissesto idrogeologico.\nIl territorio su cui sorge il territorio comunale \u00e8 soggetto a dissesto idrogeologico. La parte pi\u00f9 antica del borgo di San Fratello sub\u00ec nel 1754 uno smottamento che interess\u00f2 una parte dell'abitato, e venne quasi completamente rasa al suolo, in occasione di una seconda rovinosa frana, l'8 gennaio 1922. Con la frana del 1922 inizi\u00f2 l'espansione del paese di Acquedolci, gi\u00e0 piccolo borgo seicentesco chiamato dai sanfratellani \"la Marina\", sul livello del mare. A distanza di 88 anni dall'ultima sciagura, il 14 febbraio del 2010 (tristemente noto come il giorno della frana di san Valentino), il territorio di San Fratello \u00e8 stato nuovamente devastato da una frana verificatasi tra il quartiere denominato \"Stazzone\" e la contrada \"Riana\", posti sul versante nord/est, opposto rispetto a quello in cui si verificarono le precedenti catastrofi. Le conseguenze di tale evento hanno costretto buona parte degli abitanti di San Fratello ad abbandonare le proprie abitazioni.\nStoria.\nAlle pendici del Monte San Fratello, a 140 metri sul livello del mare, nel 1859 fu scoperta la Grotta di San Teodoro, dove furono ritrovati numerosi reperti dell'et\u00e0 della pietra, ossa fossili e strumenti.. Oggi la grotta di San Teodoro si trova nel territorio comunale della confinante Acquedolci che fu frazione di San Fratello fino al 1969.\nEt\u00e0 greca.\nAlcuni studiosi presumono di aver individuato l\u2019antica acropoli della cittadina greca di Apollonia nei pressi del Monte San Fratello, un altopiano che si estende a 710 metri sul livello del mare. Questo rilievo, difatti, offriva una posizione strategica non indifferente, in quanto permetteva una visuale nitida della zona costiera compresa tra Capo d'Orlando e Cefal\u00f9, localit\u00e0 poste a 80 km di distanza, e offrendo anche una chiara prospettiva sulle isole Eolie.\nL'invasione araba della Sicilia.\nLa citt\u00e0 romana-medioevale fu distrutta durante l'invasione araba. L'odierno paese, fondato dopo nell'XI secolo, trae il nome da uno dei tre Santi fratelli, Alfio, Filadelfo e Cirino, martirizzati durante le persecuzioni dell'imperatore Valeriano nel 253 d.C., ai quali \u00e8 dedicato l'omonima chiesa e convento del secolo XII. L'etimologia greca del nome Filadelfo infatti \u00e8 'colui che ama il fratello', per cui l'evoluzione da San Filadelfo a San Fratello sarebbe stata quasi naturale.\nI Normanni e la nascita di San Fratello.\nIl borgo fu ripopolato, o fondato \"ex novo\",) tra l'XI e il XIII secolo, durante la dominazione dei normanni nell'isola, da una colonia di piemontesi, liguri, lombardi, emiliani, venuti alla conquista della Sicilia con il conte Ruggero e la moglie Adelaide del Vasto (detta anche \"Adelasia Incisa del Vasto\"), figlia del marchese aleramico Manfredo del Vasto. Secondo l'ipotesi del ripopolamento, i migranti settentrionali si insediarono in un borgo gi\u00e0 popolato da genti indigene, e lo dotarono di una rocca fortificata. L'anno di fondazione del castello di San Filadelfo (in latino \"Castrum Philadelphi\" o \"Castrum S. Philadelphi\") potrebbe essere il 1116, secondo un diploma citato da Vincenzo Palizzolo Gravina che indica nel \"lombardo\" Roberto Caldarera, governatore di Nicosia, \u00abil tesoriere e direttore della costruzione del nuovo castello in San Filadelfo sulle rovine dell'antica Alunzio\u00bb.\nDurante i primi anni dell'occupazione della parte nord-orientale della Sicilia, i normanni costruirono a San Fratello una cittadella fortificata, dotata di un castello. A difesa della cittadella furono impiegati soldati di ventura di origine longobarda che provenivano dall'Italia settentrionale. Come per il resto della Sicilia, anche a San Fratello i Normanni diedero una notevole spinta all\u2019economia, con la nascita di una fiorente agricoltura, un forte incremento del commercio e l\u2019arricchimento di preziosi capolavori artistici.\nNel 1270, il castello e feudo di San Fratello furono concessi a un \"milite\" di nome Giovanni. Nel 1276, il feudo e la castellania di San Fratello furono concessi all'angioino Guillot d'Alisy, per passare due anni pi\u00f9 tardi al provenzale Raymond de Puy-Richard, e nel 1299, per concessione di Carlo II d'Angi\u00f2, al \"miles\" messinese Squarcia Riso. Dopo una parentesi in cui San Fratello fu gestita direttamente dalla curia vescovile, nel 1305 il castello e la terra di San Fratello furono ceduti ai Palizzi, potente famiglia di Messina di origine normanna, nella persona del \"miles\" Damiano Palizzi. In seguito pass\u00f2 alla famiglia di origine aragonese degli Alagona, e nel 1356 Federico III concesse il feudo al capitano e castellano Guglielmo Ventimiglia, membro della potente famiglia Ventimiglia di origine normanno-ligure. Nel 1361 il castello e la terra di San Fratello passarono a Enrico I Rubeo gi\u00e0 conte di Aidone per concessione di re Federico IV, mentre nel 1371 furono concessi a Guglielmo Rosso della famiglia di origine normanna dei Rosso, e nel 1392 a Enrico II Rosso della stessa famiglia. Nel 1392, il re Martino I di Aragona concesse San Fratello a Federico II d'Aragona figlio di Vinciguerra d'Aragona, ma dopo la sua ribellione, il feudo pass\u00f2 agli Oliveri, famiglia messinese di origine spagnola. Nel 1396, Federico d'Aragona ottenuta la clemenza del sovrano, ritorn\u00f2 in possesso del feudo, ma in seguito a una nuova ribellione, Martino d'Aragona concesse nel 1398 la terra e il castello di San Fratello, con i casali di Mirto, Crapi, e Fraxino, a Ugerotto Larcan della famiglia catalana dei Larcan che mantenne il feudo di San Fratello per oltre due secoli, fino al XVII secolo. Dalla seconda met\u00e0 del Seicento il feudo pass\u00f2 alla famiglia di origine genovese degli Squarciafico, ai Sancetta, agli Spatafora, ai Lucchesi, alla famiglia di origine normanna dei Gravina, e, di seguito, ai principi di Palagonia. L'ultima famiglia feudale di San Fratello fu quella dei Cupani (o Cupane).\nVerso la fine dell'800 San Fratello \u00e8 sede di due arcipreture, di pretura e capoluogo di mandamento nel circondario di Mistretta. Fino ai primi anni del '900, prima della frana del 1922, a San Fratello si contavano almeno 27 chiese. La chiesa madre di San Fratello era Santa Maria Assunta, dalla quale dipendevano sette chiese urbane minori:\nE sette chiese rurali:\nDalla chiesa di San Nicol\u00f2 di Bari, considerata una seconda chiesa madre, dipendevano sei chiese urbane minori:\nE altre sette chiese rurali disseminate nel territorio:\nDopo la rovinosa frana dell'8 gennaio 1922, se ne salveranno poco meno della met\u00e0. Tra le chiese distrutte, la chiesa madre di Santa Maria Assunta. La chiesa di San Nicol\u00f2 venne gravemente danneggiata: rimangono alcuni resti nella parte alta del paese. Venne chiusa al pubblico per inagibilit\u00e0 e ricostruita in contrada Stazzone negli anni Cinquanta e Sessanta del Novecento.\nIn seguito del secondo grande disastro franoso del 14 febbraio 2010, anche quest'ultima chiesa fu danneggiata fortemente, venendo rasa al suolo negli anni successivi. La frana del 2010 contribu\u00ec ad accelerare lo spopolamento della cittadina, a favore dei paesi della costa limitrofi.\nSociet\u00e0.\nLingue e dialetti.\nA San Fratello si parla il dialetto sanfratellano, un antico dialetto gallo-italico in cui si riscontrano elementi del piemontese, del ligure, del lombardo, dell'emiliano.\nLa lingua \u00e8 dovuta alle origini dell'abitato, sorto nei primi tempi della conquista normanna della Sicilia nei pressi dell'antica citt\u00e0 greca di Apollonia, su iniziativa del Gran Conte Ruggero, esponente dei normanni Altavilla e della moglie Adelaide del Vasto, appartenente agli Aleramici, dinastia ligure-piemontese di origini franche. Per fondare San Fratello, e pi\u00f9 in generale per ripopolare la zona dei monti Nebrodi, tra le attuali province di Messina ed Enna, furono impiegati soldati e coloni provenienti dal Nord Italia, in particolare dal Basso Piemonte e la Liguria settentrionale, all'epoca sotto il controllo degli Aleramici, provenienti da un'area i cui limiti massimi, per ragioni linguistiche, si possono racchiudere in un quadrilatero che ha i suoi vertici nelle citt\u00e0 di Vicoforte (Cuneo), Mombaruzzo (Asti), Sassello (Savona) e Calizzano (Savona).\nGli abitanti di San Fratello sono sempre stati percepiti come forestieri dagli altri siciliani che li hanno definiti per questo \"i lombardi\" o \"i francisi\", ovvero \"i francesi\" (in sanfratellano \"i franzais\"). Grazie alla posizione di relativo isolamento del borgo situato sui monti Nebrodi, i sanfratellani, e di alcuni paesi in provincia di Enna, sono quelli che hanno mantenuto pi\u00f9 a lungo e in modo pi\u00f9 fedele la parlata gallo-italica originaria. In sanfratellano il borgo di San Fratello viene chiamato \"San Frareau\" o \"San Frareu\", mentre sanfratellano viene tradotto in \"sanfrardean\".\nFamoso poeta in lingua sanfratellana \u00e8 stato Cirino Scaglione.\nTradizioni e folclore.\n\u00c8 una manifestazione folcloristica della settimana pasquale caratterizzata da gruppi di persone che scorrazzano per il borgo suonando trombe ed indossando un costume caratteristico detto appunto da \"Giudeo\". In accordo con la tradizione antisemita, il nome dei \"Giudei\", ovvero il popolo accusato per secoli di \"deicidio\", viene trasposto ad una sorta di dem\u00f2ni allegri e chiassosi, quanto il loro coloratissimo costume e la musica dei loro ottoni. L'abbigliamento si compone di una costosissima uniforme, detta \"gi\u00f9bba\", di foggia ottocentesca di colore giallo e rosso (), ricamata di perline, elmetto decorato, spalline militari, guanti e scarpe di pelle. Tra gli accessori dispongono, oltre agli ottoni, una \"d-shpl\u00ecna\" (\"disciplina\") ossia un flagello metallico con cui si narra che i personaggi, cio\u00e8 i legionari giudeo-romani, si castigassero per espiare la colpa di aver ucciso Cristo. Il volto \u00e8 coperto da una maschera caratterizzata da una lunga lingua di stoffa con una croce ricamata sulla punta, in riferimento allo scherno che i soldati usavano fare alla figura del crocifisso. I festanti si immedesimano nei personaggi in una trasgressione che irride al carattere sacro ed austero della Passione, irrompendo con gli squilli delle loro trombe nelle meste processioni. I \"Giudei\" frequentano case e osterie facendosi offrire dolciumi e vin santo, trovando l'offerta di buon auspicio. La tradizione, che si svolge ogni anno nei giorni di mercoled\u00ec, gioved\u00ec e venerd\u00ec della Settimana Santa, attira di norma l'interesse di turisti e visitatori provenienti da paesi limitrofi.\n\u00c8 una tradizione che sembra avere origini medioevali risalenti agli anni di beatificazione e santizzazione dei santi patroni Alfio, Filadelfio e Cirino.\nLa tradizione consiste in una cavalcata dal paese fino al Monte San Fratello, meglio conosciuto come Monte Vecchio; per la cavalcata vengono per la maggior parte utilizzati i cavalli sanfratellani.\nEconomia.\nSan Fratello basa la sua economia sull'agricoltura e, soprattutto, sull'allevamento equino. Di notevole importanza \u00e8 la razza del cavallo Sanfratellano, animale docile e di costituzione forte e robusta: si ritiene sia stata introdotta nei boschi di San Fratello dai Normanni che li usavano come cavalli da battaglia; secondo altri studiosi, essa \u00e8 da considerarsi razza autoctona, originale siciliana.\nAgricoltura.\nL'attivit\u00e0 agricola si basa sulla produzione dell'olio d'oliva a bassa acidit\u00e0.\nPer quanto riguarda l'allevamento, di notevole importanza \u00e8 quello dei bovini di razza locale dei colore rosso, di notevole resistenza alle malattie, e di grande adattabilit\u00e0 alle avversit\u00e0 ambientali. La ricchezza foraggiera offerta dai pascoli, non serve solo per i bovini ma anche per l'allevamento di ovini, caprini, suini neri dei Nebrodi ed equini che pascolano liberi, sfruttando anche il sottobosco. L'allevamento dunque, avviene allo stato brado con periodiche transumanze che mediamente si svolgono tra giugno e ottobre. Da questa attivit\u00e0 zootecnica, praticata di generazione in generazione con metodi tradizionali, derivano numerosi prodotti tipici locali: formaggi, provole, ricotta ed insaccati. Tali prodotti vantano il grande pregio della genuinit\u00e0, del buon sapore ed un alto valore nutrizionale.\nArtigianato.\nColtelli sanfratellani.\nUna tradizione molto particolare di San Fratello \u00e8 quella dei coltelli artigianali. Tramandata sapientemente di generazione in generazione dai maestri fabbri-maniscalchi del paese: si tratta appunto del coltello tipico \"Sanfratellano\" che per la sua lavorazione artigianale e la sua tipicit\u00e0 lo si pu\u00f2 definire sicuramente tra i coltelli artigianali pi\u00f9 utilizzati e conosciuti di tutta la Sicilia e non solo.\nLa loro caratteristica principale oltre al manico in corno bovino tipicamente siciliano, \u00e8 la parte in metallo tra la lama e il manico. Il tradizionale coltello sanfratellano pu\u00f2 avere anche la lama mozza.\nAmministrazione.\nDi seguito \u00e8 presentata una tabella relativa alle ultime amministrazioni che si sono succedute in questo Comune.\nAltre informazioni amministrative.\nIl comune di San Fratello fa parte delle seguenti organizzazioni sovracomunali: regione agraria n.4 (Montagna litoranea dei Nebrodi)."}
{"id": "2812786", "revid": "297059", "url": "https://it.wikipedia.org/wiki?curid=2812786", "title": "Kenneth S. Reightler, Jr.", "text": ""}
{"id": "2812790", "revid": "122863985", "url": "https://it.wikipedia.org/wiki?curid=2812790", "title": "Leave a Whisper", "text": "Leave a Whisper \u00e8 l'album di debutto del gruppo hard rock statunitense Shinedown, pubblicato il 27 maggio 2003 dalla Atlantic Records.\nEdizione speciale.\nIl 7 luglio 2009 \u00e8 stata pubblicata un'edizione speciale di \"Leave a Whisper\", disponibile solo per il download, contenente materiale inedito."}
{"id": "2812791", "revid": "2048388", "url": "https://it.wikipedia.org/wiki?curid=2812791", "title": "Zhang Enhua", "text": "\u00c8 noto soprattutto per aver vinto numerosi campionati con il Dalian Wanda, oltre che ad essere stato convocato per i Mondiali Fifa 2002.\nPalmar\u00e8s.\nDalian Wanda"}
{"id": "2812794", "revid": "547034", "url": "https://it.wikipedia.org/wiki?curid=2812794", "title": "Nancy Jan Davis", "text": "Ha partecipato alla missione STS-47 insieme al marito Mark Lee; prima di questa missione, nessuna coppia di coniugi aveva volato insieme nello spazio."}
{"id": "2812795", "revid": "297059", "url": "https://it.wikipedia.org/wiki?curid=2812795", "title": "Jan Davis", "text": ""}
{"id": "2812797", "revid": "287204", "url": "https://it.wikipedia.org/wiki?curid=2812797", "title": "Sitael", "text": "Sitael \u00e8 una trilogia fantasy scritta da J. Fiorentino (Jonathan Fiorentino). Inizialmente sono stati pubblicati La seconda vita, edito da Dario Flaccovio Editore nel febbraio del 2010, e L'ombra del principe, uscito sempre per la Flaccovio nel marzo del 2011. Successivamente i diritti sono stati acquistati da RCS Mediagroup che ha ripubblicato \"La seconda vita\" nel novembre 2011 (sotto al marchio Rizzoli) e \"L'ombra del principe \"nel novembre 2013 (sotto al marchio Fabbri Editori). Dopodich\u00e9 i diritti dell'intera saga sono stati acquistati dalla casa editrice Elp\u00ecs (la quale aveva gi\u00e0 pubblicato, nel 2015, \"Falene\", un altro romanzo di J. Fiorentino), la quale ha ripubblicato i primi due volumi in una nuova veste grafica e l'inedito terzo libro, La custode delle chiavi, il 24 aprile 2018.\nL'autore.\nJonathan Fiorentino, noto con lo pseudonimo di J. Fiorentino, \u00e8 un autore transgender FtM nato a Palermo nel 1990 e ha scritto il primo volume a quattordici anni. Da allora la stesura di ciascun libro \u00e8 durata un anno, di conseguenza l'autore ha sempre avuto la stessa et\u00e0 del protagonista, Etenn, man mano che cresceva. Ora ha ventotto anni e ha gi\u00e0 terminato la trilogia successiva a quella di Sitael, che ha un titolo diverso ma continua a raccontare le avventure di Etenn, ed \u00e8 ambientata nell'arco dei suoi diciassette, diciotto e diciannove anni. \nIl giovane scrittore ha stabilito che le trilogie saranno solo due, per un totale di sei libri, ma ci saranno anche dei prequel e dei seguiti che non saranno collegati al resto della saga, in quanto non avranno pi\u00f9 come protagonista Etenn.\nIl mondo di Lycenell.\nLycenell \u00e8 una terra fantasy immaginaria, che possiede elementi sia del Medioevo occidentale (spade, cavalieri e castelli) che del XIX secolo (pirati, polvere da sparo e macchine a vapore). L'autore ha svelato che Lycenell non \u00e8 l'unica Terra nel mondo in cui \u00e8 ambientato Sitael e che se ne scopriranno altre nei libri successivi. Le divinit\u00e0 principali di Lycenell sono il Sole e la Luna: il primo ha l'aspetto di un bambino e governa gli umani dalla capitale di Oreah come un re saggio e giusto; la seconda \u00e8 sparita dopo la creazione di Lycenell e nessuno sa dove sia."}
{"id": "2812802", "revid": "436907", "url": "https://it.wikipedia.org/wiki?curid=2812802", "title": "Boosta", "text": "Biografia.\nDopo gli studi di pianoforte al conservatorio e l'esperienza sui palchi iniziata all'et\u00e0 di quattordici anni, nel 1996 \u00e8 cofondatore dei Subsonica con i quali realizza nove album di studio e tre live di cui uno doppio, ottenendo una lunga lista di premi tra cui: Premio Amnesty Italia, MTV Europe Music Award, Premio Italiano della Musica, Italian Music Awards, Premio Grinzane Cavour.\nBoosta \u00e8 considerato uno dei migliori DJ italiani da esportazione, portandolo di continuo dietro la console dei migliori club: da Ibiza a Zurigo passando per le pi\u00f9 importanti situazioni elettroniche d'Italia. Ha pubblicato 12\" per Mantra Vibes, Ocean Dark, Toast Hawaii, Mute fino ai progetti in divenire per Stereo7 e altri. Come remixer ha rielaborato le canzoni di artisti italiani (Vasco Rossi, Morgan, Cristina Don\u00e0) e internazionali (Placebo, Beastie Boys, Client, Depeche Mode, Skin, The Jackson 5).\nTra i progetti musicali paralleli da ricordare \"Iconoclash\" nel 2004, la rivisitazione in chiave elettronica dei classici del glitter pop italiano degli anni ottanta e \"Caesar Palace\", album del trio rock formato insieme a due componenti dei Linea 77. Boosta ha inoltre partecipato a \"Paris Dernier\", compilation di cover, con \"Fly Me to the Moon\" di Frank Sinatra, presente anche nel Best al secondo posto in compagnia di Joey Ramone. Partecipa con la rivisitazione de \"Il mare d'inverno\" al disco di Enrico Ruggeri \"Le canzoni ai testimoni\" (gennaio 2012), in cui quattordici artisti indipendenti reinterpretano col cantautore milanese i suoi pezzi storici.\nCome autore e compositore ha realizzato, tra gli altri, due brani per Mina (\"Non ti voglio pi\u00f9\", contenuto nell'album \"Facile\", e \"La Clessidra\" contenuto in \"Caramella\"), il pezzo \"The Last Icon\" scritto insieme a Skin e diffuso solo sul web, \"Veronika\" sull'ultimo lavoro di Tricky e un inedito insieme alla stessa \"Veronika Coassolo\" e \"Photek\" per la colonna sonora di \"C.S.I.\" \u00c8 inoltre autore della canzone \"Shine\" di Malika Ayane, inserita nell'album \"Ricreazione\" del 2012.\nNel 2013 ha prodotto l'album \"Contro le onde\" di Erica Mou. \u00c8 inoltre al timone del programma televisivo \"Jack on Tour trasmesso da Deejay TV, \" insieme ad altri musicisti, tra cui la stessa Erica Mou, Daniele Silvestri, Giuliano Palma, Linea 77, Perturbazione e Apr\u00e8s La Classe. Nel 2015 firma la colonna sonora della serie televisiva 1992. Dal 31 ottobre 2016 sostituisce Marco Maccarini diventando ufficialmente insegnante nella 16\u00aa edizione di Amici di Maria De Filippi.\n\u00c8 docente incaricato di \"Tastiere elettroniche\" nel Triennio accademico di primo livello di \"Popular music - Composizione pop-rock\" presso il Conservatorio di Como.\nAltre attivit\u00e0.\nBoosta \u00e8 anche scrittore: la raccolta di racconti brevi \"Dianablu\" pubblicata da Dalai nel 2003 ha avuto come seguito il romanzo \"Un'ora e mezza\" (due edizioni e da cui verr\u00e0 realizzato un film). Nel 2011 ha pubblicato per Einaudi \u2013 Stile Libero, \"Un buon posto per morire\", scritto a quattro mani con Tullio Avoledo, e definito dallo stesso Boosta \"un romanzo storico sulla fine del mondo\".\nDa novembre 2007, inizia a collaborare con la rivista di musica \"la Repubblica XL\", di cui cura la rubrica mensile di chiusura \"Piombo\". Nell'autunno del 2008 inizia anche la collaborazione con il quotidiano La Stampa di Torino.\nHa lavorato anche in radio: nel 2009 va in onda su m2o \"L'alfabeto degli assassini\", storie verosimili di crimini realmente avvenuti narrate da Boosta in prima persona tra rock ed elettronica, con lunghe parti di narrato scritto appositamente per le puntate. Dal progetto verr\u00e0 realizzato un libro. In televisione, a febbraio 2009 inizia l'avventura alla guida della nuova stagione di \"25\u00aa Ora Il Cinema Espanso\", il programma di culto per gli amanti del cinema su LA7.\nNel 2010 diventa direttore artistico di \"Bookstock\", lo spazio del Salone del Libro di Torino dedicato ai ragazzi, e ha condotto con Benedetta Mazzini il programma radiofonico \"Coppia aperta\" su Rai Radio 2. Nello stesso anno \u00e8 diventato anche editore: d'intesa con Michele Dalai e Andrea Agnelli d\u00e0 vita a ADD, casa editrice votata eminentemente alla pubblicazione di saggistica contemporanea. Per il lancio di ADD \u00e8 stata scelta la pubblicazione del libro \"Di sana e robusta Costituzione: un dibattito a due voci tra il procuratore capo della Repubblica Giancarlo Caselli e l'ex capo dello Stato Oscar Luigi Scalfaro\", seguito dall'edizione italiana del successo editoriale francese \"Indignatevi!\" di Stephane Hessel e da diverse altre pubblicazioni di altissimo profilo sui temi del presente.\nL'attivit\u00e0 di scrittura lo porta alla sceneggiatura e regia del documentario \"Surfin' Torino\", in collaborazione con la regista Chiara Pacilli, prodotto da Rai Cinema. L'esperienza fortunata con Chiara Pacilli ha seguito nel 2011, con l'uscita di \"Ho visto cose\", nuovo documentario sulla Torino Magica di cui Boosta cura tutte le musiche originali, oltre a partecipare come interprete.\nNella primavera 2012 riceve il riconoscimento \u201cEx Allievo dell'Anno\u201d dal liceo Alfieri di Torino, mentre il libro \"Un Buon Posto Per Morire\" riceve il Premio Emilio Salgari come miglior romanzo d'avventura. Inoltre il 3 ottobre pubblica \"Toc Toc - Storie di bambini, magie e capricci!\", il suo primo libro per bambini edito da Giunti Editore.\nSul finire del 2012 viene scelto come volto del nuovo canale televisivo culturale Sky Arte HD e gli viene affidato un programma quotidiano dal titolo \"Boo(k)sta: Libri in musica\", in onda in prima serata dal 30 gennaio 2013. Boosta racconta i suoi libri preferiti in modo originale, componendo ogni volta una colonna sonora inedita per ciascun libro."}
{"id": "2812804", "revid": "287204", "url": "https://it.wikipedia.org/wiki?curid=2812804", "title": "Kevin Kregel", "text": ""}
{"id": "2812805", "revid": "297059", "url": "https://it.wikipedia.org/wiki?curid=2812805", "title": "Kevin R. Kregel", "text": ""}
{"id": "2812808", "revid": "339392", "url": "https://it.wikipedia.org/wiki?curid=2812808", "title": "Show Time", "text": ""}
{"id": "2812809", "revid": "124832556", "url": "https://it.wikipedia.org/wiki?curid=2812809", "title": "Colzano", "text": "Colzano (\"Colzan\" in dialetto brianzolo, : ) \u00e8 una frazione geografica del comune italiano di Veduggio con Colzano posta a ovest del centro abitato, verso Capriano.\nStoria.\nColzano fu un antico comune del Milanese, che condivise sempre con Veduggio un'unica parrocchia.\nRegistrato agli atti del 1751 come un villaggio di soli 160 abitanti saliti per\u00f2 a 279 nel 1771 con l'unit\u00e0 \"Tremolada\", con l'arrivo dei rivoluzionari francesi sub\u00ec un breve periodo di convulse modifiche amministrative.\nRiportato sotto Milano alla proclamazione del Regno d'Italia nel 1805, Colzano risultava avere 290 abitanti. Nel 1809 il municipio fu soppresso su risultanza di un regio decreto di Napoleone che lo un\u00ec per la prima volta a Veduggio e poi, nel 1811, a Renate, ma il Comune di Colzano fu restaurato nel 1816 dagli austriaci dopo il loro ritorno. Nel 1853 risult\u00f2 essere popolato da 555 anime salite a 626 nel 1861. Il municipio ebbe comunque breve vita perch\u00e9 fu uno dei primi in Italia cui venne applicata la Legge Lanza del 1865 che prevedeva la riduzione del numero dei comuni, e Colzano fu riaggregato a Veduggio seguendo l'antico modello napoleonico."}
{"id": "2812810", "revid": "149727", "url": "https://it.wikipedia.org/wiki?curid=2812810", "title": "Veduggio", "text": ""}
{"id": "2812812", "revid": "1568601", "url": "https://it.wikipedia.org/wiki?curid=2812812", "title": "Grotta di Sant'Angelo", "text": "La grotta di Sant'Angelo (in dialetto stilese: \"Grutta e Sant'Angialu\") o Laura Sant'Angelo, che nel catasto \u00e8 siglata come Cb380 \u00e8 una grotta posta sul Monte Consolino, nella Vallata dello Stilaro in Calabria, nel comune di Stilo.\nDescrizione.\nSi colloca a un'altezza di 385 metri, \u00e8 profonda 4,5 metri con uno sviluppo spaziale di 7 metri e un dislivello massimo di 4,5 metri.\nStoria.\nLa grotta di Sant'Angelo \u00e8 una piccola grotta utilizzata in passato come laura monastica dai monaci bizantini di religione ortodossa.\n\u00c8 caratterizzata da un affresco con i santi Cosma e Damiano, secondo l'Orsi, per altri invece sono San Pietro e San Paolo abbracciati sotto la benedizione del cristo; e accanto il monogramma \"IC XC\", ovvero \"Jesus Christ\u00f2s\".\nIl professor Luigi Cunsolo testimonia anche la presenza di due medaglioni affrescati con i santi Cosma e Damiano e San Sebastiano ad oggi rubati.\nNel 2010 \u00e8 stata eseguita l'indagine speleologica \"Sulle tracce dei monaci basiliani\" dal Centro regionale di Speleologia \"Enzo dei Medici\" della Calabria e dal Club Alpino Italiano, Sezione Aspromonte."}
{"id": "2812813", "revid": "116080640", "url": "https://it.wikipedia.org/wiki?curid=2812813", "title": "Winston Scott", "text": ""}
{"id": "2812814", "revid": "1926649", "url": "https://it.wikipedia.org/wiki?curid=2812814", "title": "Giuseppe De Gradi", "text": "Caratteristiche tecniche.\nGiocatore.\nEra un regista ambidestro, di spiccate propensioni offensive e particolarmente abile sui calci piazzati.\nCarriera.\nGiocatore.\nCresciuto nella Cremonese sotto la guida di Battista Rota, dopo una stagione in prestito al Vigevano si impone come titolare nel campionato di Serie C1 1978-1979. Al termine del campionato De Gradi approda nella massima serie nelle file del , con cui debutta nella massima serie il 6 gennaio 1980 con una vittoria per 1 a 0 contro il Cagliari. Con gli umbri colleziona in tutto 21 presenze in Serie A, e dopo la retrocessione del 1981 passa per una stagione al , con cui disputa altre 21 partite mettendo a segno il suo unico gol nella serie maggiore, il 9 maggio 1982 contro il .\nTorna per una stagione al Perugia, in Serie B (19 presenze), prima di scendere di nuovo in Serie C1 giocando per due anni nella SPAL allenata da Giovanni Galeone. Con la formazione ferrarese mette a segno 10 reti nella sua seconda stagione e indossa anche la fascia di capitano. Nel 1985 passa al , ancora in Serie C1: in Emilia ritrova il suo mentore Rota e conquista una promozione in serie B (1986-1987) e una salvezza, pur condizionato da un grave infortunio che lo colpisce nel 1986.\nCon l'addio di Rota al Piacenza, De Gradi passa al Lanerossi Vicenza, di nuovo in serie C1, dove ritrover\u00e0 per qualche tempo il tecnico bergamasco. La stagione \u00e8 negativa per la squadra, che si salva in extremis, e De Gradi finisce anche fuori rosa, salvo essere reintegrato a stagione in corso.\nDopo un anno ad , emigra per cinque mesi in Svizzera a Bellinzona. Ritornato in provincia di Lodi porta il Casalpusterlengo Juventina in Promozione (1991) e termina la carriera al Fanfulla disputando il Campionato Nazionale Dilettanti.\nIn carriera ha totalizzato complessivamente 42 presenze ed una rete sia in Serie A sia in Serie B.\nAllenatore.\nChiusa la carriera calcistica, intraprende quella di allenatore, partendo dalle giovanili del nella stagione 1994-1995.\nDopo 6 anni nel settore giovanile, nella stagione 2000-2001 ricopre il ruolo di collaboratore tecnico di Walter Novellino, diventandone il vice nella stagione successiva. Segue poi il tecnico di Montemarano nelle sue successive panchine alla e al .\nNel dicembre 2010 De Gradi diventa allenatore del Sant'Angelo, squadra che milita in Eccellenza lombarda con cui ottiene la salvezza; ciononostante, nella primavera 2011 non viene riconfermato per la nuova stagione.\nNel marzo 2013 torna a fare il vice di Novellino sulla panchina del dopo l'esonero di Marcolin.\nIl 5 ottobre 2017 diventa collaboratore tecnico di Stefano Rossini alla Vigor Carpaneto, formazione emiliana al debutto in Serie D."}
{"id": "2812815", "revid": "767487", "url": "https://it.wikipedia.org/wiki?curid=2812815", "title": "Attilio Conti", "text": "Primi anni del XX secolo.\nMilita nella locale sezione socialista. Biografato nel 1902 per \u00abpropaganda fra gli operai e i contadini\u00bb. Passa all'anarchismo. Nel 1909 riceve e diffonde il numero unico \u00abNihil\u00bb, redatto a Chieti da Federico Mola e Carlo Alessandrelli e stampato nella tipografia di Camillo Di Sciullo. Nello stesso anno promuove le pubblicazioni de \u00abIl Grido\u00bb, foglio dei libertari di Castellamare Adriatico. Riceve, diffonde e scrive per \u00abVolont\u00e0\u00bb. Nel 1913 contribuisce alla costituzione del locale gruppo anarchico \"Carlo Pisacane\". \u00c8 tra i promotori del Convegno Sovversivo di Castellamare Adriatico del 1\u00ba febbraio 1914. Il convegno, constatate le necessit\u00e0 pratiche di un'intesa rivoluzionaria di base, si pronuncia per l'unit\u00e0 d'azione di socialisti e anarchici, \u00abi soli in grado di creare un serio e pratico movimento di classe\u00bb, ed esprime parere favorevole alla costituzione di un comitato regionale col compito di propagandare le \u00abidee rivoluzionarie e i principi anticapitalistici\u00bb. Partecipa nello stesso mese alle agitazioni condotte dai ferrovieri per i miglioramenti economici, contro la guerra libica e contro il militarismo. Dal 10 al 13 giugno 1914 prende parte attiva allo sciopero della settimana rossa, tenendo accesi comizi a Castellamare Adriatico, Pescara e nei centri abitati del circondario.\nDa Palermo a Verona.\nNel 1915 \u00e8 assegnato a Palermo per gli obblighi di leva. Nonostante \u00abin divisa\u00bb, prende parte attiva alle mobilitazioni pro-Carlo Tresca promosse da anarchici e socialisti rivoluzionari; l'agitazione finisce con scontri di piazza tra manifestanti e forze dell'ordine. Si congeda nel 1918 e si trasferisce a Verona. Sostiene le agitazioni che prendono piede fin dall'inizio del 1919. Viene incaricato a dirigere quella Camera del Lavoro che, nel mese di marzo, annuncia adesione all'Unione sindacale italiana (USI). Nel corso dell'anno la Camera del Lavoro a direzione sindacalista \u00e8 protagonista nel contesto sindacale veronese. La prefettura sottolinea Conti \u00abpericolosissimo organizzatore ed agitatore di masse\u00bb, introduce \u00absistemi addirittura bolscevichi\u00bb, spingendo gli operai a presentare memoriali con richieste \u00absopra le righe\u00bb per poi dichiarare immediatamente sciopero nel caso la direzione delle aziende non avesse accettato le richieste. Nel 1919 la Camera del Lavoro organizza circa 40.000 aderenti, estendendo la sua influenza anche a categorie di lavoratori che erano rimasti estranei al processo di sindacalizzazione dell'anteguerra. Complessivamente organizza i lavoratori delle industrie tessili e metalmeccaniche, dipendenti pubblici e dei servizi, infermieri, barbieri, lavoratori della ristorazione, spazzini, fattorini telegrafici, manovali avventizi nelle ferrovie, carrettieri, autisti, guardiani notturni, facchini, gasisti, commercianti ambulanti, braccianti, operai e lavoratori edili. In occasione di alcuni scontri di piazza verificatisi a Lonigo durante uno sciopero degli operai di un cotonificio, Conti subisce un arresto. Oratore di un comizio del 6 luglio 1919 a Verona con Armando Borghi, Virgilia D\u2019Andrea ed un rappresentante dei minatori del Valdarno; gli interventi sono infuocati, si auspica a breve anche in Italia una rivoluzione sul modello della Russia sovietica. Capeggia il giorno successivo una manifestazione di un migliaio di operai contro il carovita. Denunciato per incitamento all'odio di classe. Nel mese di settembre, in seguito ad una polemica interna, presenta le dimissioni da segretario.\nBiennio rosso.\nTorna in Abruzzo. \u00c8 segretario della Camera del Lavoro confederale di Castellamare Adriatico fino al fascismo. Riceve e diffonde \u00abVolont\u00e0\u00bb. Con Lidio Ettorre ed Alessandro Pica \u00e8 tra gli oratori del comizio per la Russia sovietica di Giulianova del 19 ottobre 1919. Il 2 novembre \u00e8 tra gli oratori del grande comizio di Teramo per la presentazione dei candidati socialisti promossa dal Partito Socialista Italiano e dalle locali sezioni della Lega Proletaria: \u00abConti fustig\u00f2 la vile borghesia che non sapendo reagire apertamente e lealmente, dopo aver condotto il paese al disastro, cerca nei palleggiamenti elettorali e nei connubi innaturali, la forza per contrastare il passo al popolo che si avanza minaccioso. Ricord\u00f2 come tutto questo sia inutile perch\u00e9 ormai il popolo \u00e8 in cammino verso la redenzione, verso il trionfo dell'Internazionale\u00bb. Lo stesso giorno \u00e8 a Giulianova quale oratore designato per l'inaugurazione della bandiera della locale sezione della Lega Proletaria. Attivissimo nelle lotte del biennio rosso su questioni concomitanti sul piano nazionale e locale quali il caroviveri, il pacifismo e l'antimilitarismo, l'emancipazione politica ed economica del proletariato, le libert\u00e0 e i diritti sindacali. Guida svariate mobilitazioni e manifestazioni popolari contro il ripetersi degli eccidi proletari. Capeggia anarchici, socialisti e ferrovieri di Castellamare Adriatico e Pescara \u00aball'assalto\u00bb di un comizio che dannunziani e nazionalisti tengono a Pescara. Sul versante politico \u00e8 attivo nella propaganda anarchica, per la ricomposizione del movimento locale, nel cercare di orientare lo sforzo comune verso la sollecitazione delle masse alla formazione dei gruppi del Fronte unico rivoluzionario (FUR). Al fianco di Quirino Perfetto \u00e8 tra i principali promotori del percorso organizzativo preparatorio al convegno anarchico regionale di Sulmona del 20 maggio 1920, nel corso del quale si delibera la costituzione della Federazione anarchica abruzzese (FAA) aderente all'Unione anarchica italiana (UAI). Tra i mesi di maggio e giugno organizza i gruppi anarchici di Guardiagrele e Tocco Casauria, entrambi aderenti alla FAA. Partecipa al II congresso che l'UAI tiene a Bologna (1-4 luglio 1920) quale delegato del gruppo \"Carlo Pisacane\". Organizza il II convegno della FAA (Castellamare Adriatico, 15 agosto 1920). Il 29 agosto 1920 \u00e8 tra gli oratori del comizio di Giulianova a conclusione della mobilitazione popolare contro gli eccidi proletari, per le vittime politiche e per la Russia sovietica. Oratore del comizio di Caramanico del 30 agosto 1920 contro gli eccidi proletari e per la libert\u00e0 delle vittime politiche. Il 9 settembre 1920 organizza a Castellamare Adriatico la conferenza di Guglielmo Boldrini, oratore designato dalla Commissione di Corrispondenza dell'UAI per un giro di propaganda anarchica in Abruzzo. Nei mesi di novembre e dicembre promuove mobilitazioni e comizi per la libert\u00e0 dei prigionieri politici e per la scarcerazione immediata di Errico Malatesta, Borghi e dei redattori di \u00abUmanit\u00e0 Nova\u00bb.\nReazione e controrivoluzione.\nArrestato a Castellamare Adriatico il 2 gennaio 1921 e condannato dalla Corte d'Assise di Brescia a cinque mesi di reclusione, per aver vilipeso l'esercito in un comizio tenuto a Montagnana, nel padovano nel 1919. Partecipa al III convegno che la FAA tiene a Sulmona il 23 ottobre 1921. Interviene al III congresso dell'UAI di Ancona (1-4 novembre 1921). Organizzatore ed oratore del comizio pro-Sacco e Vanzetti di Castellamare Adriatico del 22 ottobre 1921. Nel 1922, la sua attivit\u00e0 di segretario della Camera del Lavoro confederale di Castellamare Adriatico \u00e8 davvero notevole. Nel mese di gennaio costituisce a Fossacesia una Lega di Resistenza composta da 150 operai, dando avvio ad una lotta per l'aumento dei salari. Sempre nel gennaio \u00e8 oratore a Fossacesia del comizio pro-Sacco e Vanzetti al Teatro Comunale. Il 12 marzo 1922 riorganizza la Lega degli operai edili di Castellamare Adriatico aderente alla Camera del Lavoro; la nuova Lega vota immediatamente un ordine del giorno di lotta contro la disoccupazione. Dal 20 marzo 1922 dirige l'agitazione degli operai dell'officina D'Achille, tutti aderenti alla Camera del Lavoro. Dal mese di aprile \u00e8 dirigente della sezione dell'Alleanza del Lavoro (AdL) di Castellamare Adriatico. \u00c8 tra gli organizzatori dello sciopero del I Maggio e tra gli oratori del comizio in Piazza Vittorio Veneto. Lo stesso giorno \u00e8 tra gli oratori del comizio di Penne. Organizza il IV convegno che la FAA tiene a Castellamare Adriatico il 7 maggio 1922. Contribuisce all'organizzazione dello sciopero del I agosto indetto dall'AdL.\nDittatura e clandestinit\u00e0.\nCon l'avvento del fascismo \u00e8 sottoposto a vigilanza e a numerose perquisizioni domiciliari. In relazione epistolare con Francesco Ippoliti negli anni Venti. Diffidato nel novembre 1930. Il 19 gennaio 1932, dopo una protesta di lavoratori disoccupati avvenuta tra Popoli e Bussi, dalle indagini risulta militante di una cellula anarco-comunista attiva nella province di Chieti e Pescara, al fianco di Luigi Meta. Nel 1935 la prefettura di Pescara ordina una perquisizione presso la sua abitazione perch\u00e9 \u00abaccanito antifascista e iscritto nell'elenco delle persone d'arrestarsi in determinate circostanze\u00bb; vengono sequestrati opuscoli e giornali di propaganda anarchica. Viene ammonito. Arrestato e condannato a cinque anni di confino a Pisticci nel novembre del 1940 per disfattismo politico (per aver \u00abborbottato\u00bb dentro una tabaccheria che \u00abinvece dei discorsi di Mussolini ci vuole il pane\u00bb). Liberato condizionalmente il 14 gennaio 1943. Le cattive condizioni di salute conseguenti ai maltrattamenti subiti lo portano alla morte poco dopo la Liberazione. Il primo numero del risorto foglio socialista di Castellamare Adriatico \u00abIl Proletario\u00bb, pubblicato il 18 febbraio 1945, commemora la morte di Conti avvenuta da pochi giorni, ricordando come avesse tenuto ancora comizi anarchici e antifascisti fino al dicembre del 1944."}
{"id": "2812817", "revid": "767487", "url": "https://it.wikipedia.org/wiki?curid=2812817", "title": "Marc Isambard Brunel", "text": "Egli prefer\u00ec usare il nome Isambard, ma \u00e8 generalmente conosciuto come Marc per evitare confusione con il suo figlio pi\u00f9 famoso Isambard Kingdom Brunel. La sua opera pi\u00f9 famosa fu la costruzione della Galleria sotto il Tamigi.\nGiovinezza in Francia.\nBrunel era il secondo figlio di Jean Charles Brunel e Marie Victoire Lefebvre. Il padre era un proprietario terriero di Hacqueville, Normandia, Marc nacque nella fattoria di famiglia. La consuetudine voleva che il primogenito ereditasse l'azienda paterna e il secondogenito divenisse sacerdote. Il padre avvi\u00f2 Marc agli studi classici ma questi non mostr\u00f2 alcuna simpatia per il greco o il latino, invece si dimostr\u00f2 molto portato per la matematica ed il disegno. Sin da piccolo si dimostr\u00f2 molto appassionato alla musica.\nAll'et\u00e0 di undici anni venne mandato al seminario di Rouen. Il direttore del seminario gli consent\u00ec di frequentare l'officina di carpenteria e ben presto il ragazzo consegu\u00ec una discreta abilit\u00e0 da ebanista. Quando andava al porto locale faceva schizzi delle navi alla fonda. Siccome non dimostr\u00f2 alcuna volont\u00e0 di diventare sacerdote, suo padre lo mand\u00f2 presso dei parenti a Rouen, presso i quali un amico della famiglia istru\u00ec Marc nelle materie navali. Nel 1786, a seguito di questo insegnamento, Marc si arruol\u00f2 come cadetto della marina su di una fregata francese e durante il suo servizio visit\u00f2 varie volte le Indie Occidentali. Si costru\u00ec un quadrante di ottone e avorio da utilizzare durante il servizio a bordo.\nMentre Brunel era in navigazione, nel 1789 scoppi\u00f2 la Rivoluzione francese. Nel gennaio del 1792, l'equipaggio della fregata venne lasciato libero. Brunel torn\u00f2 a vivere presso i suoi a Rouen. Come la maggior parte degli abitanti della Normandia anche Brunel era un simpatizzante realista. Nel gennaio del 1793, mentre era a Parigi, durante il processo di Luigi XVI di Francia, Brunel in pubblico imprudentemente formul\u00f2 la previsione della scomparsa di Robespierre, uno dei leader della rivoluzione. Tuttavia, ebbe la fortuna di uscire da Parigi sulle sue gambe e fece ritorno a Rouen. Comunque, Brunel cominci\u00f2 a pensare di lasciare la Francia. Durante il suo soggiorno a Rouen, Brunel incontr\u00f2 Sophie Kingdom, una giovane inglese orfana che lavorava come governante presso una famiglia. Sfortunatamente egli fu costretto a lasciarla quando dovette rifugiarsi a Le Havre dove si imbarc\u00f2 sulla nave americana \"Liberty\" diretta a New York.\nIn America.\nBrunel sbarc\u00f2 a New York il 6 settembre 1793 e successivamente si rec\u00f2 a Filadelfia e Albany. Egli si interess\u00f2 ad un progetto per il collegamento tramite canale del Hudson River con il Lago Champlain, inoltre present\u00f2 un progetto per la costruzione del nuovo Campidoglio (Washington). La Commissione rest\u00f2 molto colpita dal progetto che comunque non venne scelto.\nNel 1798, dopo aver ottenuto la cittadinanza americana, Brunel venne nominato Ingegnere Capo della citt\u00e0 di New York. Progett\u00f2 diverse abitazioni, edifici commerciali nel porto, un arsenale ed una fabbrica di cannoni. Non esistono documenti ufficiali dei progetti realizzati da Brunel a New York, sembra che essi siano andati distrutti nei Disordini di New York (1863).\nNel 1798, durante una chiacchierata a cena, Brunel venne a conoscenza delle difficolt\u00e0 incontrate dalla Royal Navy per ottenere 100.000 carrucole che ogni anno servivano per il funzionamento delle sue navi. Queste carrucole venivano fatte artigianalmente. Brunel immediatamente disegn\u00f2 uno schema di una macchina per automatizzare la produzione di carrucole. Egli decise di salpare per l'Inghilterra e proporre la sua invenzione all'Ammiragliato. Si imbarc\u00f2 il 7 febbraio 1799 con una lettera di presentazione per il Ministro della Marina. Dopo un mese di navigazione la nave \"Halifax\" attracc\u00f2 a Falmouth in Cornovaglia.\nIn Inghilterra.\nMentre Brunel si trovava in America, Sophie Kingdom era rimasta a Rouen e durante il Regime del Terrore fu arrestata con l'accusa di essere una spia inglese e doveva essere giustiziata da un giorno all'altro, ma si salv\u00f2 solo per la caduta di Robespierre nel giugno 1794. Nel 1795, Sophie pot\u00e9 lasciare la Francia e far ritorno a Londra.\nQuando arriv\u00f2 dall'America, Brunel si rec\u00f2 subito a Londra e si mise in contatto con Sophie. Il 1\u00ba novembre 1799 si sposarono nella chiesa di St Andrew ad Holborn. Nel 1802 Sophie diede alla luce una figlia, Sophia. Nel 1804 nacque un'altra figlia, Emma. Infine, il 9 aprile 1806, Sophie diede alla luce un maschio, battezzato Isambard Kingdom, destinato ad essere uno dei pi\u00f9 grandi ingegneri al mondo.\nNell'estate del 1799, Brunel fu presentato ad Henry Maudslay, un rinomato costruttore di macchine utensili, che aveva lavorato per Joseph Bramah, ma da poco si era messo in proprio. Maudslay aveva costruito modelli di macchine per la costruzione di carrucole e per questo Brunel contatt\u00f2 Samuel Bentham, l'Ispettore Generale dei cantieri navali. Nell'aprile del 1802, Bentham raccomand\u00f2 l'installazione a Portsmouth dei macchinari per carrucole proposti da Brunel. Il vantaggio di questi macchinari rispetto a quelli esistenti consisteva nella possibilit\u00e0 di essere manovrati da semplici manovali e di avere una produzione dieci volte superiore a quella precedente. Le macchine installate a Portsmouth furono una quarantina e dal 1808 l'impianto produceva 130.000 carrucole all'anno. Purtroppo per Brunel, l'Ammiragliato non era puntuale nei pagamenti, nonostante il fatto che Brunel avesse investito in questo progetto pi\u00f9 di \u00a32.000 di tasca propria. Nell'agosto del 1808 Brunel riusc\u00ec ad ottenere un acconto di \u00a31.000, ma ci vollero ancora due anni perch\u00e9 ottenesse il pagamento di poco pi\u00f9 di \u00a317.000.\nBrunel fu un importante ingegnere meccanico, si impegn\u00f2 nello sviluppo di macchine per segheria, sottoscrisse contratti col governo britannico per lavori nei cantieri di Chatham e Woolwich, sfruttando l'esperienza acquisita nella fabbrica di carrucole di Portsmouth. Brunel si costru\u00ec una segheria a Battersea (che fu distrutta dal fuoco nel 1814 e ricostruita nel 1816) per la produzione di impiallacciature, costru\u00ec anche segherie per vari imprenditori. Egli svilupp\u00f2 macchinari per la produzione in serie di stivali per soldati, tuttavia prima che la fabbrica potesse raggiungere la piena produzione, la richiesta cess\u00f2 a causa della fine delle guerre contro Napoleone. Nel 1814, Brunel fu nominato accademico della Royal Society. Nel 1828, fu eletto quale membro straniero alla Accademia Reale Svedese delle Scienze.\nIn carcere per debiti.\nBrunel si trov\u00f2 varie volte impegnato in progetti che risultarono poco redditizi. Perci\u00f2, agli inizi del 1821 venne processato e rinchiuso nella King's Bench Prison di Southwark. I prigionieri per debiti potevano tenere con loro i famigliari e cos\u00ec Sophie segu\u00ec il marito. Brunel pass\u00f2 88 giorni in carcere. Col passare del tempo senza alcuna prospettiva di ottenere il rilascio, Brunel scrisse ad Alessandro I di Russia chiedendogli se vi fosse la possibilit\u00e0 di trasferirsi a San Pietroburgo per lavorare per lo zar. Non appena ci si rese conto che la Gran Bretagna avrebbe perso un ingegnere della portata di Brunel, influenti personalit\u00e0, come ad esempio Arthur Wellesley, I duca di Wellington, fecero pressione sul governo perch\u00e9 intervenisse. Il governo, cos\u00ec sollecitato, decise di concedere \u00a35.000 per azzerare i debiti di Brunel, a condizione che egli rinunciasse a trasferirsi in Russia. Come risultato, Brunel venne liberato nel mese di agosto del 1821.\nIl Tunnel del Tamigi.\nNel 1805 venne costituita la Thames Archway Society col fine di costruire un tunnel sotto il Tamigi tra Rotherhithe, sulla riva sud e Wapping sulla riva nord del fiume. Per la costruzione della galleria venne assunto il celebre ingegnere Richard Trevithick. Questi utilizz\u00f2 per gli scavi i minatori della Cornovaglia. Nel 1807 gli scavi giunsero in una zona di sabbie mobili e le condizioni di lavoro divennero estremamente difficili e pericolose. Alla fine, dopo uno scavo di 1.000 metri, i lavori vennero abbandonati e secondo gli esperti, guidati da William Jessop, era impossibile realizzare un tunnel del genere.\nBrunel aveva gi\u00e0 avuto occasione di progettare un tunnel sotto la Neva in Russia, ma tale progetto non venne mai realizzato. Nel 1818 Brunel brevett\u00f2 uno scudo per perforazioni, la cosiddetta talpa. Questo era uno scudo rinforzato in ghisa dentro il quale i minatori lavorano in compartimenti separati scavando la galleria. Periodicamente lo scudo veniva spostato con martinetti di grandi dimensioni e la superficie della galleria gi\u00e0 praticata veniva coperta con fasce di rivestimento in ghisa. Si sostiene che Brunel si sia ispirato per il suo scudo alla teredine, \"Teredo navalis\", che ha la testa ricoperta da un rigido guscio per poter perforare il legno delle navi. L'invenzione di Brunel ha fornito la base per successivi scudi perforatori usati per costruire le gallerie della London Underground e molti altri tunnel. Brunel era cos\u00ec convinto di riuscire a scavare il tunnel sotto il Tamigi con la sua macchina, che scrisse ad ogni influente persona che potesse esserne interessata. Finalmente nel febbraio del 1824 fu tenuta una riunione che consent\u00ec la sottoscrizione di 2.128 azioni a \u00a350 l'una. Nel giugno del 1824 venne costituita la Thames Tunnel Company con l'assenso reale. Il tunnel era destinato al traffico di mezzi trainati da cavalli.\nI lavori iniziarono nel febbraio del 1825 e consistettero nel far penetrare sulla riva di Rotherhithe una struttura cilindrica del diametro di 16 metri. Ci\u00f2 venne fatto creando un cerchio di metallo del diametro di 16 metri e costruendo su di questa una torre circolare in mattoni. Man mano che la torre si elevava, col suo peso spingeva il cerchio nel terreno e allo stesso tempo gli operai scavavano il terreno al centro del cerchio. Questa struttura circolare venne completata nel novembre del 1825 e lo scudo per la perforazione, fabbricato a Lambeth presso le officine di Henry Maudslay, venne assemblato sul fondo della struttura. Lo scudo in sezione trasversale si presentava di forma rettangolare e consisteva di dodici alloggiamenti uno a fianco all'altro su due livelli ciascuno dei quali poteva essere spostato in avanti indipendentemente dall'altro. Ogni alloggiamento conteneva tre scomparti, uno sopra l'altro, grandi abbastanza per contenere un uomo che scavava la parete del tunnel. La struttura in totale poteva contenere 36 minatori. Quando abbastanza materiale era stato rimosso dalle pareti della galleria, la struttura veniva spostata in avanti con grandi martinetti e i muratori che seguivano provvedevano al rivestimento in mattoni delle pareti. Per il rivestimento del tunnel ci vollero oltre sette milioni e mezzo di mattoni.\nBrunel ebbe come assistente ai lavori il figlio diciottenne Isambard. Brunel aveva progettato che il tunnel non dovesse passare a pi\u00f9 di quattro metri sotto il letto del fiume. Questa scelta, in seguito, caus\u00f2 dei problemi. Un altro problema che assill\u00f2 Brunel fu l'opinione di William Smith, il presidente della Societ\u00e0 del Tunnel, secondo il quale l'uso del sistema di Brunel era un lusso e che la costruzione del tunnel poteva essere pi\u00f9 a buon mercato ricorrendo ai metodi tradizionali. Inoltre, Smith voleva che Brunel venisse sostituito come Ingegnere Capo e cerc\u00f2 in tutti i modi di metterlo in difficolt\u00e0. Fortunatamente lo scudo si rivel\u00f2 un successo pi\u00f9 che evidente. Durante l'avanzamento dei lavori Brunel ebbe dei problemi di salute e in una occasione rischi\u00f2 di affogare a causa di un allagamento nel tunnel, per questo il figlio Isambard dovette per un certo tempo accollarsi l'intero onere del lavoro.\nA causa della vicinanza del tunnel al letto del fiume ci furono spesso degli allagamenti, perci\u00f2 nel 1827 fu necessario turare un enorme cedimento presentatosi nel letto del fiume. Infine, le risorse della Thames Tunnel Company si esaurirono e nonostante gli sforzi per raccogliere pi\u00f9 fondi, i lavori nel tunnel vennero sospesi fino al mese di agosto del 1828. Brunel si dimise dal suo incarico presso la Societ\u00e0 a causa della continua opposizione del presidente. Si dedic\u00f2 a vari progetti di ingegneria civile e aiut\u00f2 suo figlio Isambard nel progetto del ponte sospeso di Clifton.\nNel marzo del 1832, William Smith venne rimosso dall'incarico di presidente della Thames Tunnel Company. Nel 1834 il governo concesse un prestito di \u00a3246.000 alla Societ\u00e0 del Tunnel. Il vecchio scudo da 80 ton. venne rimosso e sostituito da un nuovo potenziato scudo da 140 ton. costituito da 9.000 pezzi che vennero assemblati direttamente sottoterra. Gli scavi ripresero ma si presentarono ancora casi di allagamento che le pompe non riuscirono a prosciugare. Molti minatori rimasero intossicati dal continuo afflusso di acqua inquinata. Appena il tunnel stava per avvicinarsi al punto di uscita di Wapping, iniziarono i lavori per la costruzione di una struttura di un pozzo verticale simile a quello di Rotherhithe. I lavori iniziarono nel 1840 e terminarono dopo tredici mesi.\nIl 24 marzo 1841 Brunel venne nominato baronetto dalla giovane regina Vittoria. Questa nomina venne caldeggiata dal marito della regina il principe consorte Alberto di Sassonia-Coburgo-Gotha che aveva mostrato grande interesse per i lavori del tunnel. Il tunnel apr\u00ec l'ingresso sulla riva di Wapping il 1\u00ba agosto 1842. Il 7 novembre 1842, Brunel sub\u00ec un ictus che gli paralizz\u00f2 il lato destro per un certo tempo. Il Tunnel del Tamigi vene inaugurato il 25 marzo 1843 e Brunel, nonostante le cattive condizioni di salute, partecip\u00f2 alla cerimonia. Entro quattro mesi dall'apertura un milione di persone visit\u00f2 il tunnel. Il 26 luglio 1843 la regina Vittoria e il principe Alberto visitarono il tunnel. Nonostante che la destinazione del tunnel fosse per il traffico di mezzi a trazione animale, la galleria venne usata dai pedoni.\nUltimi anni di vita.\nDopo il completamento del Tunnel del Tamigi, Brunel continu\u00f2 ad essere in cattive condizioni di salute. Non accett\u00f2 pi\u00f9 importanti lavori anche se aiut\u00f2 il figlio Isambard in vari progetti. Brunel era molto orgoglioso dei successi di suo figlio e presenzi\u00f2 al varo della SS Gret Britain avvenuto a Bristol il 19 luglio 1843. Nel 1845, Brunel sub\u00ec un ictus ancor pi\u00f9 severo e rest\u00f2 quasi del tutto paralizzato al lato destro. Il 12 dicembre 1849, Brunel si spense all'et\u00e0 di 80 anni e venne sepolto nel Kensal Green Cemetery a Londra. La moglie Sophie fu in seguito sepolta nello stesso luogo, come pure dieci anni dopo il loro figlio Isambard.\nNel 1865, la East London Railway Company acquist\u00f2 il tunnel per \u00a3200.000 e quattro anni dopo vi cominciarono a passare i primi treni. In seguito la galleria \u00e8 entrata a far parte del sistema della metropolitana londinese e tutt'oggi \u00e8 ancora in uso."}
{"id": "2812819", "revid": "149727", "url": "https://it.wikipedia.org/wiki?curid=2812819", "title": "Brivio con Beverate", "text": ""}
{"id": "2812821", "revid": "2048388", "url": "https://it.wikipedia.org/wiki?curid=2812821", "title": "Yang Pu", "text": "Ha giocato interamente la sua carriera calcistica al Beijing Guoan perlopi\u00f9 da difensore ed \u00e8 stato il capitano della squadra. Come giocatore internazionale il suo pi\u00f9 grande risultato fu partecipare ai Mondiali FIFA 2002 dove gioc\u00f2 in due partite.\nCarriera.\nClub.\nYang Pu inizi\u00f2 la sua carriera calcistica per il Beijing Guoan nella stagione del 1998 e fu notato per la sua versatilit\u00e0 come centrocampista e velocemente divenne regolarmente un giocatore della squadra. Nella stagione del 2000 firm\u00f2 il contratto da difensore e divenne un giocatore integrale della squadra. Sub\u00ec numerosi cambi manageriali ma volle rimanere un membro fedele della squadra e vinse il suo primo premio d'argento con la Coppa della Cina del 2003. La sua devozione alla squadra venne saldata quando fu nominato capitano nella stagione del 2007, tuttavia a causa di lesioni capitan\u00f2 la squadra raramente. Alla fine della stagione del 2009 Yang Pu si ritir\u00f2 a causa di lesioni persistenti al ginocchio destro, tuttavia nonostante ci\u00f2 fu in grado di condurre il Beijing Guoan alla vittoria anche se manc\u00f2 a molte partite della stagione.\nNazionale.\nYang Pu fece il suo debutto internazionale nell'amichevole contro la nazionale di calcio della Corea del Nord nel 3 agosto del 2001 in un pareggio di 2-2.\nAnche se prevalentemente difensore era abituato a prendere diverse posizioni nella squadra Cinese e la sua versatilit\u00e0 fu vista e divenne un giocatore regolare della squadra. Spingendo sempre di pi\u00f9 per un posto in prima fila della squadra cinese lui divenne un partecipante dei Mondiali FIFA 2002 e gioc\u00f2 anche in due gruppi di giochi. Con l'introduzione di Sun Xiang e di Yan Song cominci\u00f2 a vedere il suo periodo di tempo nella squadra limitato e lui gioc\u00f2 la sua ultima partita contro il Kuwait il 13 ottobre 2004 nei Mondiali Fifa in cui la Cina perse 1-0."}
{"id": "2812822", "revid": "587852", "url": "https://it.wikipedia.org/wiki?curid=2812822", "title": "Calco con Arlate", "text": ""}
{"id": "2812823", "revid": "112105308", "url": "https://it.wikipedia.org/wiki?curid=2812823", "title": "Mondonico con Porchera, Olchiellera, Borlengo e Vallicelli", "text": ""}
{"id": "2812825", "revid": "216401", "url": "https://it.wikipedia.org/wiki?curid=2812825", "title": "Maglia rosa (Giro Donne)", "text": ""}
{"id": "2812826", "revid": "293377", "url": "https://it.wikipedia.org/wiki?curid=2812826", "title": "Richard Searfoss", "text": ""}
{"id": "2812829", "revid": "339392", "url": "https://it.wikipedia.org/wiki?curid=2812829", "title": "Richard A. Searfoss", "text": ""}
{"id": "2812830", "revid": "339392", "url": "https://it.wikipedia.org/wiki?curid=2812830", "title": "Maglia verde (Giro Donne)", "text": ""}
{"id": "2812832", "revid": "297059", "url": "https://it.wikipedia.org/wiki?curid=2812832", "title": "Wendy B. Lawrence", "text": ""}
{"id": "2812836", "revid": "1573940", "url": "https://it.wikipedia.org/wiki?curid=2812836", "title": "Acerodon leucotis", "text": "La volpe volante dalle orecchie bianche (Acerodon leucotis ) \u00e8 un pipistrello appartenente alla famiglia degli Pteropodidi, diffuso nell'Arcipelago delle Filippine.\nDescrizione.\nDimensioni.\nPipistrello di grandi dimensioni, con la lunghezza totale tra 220 e 250\u00a0mm, la lunghezza dell'avambraccio tra 132 e 165\u00a0mm e la lunghezza delle orecchie tra 29 e 32\u00a0mm.\nAspetto.\nIl colore del dorso \u00e8 marrone chiaro, le spalle sono giallo-brunastre, mentre le parti ventrali sono castane dorate, cosparse di peli argentati. La testa \u00e8 bruno-olivastra, cosparsa di peli nerastri particolarmente tra gli occhi. Sono presenti due ciuffi di peli color ruggine intorno alle ghiandole del collo. Il muso \u00e8 lungo ed affusolato, gli occhi sono grandi. Le orecchie sono chiare ed appaiono bianche controluce. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. La sottospecie \"A.l. obscurus\" \u00e8 pi\u00f9 scura. Il colore del suo mantello tende al bruno-nerastro. Questa specie \u00e8 stata per molti anni assegnata al genere \"Pteropus\".\nBiologia.\nAlimentazione.\nSi nutre di specie native di \"Ficus\".\nRiproduzione.\nL'aspettativa di vita \u00e8 di 6-8 anni.\nDistribuzione e habitat.\nQuesta specie \u00e8 diffusa nell'Arcipelago delle Filippine.\nVive nelle foreste primarie e secondarie fino a qualche centinaio di metri di altitudine. \u00c8 stato osservato anche in ambienti degradati come le foreste secondarie e le praterie.\nTassonomia.\nSono state riconosciute due sottospecie:\nStato di conservazione.\nLa IUCN Red List, considerato il declino della popolazione del 30% negli ultimi 15 anni, dovuto alla caccia e al degrado del suo habitat, classifica \"A. leucotis\" come specie vulnerabile (VU).\nLa CITES ha inserito questa specie nell'appendice II."}
{"id": "2812838", "revid": "76963", "url": "https://it.wikipedia.org/wiki?curid=2812838", "title": "Kumiko Nakano", "text": ""}
{"id": "2812839", "revid": "339392", "url": "https://it.wikipedia.org/wiki?curid=2812839", "title": "Maglia ciclamino (Giro Donne)", "text": ""}
{"id": "2812841", "revid": "339392", "url": "https://it.wikipedia.org/wiki?curid=2812841", "title": "Maglia bianca (Giro Donne)", "text": ""}
{"id": "2812846", "revid": "287204", "url": "https://it.wikipedia.org/wiki?curid=2812846", "title": "Charles Joseph Precourt", "text": ""}
{"id": "2812847", "revid": "339392", "url": "https://it.wikipedia.org/wiki?curid=2812847", "title": "Charles J. Precourt", "text": ""}
{"id": "2812848", "revid": "339392", "url": "https://it.wikipedia.org/wiki?curid=2812848", "title": "Charles Precourt", "text": ""}
{"id": "2812853", "revid": "287204", "url": "https://it.wikipedia.org/wiki?curid=2812853", "title": "Ellen Baker", "text": ""}
{"id": "2812854", "revid": "767487", "url": "https://it.wikipedia.org/wiki?curid=2812854", "title": "Glass Spider Live", "text": "Glass Spider Live \u00e8 un album live di David Bowie, registrato durante i concerti del 7 e 9 novembre 1987 a Sydney, nel corso del Glass Spider Tour. \u00c8 stato distribuito in formato doppio CD il 23 ottobre 2008.\nQueste esibizioni erano state precedentemente distribuite in VHS e DVD con il titolo Glass Spider; l'edizione speciale di questo video conteneva un doppio CD registrato in un altro concerto dello stesso tour, al Montr\u00e9al Olympic Stadium il 30 agosto 1987.\nTracce.\nTutte le canzoni sono scritte da David Bowie, tranne quando indicato:"}
{"id": "2812855", "revid": "297059", "url": "https://it.wikipedia.org/wiki?curid=2812855", "title": "Ellen S. Baker", "text": ""}
{"id": "2812857", "revid": "38120", "url": "https://it.wikipedia.org/wiki?curid=2812857", "title": "Generale Mannaggia La Rocca", "text": "Generale Mannaggia La Rocca \u00e8 una maschera romanesca e un personaggio della commedia dell'arte.\nL'origine del personaggio e la figura.\nMaschera romana che nei carnevali romani partecipava alle mascherate, si riferisce alla maschera del capitano, maschera milanese, il militare spaccone e buffonesco, simile al personaggio del \"Miles Gloriosus\" protagonista dell'omonima commedia di Plauto.\nInventato da Luigi Guidi (Roma 1833-1901), un cenciaiolo (stracciaiolo) di Roma, capo-popolo dei carnevali romani della Roma gaudente, papalina e umbertina.\nGli abitanti dei vicoli della vecchia Roma, al passaggio del Generale Mannaggia La Rocca, facevano scendere dai piani alti delle case, dei cestini legati a delle corde con dentro panini e soldi. Sulla divisa del Generale erano presenti medaglie e decorazioni ricavate da tappi di bottiglie e fondi di lattine di conserve.\nIl carattere.\nGenerale Mannaggia La Rocca, \u00e8 un vecchio generale spaccone che impersona il militare tronfio e smargiasso, vestito da generale pluridecorato e pieno di mostrine, con un grande seguito di popolo."}
{"id": "2812869", "revid": "76963", "url": "https://it.wikipedia.org/wiki?curid=2812869", "title": "Atsuko Inaba", "text": "Solo pi\u00f9 tardi, nel 1999, si un\u00ec al sottogruppo delle Hello! Project Taiyo to Ciscomoon, che sarebbe stato successivamente rinominato T&amp;C Bomber, e che si sarebbe sciolto nel 2000. Atsuko funse da membro temporaneo in diversi sottogruppi delle Hello! Project, quali Aoiro 7, 7Air, H.P. All Stars e Puripuri Pink, per\u00f2 sempre come corista o ballerina, mai come cantante effettiva.\nIl 30 ottobre 2009, \u00e8 stata annunciata la conclusione del suo contratto con l'agenzia \"UpFront Agency\", i dirigenti della quale hanno creato tutto il business dietro le Hello! Project."}
{"id": "2812870", "revid": "767487", "url": "https://it.wikipedia.org/wiki?curid=2812870", "title": "Richard Noel Richards", "text": ""}
{"id": "2812871", "revid": "297059", "url": "https://it.wikipedia.org/wiki?curid=2812871", "title": "Richard N. Richards", "text": ""}
{"id": "2812872", "revid": "110157", "url": "https://it.wikipedia.org/wiki?curid=2812872", "title": "En concert (Jack Johnson)", "text": "En concert \u00e8 il primo album live del cantautore statunitense Jack Johnson. Il disco contiene 19 tracce registrate durante il \"Sleep Through The Static World Tour\" del 2008.\nTutti i proventi del tour e della vendita di questo \"live\" sono stati destinati alla \"Kokua Hawaii Foundation\" e alla \"Johnson Ohana Charitable Foundation\" per lo sviluppo della cultura dell'ambiente, dell'arte e della musica nel mondo."}
{"id": "2812874", "revid": "1573940", "url": "https://it.wikipedia.org/wiki?curid=2812874", "title": "Acerodon mackloti", "text": "La volpe volante della Sonda (Acerodon mackloti ) \u00e8 un pipistrello appartenente alla famiglia degli Pteropodidi, endemico delle Isole della Sonda, Indonesia.\nDescrizione.\nDimensioni.\nPipistrello di medie e grandi dimensioni, con la lunghezza totale tra 220 e 238\u00a0mm, la lunghezza dell'avambraccio tra 135 e 156\u00a0mm, la lunghezza delle orecchie tra 32 e 34\u00a0mm, un'apertura alare fino a 1,070\u00a0m e un peso fino a 565\u00a0g.\nAspetto.\nLa pelliccia \u00e8 lanosa sulle spalle, quella della groppa e delle anche \u00e8 morbida e ondulata, mentre quella della schiena \u00e8 liscia e schiacciata. Le parti dorsali e la testa variano dal giallo-brunastro al bruno-rossastro, le spalle sono giallo dorate anteriormente ed assumono gradualmente il colore pi\u00f9 chiaro della nuca nella zona posteriore. Le parti ventrali variano dal giallo-brunastro al marrone. Nella sottospecie \"A.m.gilvus\" il dorso \u00e8 completamente giallo crema. Il muso \u00e8 lungo e affusolato, gli occhi sono grandi con l'iride giallo-brunastra chiara. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. I maschi hanno dei ciuffi di peli untuosi sul collo intorno ad una ghiandola che secerne una sostanza con un odore misto tra muschio e mela. La sottospecie pi\u00f9 grande \u00e8 \"A.m. alorensis\" mentre la pi\u00f9 piccola \u00e8 \"A.m. gilvus\".\nBiologia.\nComportamento.\nSi rifugia in colonie di 300-500 individui su alberi di mango insieme a \"P. vampyrus\". Viene spesso catturato presso giardini e nelle foreste secondarie. Verso il tramonto si sposta verso luoghi dove trovare cibo come le piantagioni di palme da cocco.\nAlimentazione.\nSi nutre di frutta, in particolare di specie native di \"Ficus\" e parti morbide e frutta giovane di Palme da cocco.\nRiproduzione.\nFemmine con un embrione sono state catturate sull'isola di Timor nei mesi di marzo e maggio, mentre altre sempre con un embrione ciascuna e in allattamento sono state catturate nel mese di ottobre sull'isola di Lombok.\nDistribuzione e habitat.\nL'areale di questa specie \u00e8 ristretto alle Isole della Sonda, in Indonesia.\nVive nelle foreste lungo le coste fino a 450 metri di altitudine.\nTassonomia.\nSono state riconosciute 5 sottospecie:\nStato di conservazione.\nLa IUCN Red List, considerato che questa specie \u00e8 ristretta solo sulle grandi isole e la sua popolazione \u00e8 in continuo declino, classifica \"A. mackloti\" come specie vulnerabile (VU).\nLa CITES ha inserito questa specie nell'appendice II."}
{"id": "2812879", "revid": "767487", "url": "https://it.wikipedia.org/wiki?curid=2812879", "title": "Maurice Renard", "text": "Biografia.\nOriginario di Reims, influenzato da Jules Verne, Charles Dickens, Edgar Allan Poe e H. G. Wells, esord\u00ec con i racconti di \"Fant\u00f4mes et fantoches\" nel 1905.\nScrisse alcuni popolari romanzi della nascente fantascienza a quel tempo denominata \"anticipazione\": \"Le Docteur Lerne\" (1908) e \"Le P\u00e9ril bleu\" (1912).\nCongedato dopo aver combattuto nella prima guerra mondiale, pubblic\u00f2 nel 1921 il suo romanzo pi\u00f9 famoso, \"Le mani di Orlac\" (\"Les Mains d'Orlac\"), una storia a mezza via tra il poliziesco e il fantastico che sar\u00e0 adattata varie volte al cinema.\nOpere.\nElenco parziale\nAdattamenti.\nCinema.\nNel corso degli anni sono stati prodotti quattro adattamenti cinematografici del romanzo \"Les mains de Orlac\":"}
{"id": "2812886", "revid": "216401", "url": "https://it.wikipedia.org/wiki?curid=2812886", "title": "Trofeo Citt\u00e0 di Rosignano", "text": ""}
{"id": "2812887", "revid": "1310927", "url": "https://it.wikipedia.org/wiki?curid=2812887", "title": "Evgenij Gapon", "text": "Carriera.\nClub.\nNel 2009 viene acquistato dal Chimki, e colleziona 13 presenze nella massima serie russa."}
{"id": "2812888", "revid": "1677399", "url": "https://it.wikipedia.org/wiki?curid=2812888", "title": "Internazionali di Francia 1952", "text": "Gli Internazionali di Francia 1952 (conosciuti oggi come Open di Francia o Roland Garros) sono stati la 51\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Jaroslav Drobn\u00fd, che si \u00e8 imposto su Frank Sedgman in quattro set col punteggio di 6-2, 6-0, 3-6, 6-4. Il singolare femminile \u00e8 stato vinto da Doris Hart, che ha battuto in due set Shirley Fry. Nel doppio maschile si sono imposti Ken McGregor e Frank Sedgman. Nel doppio femminile hanno trionfato Doris Hart e Shirley Fry. Nel doppio misto la vittoria \u00e8 andata a Doris Hart in coppia con Frank Sedgman.\nSeniors.\nSingolare maschile.\n Jaroslav Drobn\u00fd ha battuto in finale Frank Sedgman 6-2, 6-0, 3-6, 6-4\nSingolare femminile.\n Doris Hart ha battuto in finale Shirley Fry 6-4, 6-4\nDoppio maschile.\n Ken McGregor / Frank Sedgman hanno battuto in finale Gardnar Mulloy / Dick Savitt 6-3, 6-4, 6-4\nDoppio Femminile.\n Doris Hart / Shirley Fry hanno battuto in finale Hazel Redick-Smith / Julia Wipplinger 7-5, 6-1\nDoppio Misto.\n Doris Hart / Frank Sedgman hanno battuto in finale Shirley Fry / Eric Sturgess 6-8, 6-3, 6-3"}
{"id": "2812894", "revid": "1123126", "url": "https://it.wikipedia.org/wiki?curid=2812894", "title": "Abramo di Kashkar", "text": "A lui si deve la riforma della vita monastica nestoriana. Nel 571 fond\u00f2 un nuovo monastero sul Monte Izla, presso Nisibi, nel quale cerc\u00f2 di recuperare un'osservanza monastica pi\u00f9 severa."}
{"id": "2812900", "revid": "1869172", "url": "https://it.wikipedia.org/wiki?curid=2812900", "title": "Abramo di Clermont", "text": "Biografia.\nAbramo nacque nell'alta Siria, in una citt\u00e0 lungo il corso del fiume Eufrate. Ancora diacono, lasci\u00f2 la patria in seguito alle persecuzioni dei Sasanidi e si diresse in pellegrinaggio verso l'Egitto per conoscere e imitare gli eremiti di quella regione; catturato dalle guardie di frontiera, fu torturato e tenuto in prigionia per cinque anni. Rilasciato al termine della persecuzione, secondo il racconto di san Gregorio di Tours percorse tutto l'Occidente fino a giungere verso la met\u00e0 del secolo in Alvernia, dove si ferm\u00f2 ad Arvernis (la futura Clermont-Ferrand), vi costru\u00ec una capanna di paglia e vi condusse una vita eremitica e di preghiera. Essendosi radunati intorno a lui numerosi seguaci richiamati dalla santit\u00e0 delle sue virt\u00f9, nel 473, vicino alla basilica di San Ciriaco di cui port\u00f2 a termine la costruzione, fond\u00f2 un monastero del quale divenne abate e dove mor\u00ec qualche anno dopo, insignito del titolo sacerdotale e gi\u00e0 venerato per i miracoli operati. San Sidonio Apollinare compose un epitaffio di 30 versi in sua memoria.\nNell'alto Medioevo veniva invocato per la benedizione degli occhi, contro la febbre e come patrono di osti e albergatori. La sua festa si celebra il 15 giugno."}
{"id": "2812901", "revid": "1677399", "url": "https://it.wikipedia.org/wiki?curid=2812901", "title": "Internazionali di Francia 1951", "text": "Gli Internazionali di Francia 1951 (conosciuti oggi come Open di Francia o Roland Garros) sono stati la 50\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Jaroslav Drobn\u00fd, che si \u00e8 imposto su Eric Sturgess in tre set col punteggio di 6-3, 6-3, 6-3. Il singolare femminile \u00e8 stato vinto da Shirley Fry, che ha battuto in tre set Doris Hart. Nel doppio maschile si sono imposti Ken McGregor e Frank Sedgman.Nel doppio femminile hanno trionfato Doris Hart e Shirley Fry. Nel doppio misto la vittoria \u00e8 andata a Doris Hart in coppia con Frank Sedgman.\nSeniors.\nSingolare maschile.\n Jaroslav Drobn\u00fd ha battuto in finale Eric Sturgess 6-3, 6-3, 6-3\nSingolare femminile.\n Shirley Fry ha battuto in finale Doris Hart 6-3, 3-6, 6-3\nDoppio maschile.\n Ken McGregor / Frank Sedgman hanno battuto in finale Gardnar Mulloy / Dick Savitt 6-2, 2-6, 9-7, 7-5\nDoppio Femminile.\n Doris Hart / Shirley Fry hanno battuto in finale Beryl Bartlett / Barbara Scofield 10-8, 6-3\nDoppio Misto.\n Doris Hart / Frank Sedgman hanno battuto in finale Thelma Coyne Long / Mervyn Rose 7-5, 6-2"}
{"id": "2812904", "revid": "838137", "url": "https://it.wikipedia.org/wiki?curid=2812904", "title": "Const cast", "text": "Il const_cast \u00e8 uno dei quattro cast espliciti (o \"cast stile C++\"), assieme al dynamic cast, il reinterpret cast e lo static cast. Il const_cast \u00e8 usato tipicamente nelle situazioni in cui si desidera eliminare l'attributo const o volatile di un particolare tipo di oggetto ed \u00e8 il solo cast esplicito in grado di effettuare questo tipo di operazione.\nSintassi.\nconst_cast&lt;T&gt;(expression)\nIl const_cast \u00e8, come gli altri cast espliciti, un operatore di tipo template, l'espressione passata come argomento viene valutata e poi convertita nel tipo specificato fra le parentesi angolari.\nEsempio di utilizzo.\nclass Text {\npublic:\n Text(const char* str);\n ~Text();\n const char&amp; operator[] (std::size_t position) const {\n return m_Text[position]];\n char&amp; operator[] (std::size_t position) {\n return const_cast&lt;char&amp;&gt; ( //rimuove l'attributo const dal valore di ritorno\n static_cast&lt;const Text&amp;&gt;(*this)[position] //forza l'utilizzo della versione const dell'operatore []\n // aggiungendo l'attributo const a this\nQuesto esempio mostra una classe che implementa due versioni delloperatore []\" per accedere a un particolare carattere di una stringa di testo. La prima implementazione restituisce un riferimento const al carattere contenuto nella posizione specificata come argomento. La seconda versione restituisce nel medesimo modo un riferimento ad un carattere della stringa, sfruttando i cast espliciti const_cast\"', per modificare il valore di ritorno, e static cast, per forzare l'utilizzo dell'implementazione const dell'operatore sul puntatore \"this\"."}
{"id": "2812907", "revid": "12109", "url": "https://it.wikipedia.org/wiki?curid=2812907", "title": "Massoni", "text": ""}
{"id": "2812912", "revid": "1677399", "url": "https://it.wikipedia.org/wiki?curid=2812912", "title": "Internazionali di Francia 1950", "text": "Gli Internazionali di Francia 1950 (conosciuti oggi come Open di Francia o Roland Garros) sono stati la 49\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Budge Patty, che si \u00e8 imposto su Jaroslav Drobn\u00fd in cinque set col punteggio di 6-1, 6-2, 3-6, 5-7, 7-5. Il singolare femminile \u00e8 stato vinto da Doris Hart, che ha battuto in tre set Patricia Todd. Nel doppio maschile si sono imposti Bill Talbert e Tony Trabert. Nel doppio femminile hanno trionfato Doris Hart e Shirley Fry. Nel doppio misto la vittoria \u00e8 andata a Barbara Scofield in coppia con Enrique Morea.\nSeniors.\nSingolare maschile.\n Budge Patty ha battuto in finale Jaroslav Drobn\u00fd 6-1, 6-2, 3-6, 5-7, 7-5\nSingolare femminile.\n Doris Hart ha battuto in finale Patricia Todd 6-4, 4-6, 6-2\nDoppio maschile.\n Bill Talbert / Tony Trabert hanno battuto in finale Jaroslav Drobn\u00fd / Eric Sturgess 6-2, 1-6, 10-8, 6-2\nDoppio Femminile.\n Doris Hart / Shirley Fry hanno battuto in finale Louise Brough Clapp / Margaret Osborne duPont 1-6, 7-5, 6-2\nDoppio Misto.\n Barbara Scofield / Enrique Morea hanno battuto in finale Pat Canning Todd / Bill Talbert per walkower"}
{"id": "2812921", "revid": "1677399", "url": "https://it.wikipedia.org/wiki?curid=2812921", "title": "Internazionali di Francia 1949", "text": "Gli Internazionali di Francia 1949 (conosciuti oggi come Open di Francia o Roland Garros) sono stati la 48\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Frank Parker, che si \u00e8 imposto su Budge Patty in quattro set col punteggio di 6-3, 1-6, 6-1, 6-4. Il singolare femminile \u00e8 stato vinto da Margaret duPont, che ha battuto in due set Nelly Adamson. Nel doppio maschile si sono imposti Pancho Gonzales e Frank Parker. Nel doppio femminile hanno trionfato Margaret Osborne duPont e Louise Brough Clapp. Nel doppio misto la vittoria \u00e8 andata a Sheila Piercey Summers in coppia con Eric Sturgess.\nSeniors.\nSingolare maschile.\n Frank Parker ha battuto in finale Budge Patty 6-3, 1-6, 6-1, 6-4\nSingolare femminile.\n Margaret duPont ha battuto in finale Nelly Adamson 7-5, 6-2\nDoppio maschile.\n Pancho Gonzales / Frank Parker hanno battuto in finale Eustace Fannin / Eric Sturgess 6-3, 8-6, 5-7, 6-3\nDoppio Femminile.\n Margaret Osborne duPont / Louise Brough Clapp hanno battuto in finale Joy Gannon / Betty Hilton 7-5, 6-1\nDoppio Misto.\n Sheila Piercey Summers / Eric Sturgess hanno battuto in finale Jean Quertier / Gerry Oakley 6-1, 6-1"}
{"id": "2812928", "revid": "1543377", "url": "https://it.wikipedia.org/wiki?curid=2812928", "title": "Aethalops aequalis", "text": "Aethalops aequalis () \u00e8 un pipistrello appartenente alla famiglia degli Pteropodidi, endemico del Borneo.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 63 e 71\u00a0mm, la lunghezza dell'avambraccio tra 42,3 e 46\u00a0mm, la lunghezza delle orecchie tra 10 e 13\u00a0mm e un peso fino a 18\u00a0g.\nAspetto.\nLa pelliccia \u00e8 lunga e densa. Le parti dorsali sono marroni, il capo e il muso sono bruno-grigiastri, mentre le parti ventrali sono grigio-brunastre. Lungo i lati del corpo \u00e8 presente una banda di peli bruno-rossastri che si estende fino alla groppa e sugli arti inferiori. Le membrane alari sono prive di qualsiasi macchia chiara. Il muso \u00e8 relativamente corto e largo, gli occhi sono grandi. Gli artigli sono biancastri. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori ed \u00e8 ricoperto di peli bruno-rossastri.\nBiologia.\nRiproduzione.\nEsemplari giovani sono stati catturati nel mese di aprile.\nDistribuzione e habitat.\nQuesta specie \u00e8 diffusa nelle zone montane del Borneo.\nVive nelle foreste primarie montane sopra i 600 metri di altitudine.\nStato di conservazione.\nLa IUCN Red List, considerato il vasto Areale e la preferenza agli habitat montani, meno sfruttati degli altri, classifica \"A. aequalis\" come specie a rischio minimo (LC)."}
{"id": "2812931", "revid": "986213", "url": "https://it.wikipedia.org/wiki?curid=2812931", "title": "Abraham Bedros I Ardzivian", "text": "Biografia.\nOrdinato prete nel 1706, inizi\u00f2 il suo ministero in Cilicia. Grazie all'appoggio di Pietro II d'Aleppo, favorevole all'unione con la Chiesa romana, divenne vescovo di Aleppo nel 1710.\nNel 1714 fu arrestato su istanza dei tradizionalisti armeni per il suo proselitismo cattolico. Liberato, fu nuovamente imprigionato sull'isola di Rouaud dal 1719 al 1721. Impeditogli di tornare ad Aleppo, cre\u00f2 un ordine religioso in un convento in Libano.\nIl 26 novembre 1740 fu nominato patriarca (), ma la corrente scismatica del clero e la popolazione armena assegnarono la sede a Michele I di Sis.\nAbramo Ardzivian si rec\u00f2 a Roma dove ottenne da papa Benedetto XIV il pallio e il titolo di patriarca di Cilicia, l'8 dicembre 1742.\nDi ritorno in Cilicia, si ritir\u00f2 sul Monte Libano dove mor\u00ec il 1\u00ba ottobre 1749.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2812934", "revid": "1677399", "url": "https://it.wikipedia.org/wiki?curid=2812934", "title": "Internazionali di Francia 1948", "text": "Gli Internazionali di Francia 1948 (conosciuti oggi come Open di Francia o Roland Garros) sono stati la 47\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Frank Parker, che si \u00e8 imposto su Jaroslav Drobn\u00fd in quattro set col punteggio di 6-4, 7-5, 5-7, 8-6. Il singolare femminile \u00e8 stato vinto da Nelly Landry, che ha battuto in due set Shirley Fry. Nel doppio maschile si sono imposti Lennart Bergelin e Jaroslav Drobn\u00fd. Nel doppio femminile hanno trionfato Doris Hart e Pat Canning Todd. Nel doppio misto la vittoria \u00e8 andata a Pat Canning Todd in coppia con Jaroslav Drobn\u00fd.\nSeniors.\nSingolare maschile.\n Frank Andrew Parker ha battuto in finale Jaroslav Drobn\u00fd 6-4, 7-5, 5-7, 8-6\nSingolare femminile.\n Nelly Landry ha battuto in finale Shirley Fry 6-2, 0-6, 6-0\nDoppio maschile.\n Lennart Bergelin / Jaroslav Drobn\u00fd hanno battuto in finale Harry Hopman / Frank Sedgman 8-6, 6-1, 12-10\nDoppio Femminile.\n Doris Hart / Pat Canning Todd hanno battuto in finale Shirley Fry / Mary Arnold Prentiss 6-4, 6-2\nDoppio Misto.\n Pat Canning Todd / Jaroslav Drobn\u00fd hanno battuto in finale Doris Hart / Frank Sedgman 6-3, 3-6, 6-3"}
{"id": "2812943", "revid": "30156624", "url": "https://it.wikipedia.org/wiki?curid=2812943", "title": "Chitarra Synth", "text": ""}
{"id": "2812944", "revid": "1677399", "url": "https://it.wikipedia.org/wiki?curid=2812944", "title": "Internazionali di Francia 1947", "text": "Gli Internazionali di Francia 1947 (conosciuti oggi come Open di Francia o Roland Garros) sono stati la 46\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da J\u00f3zsef Asb\u00f3th, che si \u00e8 imposto su Eric Sturgess in tre set col punteggio di 8-6, 7-5, 6-4. Il singolare femminile \u00e8 stato vinto daPatricia Todd, che ha battuto in tre set Doris Hart. Nel doppio maschile si sono imposti Eustace Fannin e Eric Sturgess. Nel doppio femminile hanno trionfato Louise Brough e Margaret Osborne duPont. Nel doppio misto la vittoria \u00e8 andata a Sheila Piercey Summers in coppia con Eric Sturgess.\nSeniors.\nSingolare maschile.\n J\u00f3zsef Asb\u00f3th ha battuto in finale Eric Sturgess 8-6, 7-5, 6-4\nSingolare femminile.\n Patricia Todd ha battuto in finale Doris Hart 6-3, 3-6, 6-4\nDoppio maschile.\n Eustace Fannin / Eric Sturgess hanno battuto in finale Tom Brown / Bill Sidwell 6-4, 4-6, 6-4, 6-3\nDoppio Femminile.\n Louise Brough / Margaret Osborne duPont hanno battuto in finale Doris Hart / Pat Canning Todd 7-5, 6-2\nDoppio Misto.\n Sheila Piercey Summers / Eric Sturgess hanno battuto in finale Jadwiga J\u0119drzejowska / Christian Caralulis 6-0, 6-0"}
{"id": "2812946", "revid": "587852", "url": "https://it.wikipedia.org/wiki?curid=2812946", "title": "Jean-Patrice Brosse", "text": "Biografia.\nStudia organo, clavicembalo, musica da camera, prima nei conservatori francesi, poi in Italia, presso l'Accademia Chigiana di Siena; allo stesso tempo frequenta il corso di architettura all'\u00c9cole nationale sup\u00e9rieure des beaux-arts di Parigi.\nInizia l'attivit\u00e0 concertistica a ventitr\u00e9 anni, con una tourn\u00e9e negli Stati Uniti d'America e in America del Sud; entra quindi, come organista e clavicembalista, prima nell'ensemble \"Ars Antiqua de Paris\" e nell\"'Orchestra della Radio\", in seguito nell'\"Ensemble Orchestral de Paris\" e nell'\"Orchestre de chambre de Toulouse\".\nCollabora poi con numerosi artisti, sia strumentisti che cantanti, e con grandi orchestre internazionali (Orchestra Filarmonica di Monte Carlo, Orchestra Sinfonica Nazionale della RAI, Orchestre Philharmonique de Radio France).\nCostituisce un proprio ensemble, il \"Concerto rococo\", che approfondisce lo studio e l'interpretazione con strumenti antichi della musica del XVIII secolo, (Bach, Schobert, Corrette, Mozart, Soler, Haydn). Si dedica anche alla ricerca e al recupero della musica liturgica barocca per organo e del canto gregoriano.\nCome solista, concertista e musicista da camera, partecipa a prestigiosi festival internazionali, tenendo anche conferenze e corsi di perfezionamento. \u00c8 docente di organo barocco e clavicembalo all'\u00c9cole Normale de Musique di Parigi.\nJean-Patrice Brosse ha realizzato numerose incisioni discografiche. Nel suo repertorio hanno un maggior rilievo i compositori francesi, (Michel Corrette, Claude Balbastre, Armand-Louis Couperin, Joseph-Nicolas-Pancrace Royer, Simon Simon, Jacques Duphly).Sul tema della musica francese per clavicembalo nel XVIII secolo ha pubblicato il libro \"Le Clavecin des Lumi\u00e8res\", e ha portato sulle scene teatrali diverse rappresentazioni, unendo musica e testi letterari: \"Le soir des lumi\u00e8res\" con l'attrice Fran\u00e7oise Fabian, \"Mozart et le clavecin des lumi\u00e8res\", e \"Musique et po\u00e9sie\" con Marie-Christine Barrault ."}
{"id": "2812947", "revid": "767487", "url": "https://it.wikipedia.org/wiki?curid=2812947", "title": "2AM", "text": "I 2AM () sono un gruppo musicale sudcoreano, formatosi a Seul nel 2008. Sono uno dei due sotto-gruppi risultanti dalla scissione della boy band di undici membri One Day, insieme ai 2PM.\nStoria.\n2008-2010: debutto e primo album.\nInsieme ai membri del gruppo 2PM, i 2AM appaiono per la prima volta nel documentario \"Hot Blood\", trasmesso su Mnet, in cui viene mostrata la loro preparazione pre-debutto. Changmin \u00e8 l'unico membro a non comparire nel documentario, in quanto all'epoca stava assolvendo gli obblighi militari. Jinwoon viene inizialmente eliminato da \"Hot Blood\", ma reintegrato a causa del ritiro di Daehun dalla JYPE. I rimanenti membri sono Jo Kwon e Seulong. Il gruppo debutta ufficialmente l'11 luglio 2008 durante lo show televisivo trasmesso dalla KBS \"Music Bank\", interpretando il loro primo singolo \"This Song\", poi pubblicato effettivamente il 21 luglio 2008.\nIl 19 marzo 2009 viene pubblicato il secondo singolo del gruppo, intitolato \"Time For Confession\", del quale promuovono la canzone \"Confession of a Friend\". Il 21 gennaio 2010 viene pubblicato il primo EP intitolato \"Can't Let You Go Even If I Die\", omonimo della canzone promossa. La pubblicazione viene preceduta da quattro trailer, distribuiti dalla JYP Entertainment sul canale YouTube del gruppo e ispirati ciascuno a una stagione. Il 7 febbraio, i 2AM vincono il primo premio Mutizen durante \"Inkigayo\", un secondo e un terzo durante \"M! Countdown\" il 25 febbraio e il 7 marzo. Il repackaged dell'EP esce il 18 marzo 2010: questa versione, distribuita con un DVD, contiene quattro canzoni aggiuntive, tre provenienti dai primi due singoli e il video musicale di \"Even If I Die I Can't Let You Go\", sotto forma di drama. Il gruppo decide di promuovere il brano inedito \"I Was Wrong\", rivelandone una parte nel primo episodio del reality \"2AM Day\" il 10 marzo. Quattro teaser, uno per ogni componente, escono dal 12 al 14 marzo; segue un'anteprima del videoclip il 15 marzo. L'album viene pubblicato il 18 marzo, e \"I Was Wrong\" vince l'episodio di \"M! Countdown\" il 1\u00ba aprile.\nDal 30 giugno al 20 luglio 2010, i 2AM aprono la seconda parte del tour mondiale delle Wonder Girls, comparendo anche nel reality show dedicato al girl group.\nIl 26 ottobre, il gruppo pubblica il primo album esteso, \"Saint o'Clock\", trainato dai singoli \"You Wouldn't Answer My Calls\" e \"Like Crazy\". \"You Wouldn't Answer My Calls\" vince il premio Mutizen a \"Inkigayo\" il 14 novembre.\n2011-2012: debutto in Giappone.\nDopo il successo in Corea di \"Saint o'Clock\", i 2AM pubblicano un'edizione speciale giapponese dell'album il 9 novembre 2011. A gennaio 2012, debuttano nel Paese del Sol Levante con \"Never Let You Go: Shindemo Hanasanai\", versione giapponese del singolo coreano \"Even if I Die, I Can't Let You Go\", entrando nella top 3 della classifica Oricon, sia in quella giornaliera che in quella settimanale.\nI 2AM annunciano il ritorno sulla scena coreana con il secondo EP \"F.Scott Fitzgerald's Way Of Love\", pubblicando il video musicale della traccia \"I Wonder If You Hurt Like Me\" il 12 marzo 2012. Segue il secondo singolo giapponese \"You Wouldn't Answer My Calls\" l'11 aprile. La canzone entra immediatamente nella classifica Oricon giornaliera al quarto posto. Quest'album contiene la versione giapponese di \"You Wouldn't Answer My Calls\", \"Like Crazy\" e il remake di \"Close Your Eyes\" di Kei Hirai.\nAd aprile 2012, i 2AM e i 2PM annunciano l'uscita del documentario \"Beyond the One Day\" in Giappone, pubblicandone il trailer il 13 del mese. Poco dopo, escono il singolo giapponese \"One Day\" e il relativo video musicale. A settembre, il gruppo riprende le promozioni in Giappone per il terzo singolo \"For You: Kimi no Tame ni Dekiru Koto\", mentre a novembre caricano l'anteprima della title track del quarto singolo nipponico, \"Darenimo Watasenai Yo\", uscito il 5 dicembre.\n2013-oggi: \"Voice\" e \"Let's Talk\".\nIl 9 gennaio 2013, i 2AM pubblicano il primo album esteso giapponese, \"Voice\". Esso include tracce dal primo e dal quarto singolo giapponesi, quattro nuove canzoni e la versione giapponese di \"I Wonder If You Hurt Like Me\". Il 20 febbraio, annunciano, tramite il sito ufficiale, il ritorno sulla scena sudcoreana dopo un anno di pausa. Il nuovo album, dal titolo \"One Spring Day\", \u00e8 una collaborazione con altri artisti, tra cui il pianista e compositore Yiruma, Eptione Project e altri. Sono poi il secondo gruppo di idol, dopo i Super Junior, a presentare la trasmissione SNL Korea. Il 19 novembre \u00e8 la data di uscita di un nuovo EP, \"2AM Nocturne\". A causa di una ferita recente di Jinwoon, il gruppo non si esibisce nei programmi musicali per promuovere il disco.\nIl 27 ottobre 2014, la band diffonde il video musicale di \"Days Like Today\", uno dei singoli del nuovo album esteso \"Let's Talk\", in uscita il 30 del mese. \"Days Like Today\" raggiunge in poche ore il primo posto nelle classifiche Genie e Olleh, il secondo su Monkey 3, il terzo su Soribada e Mnet, il quinto su Melon. Un giorno prima della pubblicazione dell'album, viene diffuso il videoclip della \"title track\" \"Over the Destiny\".\nNel marzo 2015, alla scadenza dei contratti con la JYP Entertainment, Seulong e Jinwoon decidono di non firmare il rinnovo. Tuttavia, il gruppo non viene sciolto, ma continuer\u00e0 a lavorare anche se sotto altre compagnie."}
{"id": "2812949", "revid": "2184720", "url": "https://it.wikipedia.org/wiki?curid=2812949", "title": "Meno male", "text": "Meno male \u00e8 un singolo del cantante italiano Simone Cristicchi pubblicata il 17 febbraio 2010 dall'etichetta discografica Sony Music, estratto dall'album \"Grand Hotel Cristicchi\". Il brano \"Meno male\" \u00e8 stato presentato al Festival di Sanremo 2010 e si \u00e8 classificato 7\u00ba.\nIl disco.\nLa canzone \u00e8 arrivata alla serata finale del Festival, pur non rientrando tra le prime tre canzoni classificate. Nella serata dei duetti il brano, scritto da Cristicchi insieme a Frankie hi-nrg mc per la musica di A. Canini, ha duettato con il Coro dei Minatori di Santa Fiora. Durante il Festival il brano \u00e8 stato diretto da Roberto Rossi.\nTematiche.\nLa canzone parla con tono ironico della moglie del presidente della Repubblica francese Nicolas Sarkozy, Carla Bruni. In realt\u00e0, Cristicchi la usa come pretesto per raccontare con sarcasmo \u00abil nostro modo di essere italiani, sempre pronti a inseguire qualsiasi notizia di gossip e a disinteressarsi dei problemi veri\u00bb, come ha dichiarato in un'intervista al settimanale \"TV Sorrisi e Canzoni\"; sempre nella stessa intervista, ha affermato che la canzone \u00e8 idealmente dedicata a \u00abdue giornalisti appassionati di fatti e non di opinioni, come Piero Ricca e Marco Travaglio\u00bb.\nIntervistato a \"Domenica In\" il pomeriggio seguente alla serata finale del Festival, ha dichiarato che l'ispirazione di scrivere la canzone gli \u00e8 nata proprio dal libro \"La scomparsa dei fatti\" di Travaglio, il quale a sua volta, nella puntata della sua rubrica online \"Passaparola\" del 22 febbraio 2010, ha definito la canzone di Cristicchi \u00abmolto efficace\u00bb nel descrivere il \u00abmeccanismo\u00bb del \u00abdiversivo\u00bb, del \u00abparlar d'altro\u00bb, che lui stesso aveva trattato ne \"La scomparsa dei fatti\": ovvero il distogliere l'attenzione, da parte dei media e di alcuni politici, da eventi di grande importanza politica e sociale per portarla a notizie futili e da cronaca rosa. Ha concluso la breve parentesi sulla canzone affermando che \u00absoltanto un demente poteva pensare che quella fosse una canzone contro Carla Bruni, o contro Sarkozy\u00bb.\nInizialmente la canzone era stata additata come il motivo della mancata partecipazione di Carla Bruni al Festival, circostanza poi smentita dalla stessa protagonista.\nNella puntata di \"AnnoZero\" del 25 febbraio 2010, Antonello Venditti riferendosi al titolo della canzone (\"Meno male\") ha ipotizzato che l'uso del nome di Carla Bruni sia stato soltanto un \u00e9scamotage per evitare l'accusa di plagio di un'altra canzone (forse alludendo a \"Meno male che Silvio c'\u00e8\"). Commentando la lettura del testo della canzone, Venditti ha dichiarato: \u00absecondo me Cristicchi voleva dire un altro nome\u00bb [...] \u00abFate la rima, no?\u00bb e ha cominciato a sillabare: \u00abCar-la Bru-ni\u00bb. L'intervistatore ha quindi ribattuto sillabando: \u00abBer-lu-sco-ni\u00bb, ottenendo la conferma del cantautore.\nVideo musicale.\nIl videoclip del singolo \u00e8 stato girato interamente a Londra, poco prima della partecipazione di Cristicchi al Festival di Sanremo del 2010. Nel video il cantante gira nella zona centrale di Londra vestito in pigiama, con un cuscino sottobraccio, addormentandosi ripetutamente in posti diversi. Il video sottolinea il contrasto tra un \u00abessere narcotizzato che tende ad addormentarsi\u00bb, come lo definisce Cristicchi, e una \u00abcitt\u00e0 che va a duemila\u00bb."}
{"id": "2812953", "revid": "1677399", "url": "https://it.wikipedia.org/wiki?curid=2812953", "title": "Internazionali di Francia 1946", "text": "Gli Internazionali di Francia 1946 (conosciuti oggi come Open di Francia o Roland Garros) sono stati la 45\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Marcel Bernard, che si \u00e8 imposto su Jaroslav Drobn\u00fd in cinque set col punteggio di 3-6, 2-6, 6-1, 6-4, 6-3. Il singolare femminile \u00e8 stato vinto da Margaret Osborne, che ha battuto in tre set Pauline Betz. Nel doppio maschile si sono imposti Marcel Bernard e Yvon Petra. Nel doppio femminile hanno trionfato Louise Brough e Margaret Osborne duPont. Nel doppio misto la vittoria \u00e8 andata a Pauline Betz in coppia con Budge Patty.\nSeniors.\nSingolare maschile.\n Marcel Bernard ha battuto in finale Jaroslav Drobn\u00fd 3-6, 2-6, 6-1, 6-4, 6-3\nSingolare femminile.\n Margaret Osborne ha battuto in finale Pauline Betz 1-6, 8-6, 7-5\nDoppio maschile.\n Marcel Bernard / Yvon Petra hanno battuto in finale Enrique Morea / Pancho Segura 7-5, 6-3, 0-6, 1-6, 10-8\nDoppio Femminile.\n Louise Brough / Margaret Osborne duPont hanno battuto in finale Pauline Betz / Doris Hart 6-4, 0-6, 6-1\nDoppio Misto.\n Pauline Betz / Budge Patty hanno battuto in finale Dorothy Bundy / Tom Brown 7-5, 9-7"}
{"id": "2812957", "revid": "46291", "url": "https://it.wikipedia.org/wiki?curid=2812957", "title": "Aquilaria sinensis", "text": "Aquilaria sinensis \u00e8 una pianta medicinale della famiglia Thymelaeaceae. \u00c8 endemica della Cina e minacciata dalla perdita di habitat.\nUsi.\nUsi medicinali.\nL'\"A. sinensis\" \u00e8 una medicina tradizionale del popolo Yi. \u00c8 un lassativo, il cui ingrediente attivo \u00e8 il genkwanin 5-O-beta-primeveroside. Pu\u00f2 combattere anche il dolore e l'infiammazione."}
{"id": "2812961", "revid": "154893", "url": "https://it.wikipedia.org/wiki?curid=2812961", "title": "Crispino e la comare (film)", "text": ""}
{"id": "2812966", "revid": "124878801", "url": "https://it.wikipedia.org/wiki?curid=2812966", "title": "Planet Hulk (film)", "text": "Planet Hulk \u00e8 un film d'animazione direct-to-video del 2010, diretto da Sam Liu, prodotto dai Marvel Studios e distribuito da Lions Gate Entertainment. La pellicola \u00e8 basata sull'omonimo arco narrativo realizzato da Greg Pak e Carlo Pagulayan con protagonista Hulk, personaggio dei fumetti Marvel Comics. In Italia il film \u00e8 stato mandato in onda da Cartoon Network insieme a Hulk vs.\nNel film appaiono anche altri personaggi come Iron Man, Mister Fantastic, Korg, il Dottor Strange, Freccia Nera, Beta Ray Bill, Thor, il Re Rosso, gli Skrull e Adam Warlock.\nTrama.\nL'incredibile Hulk, espulso dalla Terra in una navicella spaziale, precipita su un pianeta governato dal malvagio tiranno Re Rosso, che lo costringe a combattere in un'arena contro altre potentissime creature. Con riluttanza, Hulk fa amicizia con i combattenti della sua squadra.\nMarvel Animated Features.\nQuesto film fa parte della Marvel Animated Features (MAF), una serie di otto film d'animazione direct-to-video realizzati da MLG Productions, una joint venture tra Marvel Studios (successivamente Marvel Animation) e Lions Gate Entertainment."}
{"id": "2812967", "revid": "767487", "url": "https://it.wikipedia.org/wiki?curid=2812967", "title": "Abramo di Frisinga", "text": "Sotto Ottone I fu consigliere di Giuditta di Baviera, moglie di Enrico I di Baviera. Nel 975 appoggi\u00f2 Enrico II di Baviera nella rivolta contro Ottone II, che lo fece imprigionare nel monastero di Corvey."}
{"id": "2812968", "revid": "3115", "url": "https://it.wikipedia.org/wiki?curid=2812968", "title": "Alessandro Gariazzo", "text": "Chitarrista e cantante autodidatta, si perfeziona nella tecnica flatpicking con il chitarrista genovese Beppe Gambetta e frequenta seminari di jazz, blues e improvvisazione con i chitarristi Bill Frisell, Carl Verheyen e Scott Henderson.\nLe sue influenze principali arrivano dai grandi chitarristi blues quali Jimi Hendrix, Stevie Ray Vaughan, Eric Clapton, B.B. King, Jeff Beck, James Taylor, Derek Trucks, Bill Frisell, Jerry Garcia, Jeff Pevar , ma anche innovatori quali Tommy Emmanuel o Jorma Kaukonen e ha un fortissimo apprezzamento nei confronti dei Fab Four di Liverpool, i Beatles, di cui \u00e8 esperto e collezionista e del songwriting James Taylor, Neil Young e NIck Drake in particolare.\nDal 1995 \u00e8 cantante e chitarrista della Treves Blues Band, storico gruppo blues italiano guidato dal grande armonicista milanese Fabio Treves. All'interno della band, spazia tra esibizioni alla chitarra elettrica e strumenti prettamente acustici, dalla chitarra acustica stessa all'ukulele.Con la TBB arriva a registrare 5\u00a0cd e viaggia in Italia e all'estero.\nGrazie alle collaborazioni della band, ha avuto l'opportunit\u00e0 di condividere il palco con grandissimi nomi del blues mondiale come Buddy Guy, Charlie Musselwhite, John Mayall, John P. Hammond, Blues Brothers Band, ZZ Top, Corey Harris, Canned Heat, Eric Bibb, Willie King e Jimmy Rogers.Nel 2015 con la Treves Blues Band ha fatto da band di supporto al tour italiano dei Deep Purple e nel 2016 a Roma al Circo Massimo ha avuto l'opportunit\u00e0 di aprire il concerto di Bruce Springsteen e dei Counting Crows.Inoltre, in studio, sempre con la TBB, ha avuto occasione di suonare con artisti come Linda Gail Lewis (sorella di Jerry Lee), Roy Rogers (chitarrista e produttore di John Lee Hooker), Chuck Leavell (pianista di Allman Brothers, Eric Clapton e attualmente membro stabile dei Rolling Stones), Guy Davis, Sugar Blue e, grazie alle collaborazioni dirette con Fabio Treves ha svolto session radiofoniche live con Joe Bonamassa su Radio RockFM e Alex Britti su LifeGate Radio.\nAssieme a Treves, nel programma'Database' dai due condotto su Rock TV ha avuto occasione di duettare con artisti come Warren Haynes (Gov\u2019t Mule, Allman Bros.), John Popper e Jono Manson con cui collabora stabilmente per i suoi tour italiani cos\u00ec come l'artista americano Michael McDermott con cui ha condiviso due tour europei e il cantautore canadese Bocephus King per il quale ha anche preso parte alle registrazioni dell'ultimo disco e con cui \u00e8 stato ospite di Luca Barbarossa a 'Radio Due Social Club' su Radio Rai oltre a collaborare stabilmente anche nello spettacolo musical-teatrale 'Soundtrack of my Life' del giornalista Andrea Scanzi.\nNel 2020 ha anche accompagnato per il tour italiano il cantautore americano Doug Seegers con cui \u00e8 stato anche ospite a 'Tropical Pizza' su Radio Deejay.\nHa inoltre collaborato o suonato in occasioni diverse con Lucio Fabbri, Mauro Pagani, Pierangelo Bertoli, Claudio Sanfilippo, Saturnino, Sergio Sgrilli, Claudio Bisio, Amici di Roland, Rocco Tanica (Elio e le Storie Tese), Meg, Paolo Bonfanti, Wooper, Mel Gaynor (Simple Minds), Dolcenera, Paola Folli, Giorgio Conte, Omar Pedrini, Andrea Parodi, Eugenio Finardi, Dr. Livingstone, Joe Legwabe (Ladysmith Black Mambazo), Negrita, Roy Paci, Mao, Number9 (Beatles Tribute), Quartetto Maurice, Lom\u00e8, All About Kane, Paco Deluz, Falvio Oreglio, Kirk Fletcher.\nNel 2008 \u00e8 stato chitarrista e cantante dell'edizione italiana delle Hilfiger Session e in quell'occasione ha suonato con Syria, L'Aura, Casino Royale, Francesco Sarcina (Le Vibrazioni), Marracash, Africa Unite, Edoardo Bennato, Raiz, Velvet e Beatrice Antolini.\nCon il proprio gruppo etnorock, i Balabiut, (ora non pi\u00f9 in attivit\u00e0) ha vinto il concorso \"Rock Targato Italia\" nel 1997.\nHa un progetto bluegrass denominato Ashville con Carlo Pestelli, Rhobbo Bovolenta e Marco 'Benz' Gentile.\nSuona stabilmente in duo col bassista e polistrumentista ossolano Michele Guaglio con il quale \u00e8 ospite dell'edizione 2021 del NAMM di Los Angeles come rappresentanti musicali dell'Italia.\nSempre con Michele Guaglio e Marco 'Benz' Gentile insieme al fisarmonicista Roberto Bongianino ha creato lo Smallable Ensemble che propone materiale originale e uno spettacolo acustico sui Beatles.\nCome turnista dal 2016 ha messo la sua chitarra nei dischi di Francesco Guasti, Benji &amp; Fede e in tutti i dischi di Irama (disco d'oro e di platino).\nFuori dal palco.\nAlex Gariazzo, assieme a Treves ha partecipato a svariate trasmissioni radiofoniche, passando da Radio Capital, a Radio Rock FM, fino ad arrivare a Lifegate.\nAnche in TV ha accompagnato il \"Puma di Lambrate\", sia alla Rai che su Tele+, e anche, e soprattutto su Rock TV dove ha condotto con lo stesso Treves il programma Database.\nCon Fabio Treves ha inoltre realizzato ed eseguito la sigla 2020 del programma televisivo 'Dreams Road' in onda su RaiUno e condotto da Emerson Gattafoni e Valeria Cagnoni per il quale realizza anche musiche di commento.\nGariazzo ha realizzato anche colonne sonore: Hoc Erat in Votis, Mondi allo Specchio, Intervista a A. Tarkowski, Omaggio a Sergio Bonelli (Tex Willer). Inoltre ha prodotto jingles pubblicitari per Fiat 500,Hugo Boss, Wolkswagen Think Blue, Jeep, M\u00ecele e il marchio Trollbeads, oltre che basi musicali per il programma Rai X-Factor e per i Mondiali di Nuoto di Roma nel 2009 e Universiadi di Torino.\n\u00c8 stato inoltre coautore del progetto benefico \"Blues For Tibet\".\n\u00c8 anche produttore artistico, ha prodotto infatti \"Un'ora d'aria\" del cantautore torinese Carlo Pestelli con ospiti Gianni Coscia, Lalli e Giorgio Li Calzi.\nTiene seminari sul blues e sul rapporto tra blues e popular music da solo o in compagnia di Fabio Treves.\nCollabora saltuariamente in veste di giornalista alla rivista JAM.\nCon Ezio Guaitamacchi, Roberto Caselli e Antonio Lodetti \u00e8 coautore del libro \"I 100 dischi ideali per capire il blues\".\n\u00c8 anche editore e ha pubblicato libri dedicati al blues e all'arte moderna."}
{"id": "2812970", "revid": "6923", "url": "https://it.wikipedia.org/wiki?curid=2812970", "title": "Lex Atinia", "text": "Con il termine Lex Atinia ci si riferisce a due leggi emanate nel II secolo a.C..\nLex Atinia de Tribunis Plebis in Senatum Legendis.\nLa lex Atinia de tribunis plebis in senatum legendis riconosce agli ex tribuni l'ingresso in Senato, previo il rituale vaglio da parte dei censori. Venne proposta dal tribuno della plebe Caio Atinio Labeone che, quindi, dopo divenne senatore (197 a.C.).\nLex Atinia.\nLa lex Atinia, citata da Aulo Gellio nelle \"Noctes Atticae\", introduce il divieto di usucapire beni rubati. Tuttavia, secondo alcuni studiosi, questo divieto era gi\u00e0 contenuto nelle Leggi delle XII tavole potendo cos\u00ec la Lex Atinia introdurre un diverso divieto, come ad esempio quello di usucapire per i terzi subacquirenti."}
{"id": "2812974", "revid": "599013", "url": "https://it.wikipedia.org/wiki?curid=2812974", "title": "W. R. Burnett", "text": "Biografia.\nDal 1943 al 1982 fu sposato con Witney Forbes Johnston, dalla quale ebbe due figli.\nDai suoi racconti e romanzi furono tratti decine di film, talvolta da lui stesso adattati per il cinema. Si possono ricordare in particolare \"Piccolo Cesare\" (1931) di Mervyn LeRoy, \"Una pallottola per Roy\" (1941) di Raoul Walsh e \"Giungla d'asfalto\" (1950) di John Huston.\nRiconoscimenti.\nPremi Oscar 1943 - Candidatura alla miglior sceneggiatura originale per \"L'isola della gloria\" (\"Wake Island\") di John Farrow."}
{"id": "2812975", "revid": "135491", "url": "https://it.wikipedia.org/wiki?curid=2812975", "title": "William Riley Burnett", "text": ""}
{"id": "2812976", "revid": "135491", "url": "https://it.wikipedia.org/wiki?curid=2812976", "title": "William R. Burnett", "text": ""}
{"id": "2812979", "revid": "729019", "url": "https://it.wikipedia.org/wiki?curid=2812979", "title": "Mla\u0111an Janovi\u0107", "text": "Biografia.\n\u00c8 il fratello minore di Nikola, anche lui pallanuotista di livello internazionale."}
{"id": "2812986", "revid": "126257", "url": "https://it.wikipedia.org/wiki?curid=2812986", "title": "Maserati GCS", "text": ""}
{"id": "2812987", "revid": "1543377", "url": "https://it.wikipedia.org/wiki?curid=2812987", "title": "Harold Bradley", "text": "Era anche conosciuto come giocatore di football americano, conduttore televisivo e docente scolastico e universitario.\nBiografia.\nInfanzia e adolescenza in America (1929 - 1954).\nPrima infanzia.\nHarold Bradley nacque il 13 ottobre 1929 a Chicago, Illinois. Suo padre, Harold \"Hal\" Willard Bradley Senior, un postino con origini afroamericano / americano-nativo (Choctaw), fu uno dei primi giocatori neri nella lega professionista di football americano, la NFL. Sua madre, Hattie Ruth Clay, d'origini tedesco / afroamericana, fu nutrizionista nelle scuole pubbliche e casalinga.\nHarold Bradley Jr trascorse infanzia e prima adolescenza a West Woodlawn, una zona di Chicago, insieme ai suoi genitori e a sua sorella, Pauline. I genitori permisero a Harold di vivere un'infanzia felice senza problemi. Harold e sua sorella, entrambi dall'aspetto piuttosto afroamericano, crebbero in un contesto multiculturale insieme a bambini di diverse nazionalit\u00e0. La gente nel suo quartiere, composta per esempio da cinesi, svedesi, irlandesi e messicani, si aiutava a vicenda, i bambini giocavano per strada e il colore della pelle non aveva un gran significato.\nLa sua famiglia lo tenne continuamente informato sulla sua cultura mostrandogli riviste afroamericane ed insegnandogli cos\u00ec di essere fiero delle sue radici. Bradley stesso descrisse la sua famiglia come una \"famiglia arcobaleno\" poich\u00e9 il nonno materno era stato sposato con una donna tedesca, e in famiglia c'erano sia persone di colore scuro che di colore chiaro.\nLa musica gioc\u00f2 un ruolo importante nella sua vita fin dall'inizio. A cinque anni egli prese lezioni di pianoforte e venne influenzato fortemente dalla musica jazz ascoltata da suo padre, come per esempio Jimmy Lunceford, Duke Ellington, Count Basie e Charlie Parker.\nI primi passi nell'arte e lo studio.\nAnche se la musica svolse un ruolo significativo nella famiglia Bradley, Harold cominci\u00f2 presto a interessarsi moltissimo per l'arte. Un amico di suo padre, E. Simms Campbell, caricaturista per diversi giornali, suscit\u00f2 nel bambino l'interesse per il disegno mostrandogli alcune delle sue caricature. In seguito, Bradley impieg\u00f2 ogni minuto libero alla pittura e presto anche i suoi professori e compagni di classe si accorsero del suo talento. Cos\u00ec venne mandato al Chicago Art Institute dove vinse un premio per il suo talento a soli 9 anni. Seguirono altri premi in competizioni nazionali, per esempio per un suo disegno che riportava in modo molto dettagliato una scena della sua classe di fisica.\nDopo essersi diplomato alla Englewood High School Bradley decise di studiare le belle arti nell'universit\u00e0 dell'Iowa dove si laure\u00f2 nel 1951.\nDal 1951 al 1953 fu sotto le armi per la marina americana, ottenendo in seguito una borsa di studio. Intanto aveva gi\u00e0 aperto nel 1957 il suo primo studio d'arte: insegn\u00f2 contemporaneamente a disegnare e dipingere al Karamu House nella comunit\u00e0 nera di Cleveland.\nFootball come professionista (1954 \u2013 1958).\nNella sua adolescenza Bradley non fu solo attivo nel settore artistico ma calc\u00f2 anche le orme di suo padre Harold Sr., una volta giocatore professionista nella squadra di football americano dei Chicago Cardinals, cominciando a giocare nella posizione del \"tackle\", prima nella squadra del liceo e dopo per la sua universit\u00e0, l'universit\u00e0 dell'Iowa. Nella stessa squadra giocava suo padre anni prima, cosicch\u00e9 i due rappresentarono la prima coppia padre-figlio con radici afroamericane in una squadra di football americano. Dopo l'universit\u00e0, Bradley fece parte della squadra della marina, i San Diego Bulldogs. L'opportunit\u00e0 di giocare in questa squadra fu una grande fortuna per Bradley, come disse lui stesso, perch\u00e9 altrimenti sarebbe stato mandato probabilmente al fronte per combattere nella Guerra di Corea.\nNel 1953 venne scoperto da un coach dei Cleveland Browns e invitato ad allenarsi insieme a loro. Un anno dopo entr\u00f2 nella squadra dei Cleveland Browns come Guard. I Browns giocano nella NFL (National Football League) e con loro vinse due titoli nei campionati degli anni 1954 e 55. Fino al \u201858 rimase con i Browns, dopodich\u00e9 disput\u00f2 un'altra stagione con i Philadelphia Eagles.\nIl trasferimento in Italia (1959 - 1968).\nLe belle arti.\nNel 1956 Bradley decise di effettuare un viaggio in Europa, visitando vari paesi europei con lo scopo di imparare qualcosa in pi\u00f9 sull'arte delle diverse culture. Grazie alla sua borsa di studio si iscrisse nel 1959 all'Universit\u00e0 per stranieri di Perugia in Italia. Fu proprio qui che incontr\u00f2 la sua futura moglie Hannelore, un'ebrea tedesca che stava imparando l'italiano nella sua stessa scuola di lingua.\nUn anno dopo si trasfer\u00ec a Roma e apr\u00ec uno studio d'arte insieme allo scultore canadese Bob Cowgill nella zona di Trastevere in Via Garibaldi 58. Sia a Perugia che a Roma tenne alcune mostre per presentare le sue opere al pubblico.\nBradley lavor\u00f2 con tempera, acquarelli, oli e si ciment\u00f2 anche nel collage.\nInizi della carriera musicale e cinematografica in Italia.\nAccompagnando i suoi amici sul set della produzione del film \"La tragica notte di Assisi\" nel 1960, Bradley ottenne quasi per caso il suo primo ruolo come attore, interpretando una figura laterale. Fare l'attore per lui era all'inizio un semplice divertimento e un buon modo per guadagnare un po' di soldi.\nMosse i primi passi nell'ambito cinematografico interpretando ruoli di schiavi, come per esempio in \"Io Semiramide\" nel 1962 o in \"Maciste l'eroe pi\u00f9 grande del mondo\" nel 1963. Pi\u00f9 tardi recit\u00f2 anche parti pi\u00f9 importanti come uno dei gladiatori in \"Sette contro tutti\" e il personaggio di Harris in \"La capanna dello zio Tom\" nel 1965.\nPoco dopo ebbe inizio il suo interesse per la musica afroamericana. Gli italiani, impressionati da questo nuovo tipo di musica, organizzavano serate di jazz con cantanti di colore nei pi\u00f9 celebri club. Bradley, pur non avendo l'intenzione di cantare in pubblico nei primi anni in Italia, era ispirato dalle canzoni folcloristiche americane a fare musica lui stesso. Questa musica rappresentava i movimenti per i diritti civili e attraverso questi impar\u00f2 tante nuove cose sulla storia e sui problemi degli afroamericani negli Stati Uniti.\nLa prima canzone che Bradley cant\u00f2 in pubblico fu \"Old Man River\" di Paul Robeson: in seguito egli trasform\u00f2 il suo studio d'arte in un part-time-club dal nome \"Folkstudio\", aprendolo la sera per tutti coloro che avevano voglia di cantare e di divertirsi. Di giorno Harold dipingeva, di notte cantava insieme al pubblico. \"\"Harold non vorrebbe mai dormire, dice che sono ore sprecate\", raccontava sua moglie Hannelore. \nIl Folkstudio divent\u00f2 un luogo d'interesse per tantissimi giovani studenti negli anni '60, proprio perch\u00e9 vi si poteva cantare e ascoltare tutti i generi di musica diversi: canzoni folk, jazz, musica spirituale, celtica, brasiliana, blues, ecc. Bradley stesso condusse le serate e interpret\u00f2 ballate, blues, jazz, gospel e canti della lotta per i diritti civili in America. Inoltre fond\u00f2 il gruppo \"Folkstudio Singers\".\nSecondo Bradley, il \"Folkstudio\" non si poteva definire un posto molto confortevole; ai cantanti veniva servito soltanto vino caldo e popcorn, inoltre lo studio era molto piccolo. Nonostante questi fattori la partecipazione da parte del pubblico fu straordinaria, forse perch\u00e9, come affermava Bradley \"qui si pu\u00f2 fare ci\u00f2 che si vuole per l'amore per la musica\"\".\nNel \"Folkstudio\" si esibirono in quel periodo cantanti come Bob Dylan, Giovanna Marini, Pete Seeger, Ravi Shankar ed Elisabetta Wu, una giovanissima attrice cinese residente a Roma. Pi\u00f9 tardi sotto la gestione di Giancarlo Cesaroni entrarono in scena anche Francesco Guccini, Ernesto Bassignano, Antonello Venditti, Mimmo Locasciulli, Francesco de Gregori, Rino Gaetano, Gianni Togni, Luca Barbarossa e Sergio Caputo.\nIl ritorno in America (1968 \u2013 1987).\nNel 1968, pur trovandosi veramente bene in Italia, decide di rientrare negli Stati Uniti a causa di un'offerta di lavoro vantaggiosa. Cos\u00ec cominci\u00f2 a lavorare come curatore per il Consiglio d'Arte a Illinois e si trattenne per altri 19 anni nel suo paese d'origine. Lavor\u00f2 con insegnanti per migliorare la formazione artistica nelle scuole. Pi\u00f9 avanti Bradley insegn\u00f2 a dipingere e disegnare al CUES (Center For Upgrading Education Services) e organizz\u00f2 diversi progetti d'arte.\nPer una nuova \"Wall of Honor\", inaugurata nel 1978 nell'universit\u00e0 dell'Iowa, fu lui il disegnatore dei quattro ritratti degli onorati. Lavor\u00f2 anche con alcuni detenuti, aiutandoli a sviluppare le loro capacit\u00e0 artistiche.\nDurante la sua permanenza in America apparve in diversi show televisivi e fu conduttore di vari programmi di educazione sui canali CBS e NBC, mentre la direzione del suo locale a Roma passava a uno dei suoi co-fondatori, Giancarlo Cesaroni. Le apparizioni di Bradley in televisione furono spesso collegate a temi come l'arte, il ruolo delle persone di colore nella cultura, nella musica, nei film e la situazione delle donne di colore nel mondo. Fu molto impegnato a mediare tra le diverse razze e generazioni.\nSuccessi pi\u00f9 recenti in Italia (1987 \u2013 oggi).\nNel Natale del 1986, Bradley e la sua famiglia andarono a trovare i parenti in Germania, dopodich\u00e9 passarono alcuni giorni a Roma, dove si svolse una festa per il 25\u00ba anniversario del Folkstudio. Bradley venne accolto cos\u00ec bene che decise nuovamente di trattenersi in Italia.\nSi esib\u00ec frequentemente con il suo amico collaboratore Toto Torquati e con il gruppo gospel \"Voices of Glory\", insieme al quale cant\u00f2 per cinque anni nella chiesa valdese di Piazza Cavour e registr\u00f2 un CD. Come gi\u00e0 negli anni '60, cant\u00f2 spesso nel Folkstudio ed altri jazz club romani.\nDal 1987 al 1994 collabor\u00f2 con la Jona's Blues Band, con la quale fece un tour di grande successo in Italia. Cant\u00f2 anche con altri gruppi gospel come con i St. John\u2019s Singer di Manziana, con Masa Opasha e Annette Meriweather e in manifestazioni destinate a tenere viva l'attenzione sui problemi causati dall'apartheid. Negli anni 2009/2010 apparve come special guest insieme alla Jona's Blues Band al Tropea Blues Festival e partecip\u00f2 al loro CD \"Back to life (Sifare publishing)\". Questa fu una delle poche registrazioni di Bradley, proprio perch\u00e9 amava il coinvolgimento con il pubblico e perci\u00f2 si esibiva soprattutto dal vivo. Pubblic\u00f2 insieme al coro \"Matite colorate\" la canzone \"Kumbayah\" per raccogliere soldi per i bambini in Darfur e nel 2010 cant\u00f2 insieme a Tony Formichella per il suo CD \"Not too long ago\".\nHarold Bradley anche in vecchiaia maggiore rilievo si esib\u00ec in concerti in diversi locali.\nNel 2012 firm\u00f2 un contratto discografico con l'etichetta Terre Sommerse.\nVita privata.\nNell'aprile 1960 Harold Bradley si spos\u00f2 nella Cappella Sistina con la sua fidanzata Hannelore Zacharias, un'ebrea tedesca che aveva conosciuto negli anni '60 a Perugia studiando la lingua italiana.\nLa coppia ebbe tre figli, un maschio, Oliver, residente in Germania e due femmine, Michaela e Lea, domiciliate negli Stati Uniti. \nInfluenze.\nTra i numerosi personaggi che influenzarono in qualche modo Harold vanno citati Lionel Hampton, Pete Seeger, Tony Scott, Juliette Gr\u00e9co, Gianni Morandi, Nanni Loy, Gordon Scott, Pina Cei, Mark Forest, Thomas Fritsch, John Kitzmiller, Alfredo Kraus, Eduardo Sola-Franco, G\u00e9za von Radv\u00e1nyi, Anthony Quinn, Jack Palance, Elizabeth Taylor."}
{"id": "2812988", "revid": "125194999", "url": "https://it.wikipedia.org/wiki?curid=2812988", "title": "Guerra dei Magnati di Moldavia", "text": "La definizione guerra dei magnati di Moldavia (o anche guerra di successione moldava), si riferisce ad una larga parentesi temporale (dalla fine del XVI al primordi del XVII secolo) durante la quale i magnati, cio\u00e8 i pi\u00f9 potenti membri della \"Szlachta\" polacco-lituana si intromisero negli affari interni del Principato di Moldavia, nel tentativo di espandere il potere della Confederazione fino al Danubio. I magnati polacco-lituani entrarono cos\u00ec in aperto conflitto con le altre due \"super potenze\" dell'Europa di allora, gli Asburgo e l'Impero ottomano, gi\u00e0 impegnate in una lunga serie di conflitti (le guerre ottomano-asburgiche) per il controllo della zona danubiana.\nLa guerra dei magnati (1593-1617).\nLe cause dell'intervento polacco in Moldavia.\nLe attenzioni della Confederazione iniziarono a focalizzarsi sull'area danubiana quando un voivoda di Transilvania, Stefano B\u00e1thory, venne eletto re di Polonia. Costretto, ai tempi del suo dominio quale principe danubiano, a venire a patti con la Sublime Porta, B\u00e1thory, una volta re della potente Confederazione, avvi\u00f2 una risoluta politica anti-ottomana. Jan Zamoyski, allora il pi\u00f9 potente magnate di Polonia (cancelliere della Corona e Grand Hetman dell'esercito polacco-lituano) appoggi\u00f2 la scelta bellicosa del suo sovrano, giudicandola una mossa che, in tempi lunghi, avrebbe dato buoni risultati alla Confederazione. Gli intenti anti-turchi del re polacco incontrarono ovviamente anche l'appoggio della Santa Sede, allora guidata da papa Sisto V.\nL'aprirsi delle ostilit\u00e0 vere e proprie venne anticipato da una lunga fase di logoramento iniziale. Al volgere del XVI secolo, la Confederazione e Istanbul non erano ancora in guerra aperta ma, nei fatti, gi\u00e0 erano impegnate in una guerra di confine. Per parte ottomana, i Tatari di Crimea, vassalli del sultano ottomano, compivano scorrerie nelle propaggini pi\u00f9 meridionali del territorio polacco-lituano. Per parte della Confederazione, i bellicosi Cosacchi, nominalmente vassalli della Polonia, razziavano le ricche citt\u00e0 ottomane limitrofe al Dniepr. A prescindere dall'entit\u00e0 dei danni che questa costante situazione di guerra sui confini causava alle due potenze (specialmente la Confederazione poco risentiva delle incursioni tartare, localizzate in territori quasi spopolati), il disinteresse della Dieta polacca e della Sublime Porta a porre un freno definitivo alla faida tra Cosacchi e Tatari costituiva gi\u00e0 di per s\u00e9 prova tangibile della reciproca animosit\u00e0.\n1593-1595.\nIl definitivo ingresso della Confederazione nello scacchiere dell'Europa danubiana venne provocato dal riaccendersi del conflitto tra gli Asburgo e gli Ottomani.\nNel 1594 i Tatari del \"khan\" \u011eaz\u0131 II Giray attaccarono la Pocuzia, confine tra le terre moldave e le terre polacco-lituane, per puntare verso i territori ungheresi controllati dagli Asburgo. Il voivoda di Moldavia, \u0218tefan R\u0103zvan, alleato del voivoda di Transilvania Sigismondo B\u00e1thory (nipote del defunto re polacco Stefano), era allora alleato dell'imperatore Rodolfo II nella guerra contro Istanbul. Deciso a pacificare il confine meridionale della Confederazione per tornare in una condizione di non-belligeranza nei confronti dei Turchi, il cancelliere Zamoyski risolse di intervenire. Al comando di un esercito di 7000-8000 uomini, Zamoyski invase la Moldavia nel 1595 e spodest\u00f2 R\u0103zvan, mettendo al potere il boiaro filo-polacco Ieremia Movil\u0103. I Tatari di \u011eaz\u0131 II (forse 20000 uomini ma privi di cannoni) attaccarono il campo polacco presso Cecora (17 ottobre) ma desistettero dopo tre giorni dall'impresa. Con il Trattato di Cecora, Movil\u0103 chiuse la partecipazione moldava alla Lunga Guerra ed accett\u00f2 la sudditanza sia nei confronti di Istanbul sia nei confronti della Confederazione. R\u0103zvan torn\u00f2 con rinforzi transilvani a reclamare il suo trono ma venne sconfitto da Zamoyski ed impalato per ordine di Movil\u0103.\nFormalmente intervenuto quale pacificatore in un conflitto cui non era tenuto a partecipare, Zamoyski aveva trascinato la Confederazione in un complesso gioco di intrighi. Il conflitto tra l'imperatore Rodolfo II e l'allora sultano Murad III stava infatti divenendo un pretesto, cui i voivoda dei Principati danubiani (Moldavia, Transilvania e Valacchia) ricorrevano per giustificare una guerra di conquista volta alla creazione di un unico regno cristiano sul Danubio.\n1599-1601.\nNel 1599, con la battaglia di \u0218elimb\u0103r, il voivoda valacco Michele il Coraggioso strapp\u00f2 il trono di Transilvania al cardinale Andrea B\u00e1thory, successore di Sigismondo B\u00e1thory e gi\u00e0 alleato di Zamoyski. Nel 1600 il Dr\u0103cule\u0219ti avvi\u00f2 negoziati con re Sigismondo III di Polonia per ottenere l'appoggio della Confederazione nella lotta contro i Turchi ottomani e il riconoscimento della sua sovranit\u00e0 su tutti i territori danubiani. A prescindere dalla cercata alleanza con la Polonia, Michele mosse comunque contro Ieremia Movil\u0103 e gli strapp\u00f2 il trono di Moldavia. Scampato alla cattura dopo la battaglia di Bac\u0103u, Movil\u0103 si rifugi\u00f2 presso l'\"hetman\" Stanis\u0142aw \u017b\u00f3\u0142kiewski. Mentre \u017b\u00f3\u0142kiewski difendeva la Pocuzia dall'attacco valacco, Zamoyski e l'\"hetman\" Jan Karol Chodkiewicz attaccarono direttamente Michele: il Dr\u0103cule\u0219ti venne sconfitto nella battaglia del fiume Teleaj\u0103n, Ieremia Movil\u0103 torn\u00f2 sul trono di Moldavia e suo fratello Simion Movil\u0103 divenne voivoda di Valacchia al posto del fuggiasco Michele.\nFuggito presso la corte dell'imperatore Rodolfo II, Michele seppe accattivarsi i favori dell'Asburgo che lo rimand\u00f2 sul Danubio al fianco del generale Giorgio Basta. I valacco-austriaci sconfissero le truppe transilvane di Sigismondo B\u00e1thory, tornato a reclamare il suo trono con aiuti polacchi, nella battaglia di Goroszl\u00f3 ma poco dopo (1601) Michele venne assassinato per ordine di Basta che avvi\u00f2 poco dopo la conquista asburgica del territorio transilvano.\nLo scoppio della guerra polacco-svedese dal 1600 al 1611 imped\u00ec alla Confederazione, impegnata a spostare precipitosamente truppe verso la Livonia, di sfruttare la delicata situazione balcanica. Il conflitto tra gli Asburgo e Istanbul si chiuse di l\u00ec a poco, con la pace di Zsitvatorok (1606), ponendo fine alla favorevole parentesi di caos che aveva permesso a Zamoyski (deceduto proprio nel 1605) di estendere il potere della Confederazione fino al Danubio.\n1607-1613.\nMorto Ieremia Movil\u0103 nel 1606, le potenti famiglie polacche con lui imparentate (Potocki, Korecki e Wi\u015bniowiecki) si sentirono legittimate a contendere il controllo della Moldavia alla Sublime Porta.\nNel 1607 il magnate Stefan Potocki pose suo cugino Constantin Movil\u0103 (polacco \"Konstanty Mohy\u0142a\"), figlio ed erede di Ieremia, sul trono moldavo. La mossa di Stefan, risaputo fautore della causa Asburgo, pose in agitazione il voivoda di Transilvania, Gabriele B\u00e1thory, da poco sbarazzatosi delle forze austriache. B\u00e1thory rimosse Movil\u0103 dal trono (1611) e lo sostitu\u00ec con \u0218tefan II Tom\u0219a (Tom\u017ca).\nNel 1612 Stefan Potocki, appoggiato dal re Signismondo III ma non dal \"Sejm\" dal Senato confederato, torn\u00f2 ad interferire con le scelte politiche moldave. Il 19 luglio, nella battaglia di Sasowy R\u00f3g, i 7000 uomini di Potocki vennero sconfitti dalle truppe di \u0218tefan Tom\u0219a, appoggiato dai Tatari del \"Khan\" Temir. Potocki e Constantin Movil\u0103 finirono i loro giorni come prigionieri degli Ottomani, mentre Tom\u0219a e i Tatari muovevano contro la Confederazione. L'aggressione moldava venne bloccata da \u017b\u00f3\u0142kiewski che convinse Tom\u0219a a siglare, nell'ottobre del 1612, il trattato di Hotin (1612), nel quale il voivoda moldavo si impegnava a farsi mediatore tra la Confederazione e la Sublime Porta.\n1614-1617.\nQuale che sia stato l'effettivo impegno di Tom\u0219a in veste di mediatore, i rapporti tra la Confederazione e Costantinopoli tornarono ad essere guastati dalle razzie in territorio turco dei bellicosi Cosacchi che nel 1615 arrivarono a bruciare i sobborghi di Istanbul.\nNel 1614 il sultano Ahmed I avvis\u00f2 il re di Polonia Sigismondo e l'\"hetman\" \u017b\u00f3\u0142kiewski che avrebbe inviato Ahmed Pasci\u00e0 a punire i Cosacchi. Per evitare un'intromissione turca nel territorio della Confederazione, \u017b\u00f3\u0142kiewski cerc\u00f2 di convincere gli Ottomani che i recenti attacchi erano stati opera dei Cosacchi del Don, legati alla Moscovia, e non dei Cosacchi dello Zaporo\u017e'e sottoposti all'autorit\u00e0 polacco-lituana. Fu comunque inutile: i Turchi iniziarono a fortificare la citt\u00e0 di frontiera di O\u010dakiv.\nNel 1615 un nuovo intervento polacco-lituano in Moldavia incrin\u00f2 i rapporti tra la Confederazione e la Sublime Porta. L'attacco, orchestrato contro la volont\u00e0 di re Sigismondo, era guidato dalla vedova di Ieremia Movil\u0103 e dai duchi Micha\u0142 Wi\u015bniowiecki e Samuel Korecki che avevano raccolto un'armata assoldando mercenari, cosacchi e moldavi lealisti dei Movil\u0103 unitamente al loro seguito personale. Tom\u0219a venne rimosso dal trono e sostituito con il giovane Alexandru Movil\u0103. Nell'agosto del 1616, Iskender Pasci\u00e0, \"Beylerbey\" della Bosnia, schiacci\u00f2 nella seconda Battaglia di Sasowy R\u00f3g le forze dei magnati: Korecki ed i Movil\u0103 vennero catturati, mentre Wi\u015bniowiecki fu ucciso. Korecki riusc\u00ec pi\u00f9 tardi a scappare, salvo poi essere ricatturato dai Turchi dopo la Battaglia di Cecora e morire strangolato (1620).\nNel 1616 \u017b\u00f3\u0142kiewski tent\u00f2 di pacificare la situazione, firmando il trattato di Braha con il nuovo voivoda, Radu IX Mihnea: il principe promise di farsi mediatore tra la Confederazione e la Sublime Porta e di impedire il passaggio dei Tatari sulle sue terre. Impegnato a combattere contro la Svezia e la Moscovia, \u017b\u00f3\u0142kiewski accett\u00f2 di chiudere cos\u00ec la situazione.\nNel 1617, dopo un altro saccheggio cosacco, il sultano invi\u00f2 Iskender Pasci\u00e0 verso le terre della Confederazione al comando di un'armata di 40.000 uomini: Giannizzeri, Tatari e vassalli dalla Transilvania, dalla Moldavia e dalla Valacchia. Iskender Pasci\u00e0 e \u017b\u00f3\u0142kiewski si incontrarono presso Busza (sul fiume Jaruga) e raggiunsero un accordo pacifico. Con il trattato di Busza, \u017b\u00f3\u0142kiewski rinunci\u00f2 a qualsiasi intervento in Moldavia o negli altri principati danubiani, s'impegn\u00f2 a far cessare i raid cosacchi in territorio turco e cedette Hotin. Per parte loro, gli Ottomani s'impegnarono a far cessare i raid dei Tatari.\nIl preludio al nuovo conflitto (1618-1620).\n1618.\nEntro il 1618 la situazione tra la Confederazione e Costantinopoli torn\u00f2 a farsi critica. I raid dei tartari ricominciarono e lo stesso valse per le scorrerie dei cosacchi, istigati dalla Moscovia, nonostante \u017b\u00f3\u0142kiewki si fosse impegnato a far loro rispettare la pace. Il 28 settembre, presso battaglia di Kam\"janec'-Podil's'kyj (1618), \u017b\u00f3\u0142kiewki sconfisse a prezzo di gravi perdite le forze di Iskander. Il nuovo sultano, Osman II, costretto a rinunciare al Caucaso dalle pesanti sconfitte inflette alla Sublime Porta dai Safavidi di Persia, aveva ormai risolto di trovare nelle terre della Confederazione nuove conquiste.\nNel 1618 ebbe origine il conflitto che per oltre un quarto di secolo trasform\u00f2 i tanti focolai bellici dell'Europa seicentesca in un conflitto totale: la Guerra dei trent'anni. Concretizzatasi con l'avvio di una ribellione boema al dominio della casa d'Asburgo, la Guerra dei trent'anni ebbe subito massicce ripercussioni nell'area danubiana.\nIl nuovo voivoda di Transilvania, Gabriele Bethlen, accett\u00f2 di allearsi con i protestanti boemi contro gli Asburgo, per estendere i suoi domini in Moravia, Boemia e Slesia. Gi\u00e0 alleato del sultano, che lo aveva messo sul trono al posto di Gabriel B\u00e1thory, Bethlen rifiut\u00f2 le profferte di alleanza di \u017b\u00f3\u0142kiewki e mosse verso Vienna al seguito del conte von Thurm.\n1619-1620.\nLa Guerra dei trent'anni accese un controverso dibattito negli organi statali della Confederazione: da una parte re Sigismondo III, fervente cattolico e filo-asburgico, voleva supportare la causa austriaca; dall'altra la \"Szlachta\" guardava di buon occhio alla richiesta di libert\u00e0 religiosa e di un impero pi\u00f9 democratico dei rivoltosi boemi.\nNel tentativo di garantirsi l'appoggio della Confederazione, nel 1619 l'arciduca Ferdinando II d'Asburgo promise all'erede di Sigismondo, Ladislao, gli antichi territori polacchi della Slesia in cambio di appoggio contro i protestanti.\nSigismondo III risolse di aiutare privatamente gli Asburgo: assold\u00f2 una banda di mercenari, i \"Lisowczycy\", e li sped\u00ec a mettere a ferro e fuoco la Transilvania, retta da Giorgio I R\u00e1k\u00f3czi, costringendo cos\u00ec Bethlen a desistere dall'assedio di Vienna. Nonostante l'appoggio di Sigismondo, Ferdinando non mantenne fede alle sue promesse di cedere la Slesia, n\u00e9 aiut\u00f2 la Confederazione contro i turchi; addirittura, pare che l'Asburgo si impegn\u00f2 a mantenere guasti i rapporti tra Sigismondo III ed il sultano per sfruttare a proprio vantaggio la situazione. I Lisowczycy continuarono a combattere per la causa degli Asburgo, prendendo infine parte alla Battaglia della Montagna Bianca (1621).\nIl voivoda di Moldavia, Kaspar Graziani, gi\u00e0 vassallo del sultano, si avvicin\u00f2 alla Confederazione, mentre nuovi raid di cosacchi complicavano ulteriormente i rapporti tra i polacco-lituani e gli Ottomani. Sigismondo e gli \"hetman\" tentarono di convincere i magnati ad armare un nuovo esercito contro la Sublime Porta, esagerando le reali condizioni di pericolo per la Confederazione, ma la grande nobilt\u00e0 non cadde nel tranello e lo scontro diretto venne rimandato.\nLa Battaglia di Cecora e la fine delle ostilit\u00e0 (1620-1621).\nIl conflitto tra la Confederazione e la Sublime Porta si riaccese nel 1620. Il \"casus belli\" venne nuovamente offerto dai cosacchi che diedero alle fiamme il porto di Varna, controllato dai turchi. Il giovane sultano Osman chiuse il conflitto con la Persia e fece voto di radere al suolo la Confederazione. Le forze di \u017b\u00f3\u0142kiewski mossero verso la Moldavia ma non arrivarono in tempo per salvare il trono di Graziani.\nAll'inizio di settembre, \u017b\u00f3\u0142kiewski ed il suo protetto, \"hetman\" Stanis\u0142aw Koniecpolski, radunarono 8000 uomini e mossero verso sud. Graziani fu in grado di offrire loro solo 600 uomini. \u017b\u00f3\u0142kiewski e Iskander Pasha, al comando di 22.000 uomini, si scontrano nella Battaglia di Cecora (1620), sul fiume Prut, che si protrasse per diversi giorni. Costretto a ritirarsi, \u017b\u00f3\u0142kiewski riusc\u00ec a mantenere integre le sue forze fino al confine confederato, ove i suoi uomini si dispersero divenendo facile preda delle forze ottomane. \u017b\u00f3\u0142kiewski rest\u00f2 ucciso e la sua testa venne inviata al sultano come trofeo; Koniecpolski venne fatto prigioniero.\nNel 1621 il sultano Osman guid\u00f2 un'armata di oltre 100.000 uomini verso le terre della Confederazione, deciso a chiudere la contesa. Il \"Grand Hetman\" di Lituania, Jan Karol Chodkiewicz attravers\u00f2 il Dniester al comando di una forza di 25.000 polacchi e 20.000 cosacchi e si trincer\u00f2 nella rocca di Hotin, in attesa del nemico. Per un mese, dal 2 settembre al 9 ottobre, le forze della Confederazione ressero all'assalto dei turchi nell'assedio noto come Battaglia di Hotin. Il 24 settembre Chodkiewicz mor\u00ec ed il comando pass\u00f2 a Stanis\u0142aw Lubomirski. Il 9 ottobre, con l'arrivo delle prime bufere invernali, il sultano si convinse a desistere dall'attacco.\nNel 1622 Osman II venne assassinato da una rivolta dei Giannizzeri, scontenti per la sua conduzione degli affari di stato. Il Trattato di Hotin (1622), basato sul precedente Trattato di Busza, chiuse il conflitto, pacificando il confine tra la Confederazione e l'impero ottomano fino alla Guerra polacco-ottomana (1633-1634)."}
{"id": "2813005", "revid": "290948", "url": "https://it.wikipedia.org/wiki?curid=2813005", "title": "Pristichampsus", "text": "Il pristicampso (gen. Pristichampsus) era un coccodrillo preistorico, vissuto tra il Paleocene superiore e l'Eocene medio (tra 60 e 45 milioni di anni fa). I suoi resti sono stati ritrovati in Europa (Francia) e Asia (Kazakistan). \nClassificazione.\n\"Pristichampsus\" \u00e8 considerato una forma arcaica di coccodrillo, appartenente a una famiglia a s\u00e9 stante, i Pristichampsidae. \nLa specie tipo di \"Pristichampsus\" (il cui nome significa \"coccodrillo - sega\", per via della forma dei denti) \u00e8 \"P. rollinatii\", dell'Eocene medio della Francia, conosciuta solo attraverso frammenti. A questo genere vennero ascritte in seguito altre specie attribuite in precedenza ad altri generi, come \"Boverisuchus magnifrons\" e \"Weigeltisuchus geiseltalensis\", rappresentate da fossili molto pi\u00f9 completi rispetto alla specie tipo. A questo genere sono state inoltre attribuite altre specie provenienti dal Kazakistan ( \"P. birjukovi\" e \"P. kuznetzovi\").\nA seguito di una revisione del genere \"Pristichampsus\" operata da Brochu (2013), si \u00e8 ritenuto che \"P. rollinati\" fosse basato su materiale troppo frammentario e non sufficientemente diagnostico, e il genere \"Pristichampsus\" \u00e8 stato quindi considerato un \"nomen dubium\". Gli esemplari completi (\"P. geiseltalensis\" e \"P. magnifrons\") sono stati riattribuiti a \"Boverisuchus\", che \u00e8 stato reintegrato come genere valido. Brochu (2013) ha inoltre riassegnato la specie \"Crocodylus vorax\", precedentemente assegnata a \"Pristichampsus\" da Langston (1975), come una seconda specie di \"Boverisuchus\". \nNella cultura di massa.\nNel primo episodio della terza serie della fiction tv Primeval appare un esemplare di \"Pristichampsus\", dapprima nel British Museum di Londra e poi in giro per la citt\u00e0."}
{"id": "2813008", "revid": "287204", "url": "https://it.wikipedia.org/wiki?curid=2813008", "title": "Kim Noorda", "text": "Carriera.\nLa carriera nel campo della moda di Kim Noorda inizia nel 2003, quando viene notata da un talent scout dell'agenzia Wilma Wakker Model Management. Il suo debutto sulle passerelle avviene nel febbraio 2004 quando sfila a Parigi e Milano per Chanel, Jil Sander, Prada e Miu Miu. Nel 2005 viene scelta come testimonial del profumo \"Omnia Crystalline\" di Bvlgari. Negli anni successivi seguiranno numerose altre campagna pubblicitarie importanti come quelle per Emporio Armani (prendendo il posto di Freja Beha), Hugo by Hugo Boss, Salvatore Ferragamo, Sonia Rykiel, Bottega Veneta e Trussardi. Inoltre \u00e8 comparsa sulle copertine di \"Vogue\" (Brasile, Giappone, Russia), \"Madame Figaro\", \"D La Repubblica delle donne\", \"Marie Claire\" (Italia), \"Elle\" (Paesi Bassi) ed \"Harper's Bazaar\"."}
{"id": "2813012", "revid": "300067", "url": "https://it.wikipedia.org/wiki?curid=2813012", "title": "Demarre Carroll", "text": ""}
{"id": "2813013", "revid": "300067", "url": "https://it.wikipedia.org/wiki?curid=2813013", "title": "Niklas Caner Medley", "text": ""}
{"id": "2813017", "revid": "300067", "url": "https://it.wikipedia.org/wiki?curid=2813017", "title": "Dermarr Johnson", "text": ""}
{"id": "2813022", "revid": "300067", "url": "https://it.wikipedia.org/wiki?curid=2813022", "title": "Michael Hakim Jordan", "text": ""}
{"id": "2813028", "revid": "984922", "url": "https://it.wikipedia.org/wiki?curid=2813028", "title": "Clark (California)", "text": "Clark era un insediamento nella contea di Inyo in California. Si trovava a sud di Furnace."}
{"id": "2813029", "revid": "300067", "url": "https://it.wikipedia.org/wiki?curid=2813029", "title": "Abdul Shamsid Deen", "text": ""}
{"id": "2813034", "revid": "224230", "url": "https://it.wikipedia.org/wiki?curid=2813034", "title": "Konstantin Freiherr von Neurath", "text": ""}
{"id": "2813037", "revid": "767487", "url": "https://it.wikipedia.org/wiki?curid=2813037", "title": "Fantasia su un tema di Thomas Tallis", "text": "La Fantasia su un tema di Thomas Tallis, conosciuta anche come Tallis Fantasia, \u00e8 una composizione per doppia orchestra d'archi di Ralph Vaughan Williams. Fu composta nel 1910 per il \"Three Choirs Festival\" e fu uno dei primi successi del compositore inglese che rivisit\u00f2 il lavoro due volte, nel 1913 e nel 1919. Un'esecuzione della Fantasia dura mediamente 16 minuti.\nRalph Vaughan Williams prendeva spesso spunto da temi popolari inglesi o composizioni rinascimentali per i suoi lavori, e per questa fantasia scelse un inno di Thomas Tallis, uno tra i maggiori compositori e polifonisti del rinascimento inglese.\nStruttura.\nLa Fantasia fu concepita per un'ampia orchestra d'archi divisa in tre parti: la prima un'orchestra d'archi vera e propria, la seconda costituita dal primo leggio di ciascuna sezione (idealmente collocata a parte dalla prima) e un quartetto. Williams utilizza questa tripartizione dell'orchestra in modo quasi organistico, dove l'\"espressione\" \u00e8 costituita dal quartetto, la sezione corale dalla seconda orchestra, e il \"grande organo\" dalla prima.\nLa struttura \u00e8 quella della fantasia elisabettiana: il tema compare nella sua interezza tre volte nel corso del brano, ma la composizione ruota attorno a frammenti di tema che vanno a costituire motivi su cui vengono tessute delle variazioni. A circa un terzo della Fantasia, la viola solista propone una melodia secondaria basata sull'originale, e questo tema porta all'apice della composizione a circa cinque minuti dalla fine.\nL'originale di Tallis \u00e8 in modo frigio e fu scritto per il primo arcivescovo anglicano di Canterbury, Matthew Parker. Quando Williams revision\u00f2 l'innario inglese del 1906 incluse questa melodia al numero 92."}
{"id": "2813038", "revid": "300067", "url": "https://it.wikipedia.org/wiki?curid=2813038", "title": "Shareef Abdur Rahim", "text": ""}
{"id": "2813039", "revid": "300067", "url": "https://it.wikipedia.org/wiki?curid=2813039", "title": "Mahmoud Abdul Rauf", "text": ""}
{"id": "2813042", "revid": "106990", "url": "https://it.wikipedia.org/wiki?curid=2813042", "title": "M\u00e9n\u00e9strandise", "text": "Con il termine M\u00e9n\u00e9strandise (in francese, \"menestrelleria\") si intende una corporazione francese di musicisti, giullari e menestrelli, fondata a Parigi il 14 settembre 1321, confermata da statuti nel 1407 e 1659 ed esistita fino al 1776.\nStoria.\nLa \"M\u00e9n\u00e9strandise\", o corporazione dei menestrelli, venne creata nel 1321 allo scopo di contrastare i musicisti vagabondi, la cui attivit\u00e0 era considerata degradante. L'organizzazione raggiunse il suo apogeo nel XVI secolo.\nIl musicologo Fran\u00e7ois Lesure evidenzi\u00f2 alcuni tratti importanti della corporazione:\nTutte queste caratteristiche dimostrano che la \"M\u00e9n\u00e9strandise\" mirava a istituzionalizzare la professione del musicista dando loro uno status sociale borghese e fornendo loro rispettabilit\u00e0, segnando cos\u00ec un confine fra i vecchi menestrelli medioevali e i suoi membri. \u00c8 dunque normale che la ghironda, il classico strumento del musicista mendicante, non fosse inclusa nell'elenco degli strumenti musicali redatto dalla \"M\u00e9n\u00e9strandise\".\nPhilippe Beaussant, per\u00f2, sostiene che nella \"M\u00e9n\u00e9strandise\" ci fossero anche suonatori di ghironda. La contraddizione sembra essere spiegata dal fatto che, inizialmente, la \"M\u00e9n\u00e9strandise\" respingeva i suonatori di ghironda, ma, nel momento in cui la sua autorit\u00e0 inizi\u00f2 a declinare, vennero ammessi anche mendicanti e saltimbanchi, purch\u00e9 paganti.\nLa menestrelleria fior\u00ec nel XVI secolo, sia con gli strumenti detti \"alti\" (come il violino, ad esempio) che con quelli detti \"bassi\" (la ghironda) ed era praticata da gruppi di musicisti professionisti o semi-professionisti. In pieno XVII secolo la corporazione, allontanatasi di molto dall'ideale originario di preservare l'arte giullaresca antica, cercava ancora di imporsi sui musicisti per far pagare loro tasse e quote associative. Quando venne formalmente riconosciuta dal re Luigi XIV, nel 1659, la corporazione cerc\u00f2 di estendere su tutti i musicisti la propria autorit\u00e0, compresi organisti, clavicembalisti e strumentisti della corte reale. Solo chi pagava la quota d'iscrizione alla \"M\u00e9n\u00e9strandise\" poteva suonare in pubblico. Secondo il regolamento della corporazione, infatti:\nLa \"M\u00e9n\u00e9strandise\" venne abolita nel febbraio 1776 a seguito della pubblicazione di un editto che sanciva la libert\u00e0 delle arti e la soppressione delle vecchie corporazioni.\nRe dei menestrelli.\nCome accennato precedentemente, la \"M\u00e9n\u00e9strandise\" era presieduta da un direttore, il quale prendeva il nome di \"roi des m\u00e9n\u00e9triers\" o \"roi des violons\".\nIl pi\u00f9 antico documento dove \u00e8 possibile trovare un riferimento a tale ufficio \u00e8 uno \"Stato degli ufficiali di Filippo il Bello\", in cui figura, nel 1288, un non meglio identificato \"roi de joueurs de fl\u00fbte\" (re dei suonatori di flauto). Sempre sotto il regno di Filippo il Bello un giocoliere di nome Jehan Charmillon, nato verso la met\u00e0 del XIII secolo, nel 1295 venne nominato \"Roi des m\u00e9nestrels de la ville de Troyes\". Durante il regno di Luigi X un certo Robert ricevette il titolo di \"Roi des M\u00e9nestrels\" con un'ordinanza del 1315, quando ancora la corporazione non esisteva ufficialmente. Dopo la fondazione della \"M\u00e9n\u00e9strandise\", nel 1321, venne nominato direttore Robert Caveron, nel 1338, con il titolo di \"Roy des m\u00e9nestrels du Royaume de France\". A Caveron segu\u00ec Coppin de Brequin, menzionato con diversi titoli nel 1357, 1362 e 1367.\nDue atti risalenti alla fine del XIV secolo indicano il titolo di \"Roy des M\u00e9nestriers du Royaume de France\" in capo a Jehan Pontevin. Jehan Boisard, detto Verdelet, succedette a Pontevin con il titolo di \"Roi des M\u00e9n\u00e9triers\". Egli \u00e8 citato in un documento del 19 febbraio 1420 per aver ricevuto un premio dal futuro Carlo VII. Boisard non rest\u00f2 a lungo a capo della corporazione, in quanto, pochi anni dopo, troviamo Jehan Fascien (o Facion) nominato \"Roy des M\u00e9nestrels\". Dopo Facien, l'elenco dei direttori della corporazione si interrompe per un secolo fino a Fran\u00e7ois Roussel, superiore della corporazione nel 1572, al quale succedette Claude de Bouchandon, oboista di Enrico III. A Bouchardon venne accordato, il 13 ottobre 1575, il titolo di \"Roy et maistre des m\u00e9nestriers et de tous les joueurs d'instrumens du royaume\".\nDurante il regno di Enrico IV, nel 1590, Claude Nyon, violinista della camera del re, ricevette la nomina a \"Roy des M\u00e9nestriers\", che ceder\u00e0 dieci anni pi\u00f9 tardi a suo figlio Guillame Claude Nyon, detto Lafont, anch'egli violinista della camera del re. In un documento dell'8 febbraio 1600 \u00e8 menzionato come \"Roy des joueurs d'instrumens par tout le royaume\". Non si sa nulla dei suoi figli, ma certamente non gli succedettero nella carica di direttore della \"M\u00e9nestrandise\" in quanto, il 7 marzo 1620, viene menzionato con il titolo di \"Roy des joueurs d'instrumens\" Fran\u00e7ois Rishomme, violinista reale. Quattro anni dopo, il 12 dicembre 1624, Luigi XIII nomin\u00f2 Louis Costantin, violinista di corte, come \"Roy et ma\u00eetre des m\u00e9n\u00e9triers et de tous les joueurs d'instrumens, tant haut que bas du royaume\". Costantin, autore di numerosi brani a cinque e sei voci per violini, viole e basso continuo, fu uno dei musicisti pi\u00f9 famosi ai suoi tempi. Suo figlio Jean Costantin, nel 1657, figur\u00f2 come uno dei ventiquattro violinisti della camera del re.\nA Costantin succedette, nel 1641, Claude Dumanoir. Quest'ultimo, il 21 novembre 1657, cedette l'incarico al proprio nipote, Guillame Dumanoir, uno dei ventiquattro violinisti della camera del re, che ricevette da Luigi XIV il titolo di \"Roi des violons, ma\u00eetre \u00e0 danser et joueurs d'instrumens tant haut qua bas\". Quando Guillame Dumanoir si dimise, il 15 agosto 1668, il titolo pass\u00f2 a suo figlio omonimo, Guillame II Dumanoir. Dopo le dimissioni di quest'ultimo, nel 1695, Luigi XIV non nomin\u00f2 un suo successore, lasciando il titolo vacante. In seguito, nel 1741, Luigi XV nomin\u00f2 Jean Pierre Guignon a capo della corporazione.\nDimettendosi, nel 1773, Guignon chiese la soppressione della \"M\u00e9n\u00e9strandise\", ormai considerata anacronistica. Luigi XV, con un editto del marzo 1773, accett\u00f2 le dimissioni di Guignon e soppresse l'ufficio di re dei menestrelli. La corporazione venne poi abolita nel febbraio 1776.\nControversie.\nL'alta considerazione di cui godevano i musicisti della cappella reale, i quali non facevano parte della \"M\u00e9n\u00e9strandise\", l'istituzione della Reale Accademia della Danza (1661), dell'Accademia francese d'opera in versi e in musica (1669) e della Regia Accademia Musicale (1672) causarono il declino della \"M\u00e9n\u00e9strandise\" e il conflitto fra i suoi membri e gli altri musicisti.\nNel 1693 un gruppo di compositori, fra i quali Fran\u00e7ois Couperin, presentarono a Luigi XIV una protesta contro la corporazione, accusandola di essere troppo restrittiva nei riguardi della libert\u00e0 dei musicisti. Una protesta simile venne presentata anche nel 1707, e, in entrambi i casi, lo strapotere della corporazione venne ridimensionato. Couperin, per l'occasione, scrisse una suite per clavicembalo intitolata \"Les Fastes de la grande et ancienne Mxnxstrxndxsx\" (il titolo, in caratteri enigmatici, era per evitare di essere citato in giudizio dalla corporazione), appositamente composta come satira per mettere alla berlina i membri della corporazione stessa. Secondo i musicisti colti, infatti, i membri della \"M\u00e9n\u00e9strandise\" non erano altro che giocolieri, ghirondai e buffoni con scimmie ammaestrate, ignoranti di musica, che pretendevano il pagamento di tributi assurdi.\nNella \"Raccolta di editti, decreti del consiglio del Re, lettere patenti, memorie e decisioni del Parlamento per i musicisti del regno\", pubblicato da Christophe Pierre Robert Ballard nel 1774 a cura del Corpo della Musica di Sua Maest\u00e0, si trova una cronaca del conflitto fra corporazione e musicisti di altri enti:\nEffettivamente, la libert\u00e0 musicale fu alla base di diversi problemi. La prima denuncia fu quella fatta da Guillaume Dumanoir, direttore generale della \"M\u00e9n\u00e9strandise\", che, nell'aprile 1662, si oppose alla creazione dell'Accademia della Danza. Le sue petizioni suscitarono una risposta dettagliata degli accademici parigini, con un discorso per dimostrare che la danza, nella sua parte pi\u00f9 nobile, non aveva bisogno di strumenti musicali. Guillaume Dumanoir perse il processo il 30 agosto 1662, ma si vendic\u00f2 scrivendo il libello \"Le mariage de la musique avec la dance, contenant la r\u00e9ponce au livre des treize pr\u00e9tendus Acad\u00e9mistes, touchant ces deux arts\", pubblicato nel 1664.\nQuando, dieci anni dopo, venne istituita la Regia Accademia Musicale e si esentarono i maestri di danza dell'accademia dal presentare le loro credenziali alla \"M\u00e9n\u00e9strandise\", Guillame II Dumanoir, figlio omonimo di Guillaume Dumanoir e nuovo direttore della \"M\u00e9n\u00e9strandise\", tent\u00f2 di obbligare i docenti a presentare le loro credenziali e a pagare le tasse di iscrizione alla corporazione per quanto riguardava le loro attivit\u00e0 al di fuori della Regia Accademia Musicale, come balli, matrimoni e concerti. Un decreto del consiglio reale, per\u00f2, diede torto a Dumanoir. La \"M\u00e9n\u00e9strandise\", dunque, non aveva pi\u00f9 il monopolio sulle attivit\u00e0 dei musicisti. Forti di questo decreto, il 28 aprile 1682 i maestri di danza ottennero il monopolio sull'insegnamento della danza, potendola insegnare senza essere iscritti alla corporazione. Dumanoir, il quale non poteva sopportare che questi maestri lasciassero la \"M\u00e9n\u00e9strandise\", denunci\u00f2 l'Accademia Reale della Danza e ottenne, il 2 novembre 1691, dopo dieci anni di contenzioso, che i membri della \"M\u00e9n\u00e9strandise\" potessero, in concorrenza con i membri dell'Accademia, riconoscere titoli di maestro e dare lezioni di danza.\nNella \"Dichiarazione del Re sulle regole per le funzioni dei giurati ufficiali per la comunit\u00e0 dei maestri di danza, dei suonatori di strumenti, sia alti che bassi, e degli oboisti della citt\u00e0 e dei sobborghi di Parigi\", al fine di porre fine alle lamentele, si stabil\u00ec che nessuno potesse danzare o tenere spettacoli senza essere in possesso del titolo riconosciuto di maestro, a eccezione dei tredici membri della Reale Accademia della Danza, i quali avrebbero potuto continuare a esercitare la loro arte in completa libert\u00e0. Dopo questa decisione, Dumanoir, accusato di continui litigi, si dimise e venne sostituito da quattro giurati.\nQuesti giurati fecero una nuova denuncia, questa volta contro gli insegnanti di clavicembalo, i compositori e gli organisti della cappella reale che rifiutavano di iscriversi alla \"M\u00e9n\u00e9strandise\". Il 10 luglio 1693 gli insegnanti di clavicembalo, guidati da Nicolas Leb\u00e8gue, Guillaume Gabriel Nivers, Jean Buterne e Fran\u00e7ois Couperin, risposero duramente. La lite continu\u00f2 per altri due anni. Nel maggio del 1695 una decisione definitiva della corte si espresse in favore dei compositori, degli organisti e degli insegnanti di clavicembalo contro i giurati della \"M\u00e9n\u00e9strandise\"."}
{"id": "2813054", "revid": "499531", "url": "https://it.wikipedia.org/wiki?curid=2813054", "title": "Mastino abruzzese", "text": "Il mastino abruzzese (detto anche \"pastore abruzzese\", oppure \"cane da pecora\") rappresenta l'originale variet\u00e0 abruzzese di cane da guardia al gregge ed \u00e8 caratterizzato dalla grande taglia. Questi cani hanno avuto molto successo come custodi del bestiame, cani da guardiania, specialmente negli Stati Uniti ed in Norvegia, dove sembra che riescano a difendere gli armenti perfino da orsi.\nUno speciale collare munito di spuntoni di ferro e chiamato vreccale viene indossato dai mastini per proteggerne la gola dagli attacchi dei lupi. La regione Abruzzo ha deciso di tutelare la razza, passando normative tese a salvaguardare il ceppo originale come distinto dal cane da pastore maremmano abruzzese della cinofilia ufficiale."}
{"id": "2813058", "revid": "599013", "url": "https://it.wikipedia.org/wiki?curid=2813058", "title": "Chris Moss", "text": ""}
{"id": "2813062", "revid": "247222", "url": "https://it.wikipedia.org/wiki?curid=2813062", "title": "Leave a whisper", "text": ""}
{"id": "2813063", "revid": "1543377", "url": "https://it.wikipedia.org/wiki?curid=2813063", "title": "Isola Serranilla", "text": "L'isola Serranilla (nota anche come \"Isla Serranilla\" o \"Banco Serranilla\" in spagnolo e \"Serranilla Bank\" in inglese) \u00e8 un'isola quasi completamente sommersa situata nella parte occidentale del Mar dei Caraibi della quale affiorano solamente piccoli isolotti disabitati e banchi di sabbia. Si trova circa 350 km a nord-est di Punta Gorda in Nicaragua e circa 280 km a sud-ovest della Giamaica.\nAttualmente \u00e8 amministrata dal governo colombiano come parte integrante del dipartimento dell'Arcipelago di San Andr\u00e9s, Providencia e Santa Catalina ma \u00e8 al centro di una disputa territoriale tra la stessa Colombia, il Nicaragua, l'Honduras e gli Stati Uniti.\nGeografia.\nIn origine l'isola Serranilla era un atollo, attualmente \u00e8 per la maggior parte sommerso dalle acque dalle quali emergono solo piccoli scogli. Le sue dimensioni sono di circa 40 km di lunghezza e 32 km in larghezza, per una superficie totale di circa 1200 km\u00b2, quasi interamente sotto il livello del mare.\nLe uniche parti ancora emerse sono una serie di piccoli isolotti spogli con poca vegetazione chiamati rispettivamente:\nLa zona \u00e8 caratterizzata da fondali molto bassi e da secche, per questo motivo ci sono diversi relitti di imbarcazioni arenate o affondate. \"Beacon Cay\" \u00e8 l'isolotto pi\u00f9 grande, sulla sua superficie ci sono alcuni edifici e delle installazioni militari che furono utilizzate dai marines statunitensi durante la crisi dei missili di Cuba nel 1962. Queste strutture sono attualmente abbandonate.\nDal 1977 \u00e8 presente un faro alto 33 metri e completamente automatizzato.\nFauna.\nNel 1952 \u00e8 stata censita nella zona dell'isola Serranilla l'ultima colonia nota di foca monaca dei Caraibi, da allora non sono pi\u00f9 stati avvistati individui di questa specie che \u00e8 quindi considerata estinta.\nStoria.\nL'isola Serranilla \u00e8 soggetta a dispute territoriali tra quattro diversi stati sovrani.\nGli Stati Uniti reclamarono inizialmente la sovranit\u00e0 sul territorio l'8 settembre 1879 e nuovamente il 13 settembre 1880 sulla base del Guano Islands Act. La maggior parte delle isole dell'arcipelago di San Andr\u00e9s e Providencia furono ufficialmente cedute dagli Stati Uniti alla Colombia in virt\u00f9 di un trattato stipulato a Bogot\u00e0 l'8 settembre 1972 (noto come trattato V\u00e1squez-Saccio), tuttavia nel trattato ufficiale non vi \u00e8 menzione specifica dell'isola Serranilla. Bench\u00e9 gli Stati Uniti non includano ufficialmente il territorio come parte delle aree insulari sotto la loro giurisdizione la questione non \u00e8 definitivamente appianata in quanto sussistono le condizioni affinch\u00e9 il governo americano possa reclamare diritti sulla zona, inoltre in alcune pubblicazioni statunitensi il banco Serranilla (assieme al Bajo Nuevo) \u00e8 presentato come possedimento disputato (da considerarsi quindi territorio non organizzato e non incorporato). Dal canto suo la Colombia considera la zona parte integrante del suo territorio sovrano in quanto implicitamente compreso nell'atto di cessione del 1972.\nTra il 1982 e il 1986 la Colombia stipul\u00f2 un accordo ufficiale con la Giamaica per regolare i diritti di pesca delle imbarcazioni giamaicane nelle acque dell'isola Serranilla e del Bajo Nuevo. Nel novembre 1993 i due stati si accordarono stipulando un trattato che stabil\u00ec un'area a regime misto (en: \"Joint Regime Area\", es: \"\u00c1rea de R\u00e9gimen Com\u00fan\") per la gestione e lo sfruttamento congiunto delle risorse delle acque comprese tra i due banchi. Tuttavia le acque circostanti non furono incluse nel trattato in quanto considerate dal governo colombiano come parte integrante delle proprie acque territoriali. L'accordo entr\u00f2 in vigore a partire dal marzo 1994.\nIl Nicaragua rivendica la propria sovranit\u00e0 sulla zona sulla base del proprio ordinamento giuridico che sancisce il possesso di tutte le isole comprese in un'area di 50.000 km\u00b2 nel Mar dei Caraibi. La disputa ha le sue radici nel trattato firmato tra Colombia e Nicaragua il 24 marzo 1928 conosciuto come trattato Esguerra-B\u00e1rcenas; nel documento si affermava che \u00ab\"la Republica de Nicaragua reconoce la soberan\u00eda y pleno dominio de la Rep\u00fablica de Colombia sobre las islas de San Andr\u00e9s, Providencia, santa catalina y todas las dem\u00e1s islas, islotes y cayos que hacen parte de dicho archipi\u00e9lago de San Andr\u00e9s\"\u00bb (Art. 1). Il 4 febbraio 1980 il presidente nicaraguense Daniel Ortega dichiar\u00f2 che il trattato stipulato nel 1928 era da considerarsi nullo poich\u00e9 firmato durante l'occupazione militare statunitense del Nicaragua. Questa dichiarazione fu considerata dal governo colombiano come un atto unilaterale e una violazione delle norme del diritto internazionale. Nel 1998 il presidente Arnoldo Alem\u00e1n rinunci\u00f2 a stipulare un accordo bilaterale con la Colombia e il 6 dicembre 2001 il governo nicaraguense present\u00f2 un esposto alla Corte internazionale di giustizia de L'Aia. La corte ha emesso una dichiarazione preliminare il 27 dicembre 2007 dichiarando valido il trattato stipulato nel 1928 ma affermando altres\u00ec che il suddetto documento non risolveva la disputa sulla zona degli isolotti Roncador, Serrana e Quitasue\u00f1o poich\u00e9 all'epoca della stipulazione il territorio era al centro di una contesa tra gli Stati Uniti e la stessa Colombia. Il 19 novembre 2012 la sentenza della Corte internazionale di giustizia ha riconosciuto il possesso colombiano dell'isola Serranilla e degli altri isolotti della zona, tuttavia ha anche riconosciuto al Nicaragua un ampliamento della propria sovranit\u00e0 sulle acque della zona. Il tratto di mare in oggetto \u00e8 particolarmente ricco di risorse ittiche e petrolifere, per questo motivo la Colombia, che ritiene di propria pertinenza le acque assegnate al Nicaragua, ha minacciato di ritirare la propria adesione al trattato internazionale che riconosce la corte dell'Aia per non dover sottostare alla sentenza.\nL'Honduras reclama il possesso sulla zona sulla base dell'articolo 10 della propria costituzione entrata in vigore l'11 gennaio 1982. Nel 1986 il governo honduregno raggiunse un accordo con quello colombiano per la demarcazione dei confini marittimi dei due stati che escludeva l'Honduras da ogni forma di controllo sulla zona contesa; la ratifica di questo accordo, avvenuto il 20 dicembre 1999, ha implicitamente riconosciuto il possesso colombiano del territorio conteso. Il Nicaragua, che non ha ancora raggiunto un accordo definitivo con gli altri due stati per la definizione dei reciproci confini marittimi, ha contestato il diritto del governo honduregno di stipulare accordi che comprendano la zona oggetto di disputa. Tuttavia, nonostante l'accordo raggiunto con la Colombia, il governo di Tegucigalpa non ha ancora annunciato ufficialmente la rinuncia alla rivendicazione presente nella propria costituzione."}
{"id": "2813064", "revid": "327094", "url": "https://it.wikipedia.org/wiki?curid=2813064", "title": "Serranilla Bank", "text": ""}
{"id": "2813066", "revid": "599013", "url": "https://it.wikipedia.org/wiki?curid=2813066", "title": "Tom Wideman", "text": ""}
{"id": "2813071", "revid": "599013", "url": "https://it.wikipedia.org/wiki?curid=2813071", "title": "Jimmie Hunter", "text": ""}
{"id": "2813072", "revid": "175425", "url": "https://it.wikipedia.org/wiki?curid=2813072", "title": "Statistiche della Coppa delle Coppe", "text": ""}
{"id": "2813073", "revid": "939056", "url": "https://it.wikipedia.org/wiki?curid=2813073", "title": "Black Mouth Cur", "text": "Il Blackmouth Cur \u00e8 una razza canina, non riconosciuta dalla FCI, originaria del sud degli Stati Uniti.\nQuesti cani sono impiegati per il governo del bestiame (mandrie di bovini) oppure per la caccia alla grossa selvaggina (di solito sono usati nella caccia al cinghiale, ma a volte anche al coguaro). Hanno la fama di essere cacciatore indomiti, che non desistono e che sono pronti a lottare con l'animale selvatico su ogni terreno ed in ogni situazione. Sono considerati buoni compagni per la famiglia, e sono molto diffusi nelle zone rurali del Texas, della Georgia e dell'Alabama."}
{"id": "2813074", "revid": "138790", "url": "https://it.wikipedia.org/wiki?curid=2813074", "title": "Dan Berglund", "text": "Ricordato come il contrabbassista degli E.S.T. (1993 - 2008), ha suonato per un periodo, fino al 1994, con i \"Jazz Furniture\", uno dei gruppi jazz pi\u00f9 importanti in Svezia. In quel periodo ha, inoltre, suonato ed inciso, tra gli altri, con \"Lina Nyberg\" (fu proprio in uno dei suoi tour dove incontr\u00f2 per la prima volta Esbj\u00f6rn Svensson).\nNel 2009 ha fondato i Tonbruket, che comprende Johan Lindstr\u00f6m (chitarra, tastiere), Martin Hederos (piano, fisarmonica, violino, tastiere) e Andreas Werliin (batteria, percussioni), musicisti che non provengono dalla scena jazz. L'album di debutto della band del 2009 \u00e8 stato premiato con uno Swedish Grammy.\nNel 2016 assieme al pianista Bugge Wesseltoft e a Magnus \u00d6str\u00f6m, batterista e gi\u00e0 componente degli E.S.T. forma un trio che prende il nome di Rymden (in svedese significa \"spazio\"). Musicalmente, le influenze del modern jazz sono state mescolate con musica classica come Johann Sebastian Bach cos\u00ec come musica da film e rock. Ci sono anche influenze della musica folclorica scandinava."}
{"id": "2813075", "revid": "175425", "url": "https://it.wikipedia.org/wiki?curid=2813075", "title": "Albo d'oro della Coppa delle Coppe", "text": ""}
{"id": "2813083", "revid": "939056", "url": "https://it.wikipedia.org/wiki?curid=2813083", "title": "Blue Lacy", "text": "La razza Blue Lacy \u00e8 una razza canina, non riconosciuta dalla FCI, originaria del Texas, ma diffusa in tutto il Nord America.\nQuesti cani sono impiegati per il governo di bestiame oppure per la caccia ai cinghiali, lepri, daini, uccelli vari e cervi. I cani di questa razza vengono molto usati nei ranch del Texas. Anche se vengono chiamati \u201cBlue\u201d i mantelli possono avere diversi colori e sfumature anche se il nero con macchie bianche (il bianco solitamente sul petto) e marrone scuro sono i colori predominanti. Sembra che sia una specie nata da incroci con coyote selvaggi. Hanno una salute molto buona anche se una vita sedentaria potrebbe far insorgere, come ogni cane della sua taglia, qualche problema alle anche, come succede agli alani per esempio."}
{"id": "2813085", "revid": "124484432", "url": "https://it.wikipedia.org/wiki?curid=2813085", "title": "Seppuku", "text": " \u00e8 un termine giapponese che indica un antico rituale per il suicidio obbligatorio o volontario, privilegio esclusivo della casta dei samurai. Era il modo in cui il samurai evitava la pena capitale, manifestava cordoglio per la morte del proprio signore oppure protestava per un'ingiustizia subita.\nVocabolario ed etimologia.\nIl seppuku (\"taglia ventre\") \u00e8 anche conosciuto come harakiri (, \"ventre taglio\") che \u00e8 scritto con lo stesso kanji ma in ordine inverso, con un \"okurigana\". In giapponese il termine pi\u00f9 formale seppuku, una lettura cinese \"on'yomi\", \u00e8 usato di solito nella lingua scritta, mentre harakiri, una lettura \"kun'yomi\", \u00e8 utilizzato nella lingua parlata.\nChristopher Ross afferma:\nLa pratica di fare seppuku alla morte del proprio signore, nota come \"oibara\" ( o , il \"kun'yomi\" o lettura giapponese) o \"tsuifuku\" (, lo \"on'yomi\" o lettura cinese), segue un rituale simile.\nLa tradizione.\nIl seppuku veniva eseguito, secondo un rituale rigidamente codificato, come espiazione di una colpa commessa o come mezzo per sfuggire a una morte disonorevole per mano dei nemici. Si riteneva che il ventre fosse la sede dell'anima e pertanto il significato simbolico sotteso al rituale era quello di mostrare agli astanti la propria essenza, priva di colpe e in tutta la sua purezza. Il primo atto di seppuku di cui si abbia traccia fu compiuto da Minamoto no Yorimasa durante la battaglia di Uji nel 1180.\nAlcune volte praticato volontariamente per svariati motivi, durante il periodo Edo (1603-1867) divenne una condanna a morte che non comportava disonore: il condannato, infatti, vista la sua posizione nella casta militare, non veniva giustiziato ma invitato o costretto a togliersi da solo la vita praticandosi con un pugnale (\"tant\u014d\") una ferita profonda all'addome, di una gravit\u00e0 tale da provocarne la morte.\nIl rituale.\nIl taglio doveva essere eseguito da sinistra verso destra e poi verso l'alto mentre ci si trovava nella classica posizione giapponese detta \"seiza\", cio\u00e8 in ginocchio con le punte dei piedi rivolte all'indietro; ci\u00f2 aveva anche la funzione di impedire che il corpo cadesse all'indietro poich\u00e9, secondo il codice morale allora seguito, il guerriero deve morire cadendo onorevolmente in avanti.\nPer preservare ancora di pi\u00f9 l'onore del samurai, un fidato compagno, chiamato \"kaishakunin\", previa promessa all'amico, decapitava il samurai appena egli si era inferto la ferita all'addome in modo che il dolore non gli sfigurasse il volto. La decapitazione (\"kaishaku\") richiedeva eccezionale abilit\u00e0 e infatti il \"kaishakunin\" era l'amico pi\u00f9 abile nel maneggio della spada: un errore derivante da poca abilit\u00e0 o emozione avrebbe infatti causato notevoli ulteriori sofferenze. L'importanza e l'abilit\u00e0 erano vitali visto che la testa non doveva semplicemente staccarsi dal corpo (sarebbe stato un disonore se avesse toccato terra stante dal corpo), ma il colpo doveva solo recidere di netto solo la parte posteriore del collo (recante spina dorsale e midollo) e lasciare la parte anteriore, formata solo dai muscoli e tessuti molli, come collegamento.\nIl pi\u00f9 noto caso di \"seppuku\" collettivo \u00e8 quello dei quarantasette ronin, celebrato anche nel dramma \"Ch\u016bshingura\", mentre uno tra i pi\u00f9 recenti \u00e8 quello dello scrittore Yukio Mishima, avvenuto nel 1970; in quest'ultimo caso il \"kaishakunin\" Masakatsu Morita, in preda all'emozione, sbagli\u00f2 ripetutamente il colpo di grazia e pertanto dovette intervenire Hiroyasu Koga, che decapit\u00f2 lo scrittore.\nUna delle descrizioni pi\u00f9 accurate di un \"seppuku\" \u00e8 quella contenuta nel libro \"Tales of old Japan\" (1871) di Algernon Bertram Mitford, ripresa in seguito da Inazo Nitobe nel suo libro \"Bushid\u014d, l'anima del Giappone\" (1899). Mitford fu testimone oculare del seppuku eseguito da Taki Zenzaburo, un samurai che, nel febbraio 1868, aveva dato l'ordine di sparare sugli stranieri a K\u014dbe e, assuntasi la completa responsabilit\u00e0 del fatto, si era dato la morte con l'antico rituale. La testimonianza \u00e8 di particolare interesse perch\u00e9 resa da un occidentale che descrive una cerimonia cos\u00ec lontana dalla sua cultura con grande realismo.\nAnche all'interno di un libro di Mishima, \"Cavalli in fuga\", sono contenute numerose descrizioni di seppuku compiute da alcuni samurai che tentano un'insurrezione per restaurare l'ordine tradizionale in Giappone e reintegrare nella pienezza del proprio potere l'Imperatore.\nNel 1889, con la costituzione Meiji, venne abolito come forma di punizione. Un caso celebre fu quello dell'anziano ex-daimy\u014d Nogi Maresuke, che si suicid\u00f2 nel 1912 alla notizia della morte dell'imperatore. Casi di seppuku si ebbero al termine della seconda guerra mondiale tra quegli ufficiali, spesso provenienti dalla casta dei samurai, che non accettarono la resa del Giappone.\nCon il nome di \"jigai\" il seppuku era previsto, nella tradizione della casta dei samurai, anche per le donne; in questo caso il taglio non avveniva al ventre bens\u00ec alla gola dopo essersi legate i piedi per non assumere posizioni scomposte durante l'agonia. Anche di ci\u00f2 \u00e8 presente una descrizione nel citato libro di Mishima \"Cavalli in fuga\".\nL'arma usata poteva essere il \"tant\u014d\", anche se pi\u00f9 spesso, soprattutto sul campo di battaglia, la scelta ricadeva sul \"wakizashi\", detto anche \"guardiano dell'onore\", la seconda lama - pi\u00f9 corta della katana - che era portata di diritto dai soli samurai."}
{"id": "2813086", "revid": "110157", "url": "https://it.wikipedia.org/wiki?curid=2813086", "title": "United Press International", "text": "La United Press International (UPI) \u00e8 un'agenzia d'informazione statunitense fondata nel 1907 da Edward Willis Scripps.\nStoria.\nLa UPI inizialmente era stata fondata come United Press (UP). Inizialmente il servizio era rivolto alla diffusione di notizie su abbonamento, ma, in un secondo momento, ovvero nel 1935 la UP divenne la prima agenzia che forniva informazioni alle stazioni radiotrasmittenti. Fu proprio in questo periodo che l'agenzia, tramite Webb Miller, assunse come apprendista Indro Montanelli, notando i suoi articoli che dal Canada inviava al Paris-Soir, il quotidiano per il quale il giornalista toscano era corrispondente; con l'agenzia egli volle anche fare il cronista della Seconda guerra italo-abissina, ma essa non acconsent\u00ec in quanto lui, da italiano, non sarebbe stato imparziale: per questo Montanelli la lasci\u00f2 per arruolarsi nella suddetta guerra. \nLa svolta dell'agenzia si ebbe nel 1958 quando l'UP si fuse con la rivale International News Service (INS) divenendo cos\u00ec l'attuale United Press International. La fusione fra le due agenzie avvenne perch\u00e9 la UP aveva bisogno delle catena di giornali di cui la INS era in possesso e la INS aveva bisogno dell'esperienza pregressa della UPI rispetto alle stazioni radiotrasmittenti. \nNel 1982 la UPI venne venduta al gruppo Media News Corporation, successivamente venne rivenduta dal suddetto gruppo al gruppo messicano El Sol. Nel 1992 la UPI, sull'orlo del fallimento, venne comprata da Pat Robertson, e successivamente dalla catena di televisioni Middle East Broadcasting, e ancora, nel 2000, dal gruppo News World Communications, di propriet\u00e0 della Chiesa dell'unificazione del reverendo sudcoreano Sun Myung Moon."}
{"id": "2813088", "revid": "991694", "url": "https://it.wikipedia.org/wiki?curid=2813088", "title": "Cattedrale San Michele e Santa Gudula", "text": ""}
{"id": "2813089", "revid": "991694", "url": "https://it.wikipedia.org/wiki?curid=2813089", "title": "Concattedrale San Michele e Santa Gudula", "text": ""}
{"id": "2813090", "revid": "322321", "url": "https://it.wikipedia.org/wiki?curid=2813090", "title": "Cattedrale di San Giovenale", "text": ""}
{"id": "2813092", "revid": "103355164", "url": "https://it.wikipedia.org/wiki?curid=2813092", "title": "Somma di Gauss", "text": "In matematica, una somma di Gauss \u00e8 un particolare tipo di somma finita delle radici dell'unit\u00e0, ad esempio:\ndove la somma \u00e8 su gli elementi \"r\" di un anello commutativo finito \"R\", \u03c8(\"r\") \u00e8 un omomorfismo di gruppi del gruppo additivo \"R\"+ nella circonferenza unitaria, e \u03c7(\"r\") \u00e8 un omomorfismo di \"R\"\u00d7 (il gruppo degli elementi invertibili di \"R\") nella circonferenza unitaria, esteso alle non unit\u00e0 \"r\", per le quali assume il valore 0. La somma di Gauss \u00e8 l'analogo per i campi finiti della funzione Gamma. \nQuesta funzione \u00e8 utilissima in teoria dei numeri: ad esempio, nell'equazione funzionale della \"L\" di Dirichlet, dove per un carattere \u03c7 l'equazione che lega \"L\"(\"s\", \u03c7) e \"L\"(1 \u2212 \"s\", \u03c7*) coinvolge il fattore\n(\u03c7* \u00e8 il complesso coniugato di \u03c7).\nGauss originariamente consider\u00f2 le somme quadratiche di Gauss, con \"R\" il campo dei residui modulo un numero primo \"p\", e \u03c7 il simbolo di Legendre. Gauss prov\u00f2 che \"G\"(\u03c7) = \"p\"1/2 oppure \"G\"(\u03c7) = \"ip\"1/2 a seconda che \"p\" sia congruente a 1 o 3 modulo 4.\nUna forma alternativa per la somma di Gauss \u00e8:\nLe somme quadratiche di Gauss sono strettamente collegate alla teoria delle funzioni theta.\nLa teoria generale delle somme di Gauss fu sviluppata agli inizi dell'Ottocento, attraverso l'uso delle somme di Jacobi e la loro scomposizione nei campi ciclotomici. La teoria del periodo di Gauss descrive alcuni casi particolari (l'anello sottostante \u00e8 il residuo di un anello modulo un intero).\nIl valore assoluto delle somme di Gauss si trova, di solito, attraverso l'uso del teorema di Plancherel sui gruppi finiti. Nel caso in cui \"R\" \u00e8 un campo di \"p\" elementi e \u03c7 \u00e8 non banale, il valore assoluto \u00e8 \"p\"1/2. La determinazione del valore esatto di una somma di Gauss in forma generale, secondo i risultati di Gauss stesso nel caso quadratico, \u00e8 un problema complesso. Per alcuni casi consultare la pagina sulla somma di Kummer."}
{"id": "2813100", "revid": "106990", "url": "https://it.wikipedia.org/wiki?curid=2813100", "title": "Menestrelleria", "text": ""}
{"id": "2813106", "revid": "119034847", "url": "https://it.wikipedia.org/wiki?curid=2813106", "title": "Triangle Film Corporation", "text": "L'11 luglio 1915 venne legalmente formata la Triangle Film Corporation (o Triangle Motion Picture Company) da tre gruppi distinti, fusi sotto la direzione di Harry Aitken:\nOgnuno dei tre gruppi era perfettamente autonomo. Durante il periodo di attivit\u00e0 degli studios, Griffith non gir\u00f2 che un solo film, \"Intolerance\", mentre supervisionava il lavoro dei suoi registi.\nDal canto suo, Ince diresse anche lui un solo film, \"Civilization\", mentre il suo lavoro principale rimase quello di supervisionare e montare i film di tutti i suoi collaboratori.\nMack Sennett gir\u00f2 o supervision\u00f2 centinaia di comiche.\nStoria.\nLa Triangle venne fondata dai fratelli Harry e Roy Aitken. Provenienti dalle zone agricole del Wisconsin, gli Aitken furono tra i pionieri dello studio system hollywoodiano: Harry era stato socio di David Wark Griffith agli Studios Reliance-Majestic, dopo che era stato licenziato dalla Mutual Film Corporation in seguito all'inaspettato successo di \"La nascita di una nazione\", che provoc\u00f2 proteste e manifestazioni nelle citt\u00e0 del Nord a causa delle implicazioni razziste contenute nel film.\nLa nuova casa di produzione fu una delle prime compagnie a organizzarsi utilizzando uno schema a sviluppo verticale. Combinando insieme produzione, distribuzione e gestione delle sale, con la Triangle Film Corporation gli Aitken crearono lo studio pi\u00f9 dinamico della Hollywood delle origini, attirando - tra registi e attori - i pi\u00f9 importanti nomi del cinema dell'epoca: da Mary Pickford a Lillian Gish, Roscoe \"Fatty\" Arbuckle e Douglas Fairbanks. Braccio distributivo della casa fu la Triangle Distributing Company di William Wadsworth Hodkinson, Raymond Pawley e S.A. Lynch.\nLa Triangle produsse alcuni dei film pi\u00f9 importanti dell'epoca del muto: si andava dalle comiche dei Keystone Cops fino ad arrivare all'epica di film come il kolossal \"Intolerance\".\nPer i propr\u00ee film, la Triangle aveva bisogno di studi di posa dove girare gli interni. Quindi li fece costruire a Culver City. Sono gli studios che poi, alla chiusura della casa di produzione, saranno ceduti a Samuel Goldwyn per la sua Goldwyn Pictures Corporation e che poi, nel 1924, passeranno alla MGM (e, di conseguenza, alla storia del cinema).\nTriangle Studios.\nNel 1915, Ince era uno dei registi/produttori pi\u00f9 conosciuti e pi\u00f9 potenti del mondo del cinema. Circa in quel periodo, Harry Culver lo conobbe mentre girava uno dei suoi western a Ballona Creek. Impressionato dal suo talento, Culver convinse Ince a spostare i suoi \"Inceville Studios\" dalla spiaggia a Culver City. Lo stesso anno, Ince lasci\u00f2 NYMP e il 19 luglio si associ\u00f2 a Griffith e a Mack Sennett per fondare la Triangle Motion Picture Company. Gli studi della Triangle (vista dall'alto, a volo d'uccello, la propriet\u00e0 presentava una forma triangolare) furono costruiti al 10202 di W. Washington Blvd. Sarebbero poi diventati, in tempi pi\u00f9 recenti, sede dei Sony Pictures Studios. La prima vera casa di produzione di Culver City cominci\u00f2 a prender forma con la costruzione di una facciata che esibiva un'entrata spettacolare composta di una fila di colonne in stile greco che fronteggia ancor oggi Washington Boulevard.\nCon Ince quale vice presidente, la Triangle annunci\u00f2 un programma produttivo focalizzato su lungometraggi epici e di qualit\u00e0. Ince e i suoi partner avrebbero partecipato finanziariamente alla produzione dei film.\nBench\u00e9 Ince fosse un regista molto attivo in quel periodo, all'epoca della sua partecipazione alla gestione della Triangle lasci\u00f2 quasi completamente la regia dedicando il suo tempo alla supervisione di gran parte dei film prodotti e lavorando soprattutto come produttore esecutivo. L'unica pellicola che firm\u00f2 come regista fu \"Civilization\", film epico di grande impatto spettacolare che propugnava la pace e la neutralit\u00e0 dell'America, ambientato in un paese ideale e dedicato alle madri che avevano perso i figli nella prima guerra mondiale. \"Civilization\" batt\u00e9 al botteghino gli incassi di \"Intolerance\" di Griffith. La pellicola fu, in seguito, scelta per la preservazione dal National Film Registry della Library of Congress come film \"culturalmente, storicamente e esteticamente significativo\".\nInce, durante la sua gestione, aggiunse alcuni teatri di posa e un ufficio amministrativo prima di vendere nel 1918 la sua quota della Triangle a Griffith e a Sennett.\nTre anni pi\u00f9 tardi, gli studi furono acquistati dalla Goldwyn Pictures e, nel 1924, diventarono parte degli studios della Metro-Goldwyn-Mayer."}
{"id": "2813109", "revid": "124683733", "url": "https://it.wikipedia.org/wiki?curid=2813109", "title": "Karel Gott", "text": "Insignito di numerosi premi nazionali, \u00e8 ancora oggi il cantante ceco con pi\u00f9 dischi venduti nel mondo.\nBiografia.\nFormatosi al conservatorio di Praga, lavor\u00f2 in giovent\u00f9 come elettricista. Nel 1962 partecip\u00f2 per la prima volta alla gara canora \"\"L'usignolo d'oro\" nella quale si piazz\u00f2 al quarantanovesimo posto, vincendo tuttavia due anni dopo con una versione in lingua ceca di \"Moon River\": segu\u00ec quindi un disco, \"Zp\u00edv\u00e1 Karel Gott\", pubblicato anche all'estero. Si aggiudic\u00f2 la competizione per altre ventuno volte. Successivamente vinse la \u010cesk\u00fd slav\u00edk \"L'usignolo ceco\", competizione che sostitu\u00ec \"L'usignolo d'oro\"\", per altre 20 volte, totalizzando quindi 42 vittorie su 52 edizioni complessive.\nAcquis\u00ec notevole successo anche in altri paesi europei, soprattutto la Germania e l'Austria, dopo la vittoria, nel 1966, al festival Bratislava Lira. La popolarit\u00e0 fu rafforzata dalle sue apparizioni nei variet\u00e0 televisivi condotti da Gilbert B\u00e9caud e Rudi Carrell.\nNel 1968 rappresent\u00f2 l'Austria all'Eurovision Song Contest, dove si classific\u00f2 tredicesimo.\nIntraprese anche una carriera cinematografica e televisiva, mentre dal punto di vista sociale nel 1977 firm\u00f2 l'\"anti-charta\", una petizione presentata dal governo comunista contro il movimento \"Charta 77\" di Havel.\nKarel Gott poteva vantare un repertorio eterogeneo di diversi generi (incise dischi per bambini e partecip\u00f2 anche al festival country di Nashville nel 1979), oltre a una collezione di pi\u00f9 di 100 album originali e 100 raccolte in differenti lingue. Tra le tante sue cover, le versioni in ceco di \"Eloise\" - il cavallo di battaglia di Barry Ryan - \"Sereno \u00e8\" (\"Ja jak\u00e1 je\") di Drupi e \"Il mondo\" (\"V m\u00e1ji\") di Jimmy Fontana.\nKarel Gott mor\u00ec all'et\u00e0 di 80 anni nella notte del 1\u00ba ottobre 2019, dopo aver cercato di contrastare una leucemia acuta. Il 12 ottobre 2019, in concomitanza coi funerali, fu proclamato giorno di lutto nazionale in Repubblica Ceca.\nNel 2021, a due anni dunque dalla scomparsa del cantante, \u00e8 uscita la sua autobiografia.\nVita privata.\nEbbe quattro figlie: Nelly-Sofie, la pi\u00f9 giovane, nacque nel 2008."}
{"id": "2813110", "revid": "767487", "url": "https://it.wikipedia.org/wiki?curid=2813110", "title": "La legge dell'amore", "text": "La legge dell'amore (\"Drums of Love\") \u00e8 un film muto del 1928 diretto da David W. Griffith, interpretato da Mary Philbin, Lionel Barrymore e Don Alvarado. Una trasposizione moderna della Francesca da Rimini che trasporta la vicenda dal XIV al XIX secolo.\nIl film usc\u00ec nelle sale nell'ottobre del 1928.\nProduzione.\nIl film fu prodotto dalla D.W. Griffith Production per la Art Cinema Corporation.\nDistribuzione.\nDistribuito dalla United Artists, il film - presentato da D.W. Griffith - usc\u00ec nelle sale cinematografiche USA il 31 marzo 1928. Il 24 gennaio era stato presentato in prima a New York. L'originale finale tragico venne rigirato e sostituito con un happy ending. Ambedue le versioni esistono ancora. Copia della pellicola, un positivo a 35\u00a0mm, si trova negli archivi della Mary Pickford Foundation.\nData di uscita.\nIMDb\nAlias"}
{"id": "2813113", "revid": "767487", "url": "https://it.wikipedia.org/wiki?curid=2813113", "title": "Ramona (film 1928)", "text": "Ramona \u00e8 un film muto del 1928 diretto da Edwin Carewe e interpretato da Dolores del R\u00edo. Fu una delle numerose versioni di \"Ramona: A Story\", romanzo di Helen Hunt Jackson pubblicato a Boston nel 1884.\nTrama.\nNella California meridionale, una giovane orfana, met\u00e0 indiana e met\u00e0 scozzese, \u00e8 allevata in un ranch da una ricca messicana che ha promesso alla sorella, in punto di morte, di curarsi della figlia adottiva. Ma la signora Moreno non ama Ramona perch\u00e9 la disprezza in quanto indiana. Ramona, innamoratasi del pastore Alessandro, lascia il ranch e vive poveramente con il marito da cui ha una figlia. Un giorno il marito viene ucciso. Felipe, il figlio della signora Moreno - che, nel frattempo, \u00e8 morta - viene a prendere Ramona di cui \u00e8 da sempre innamorato e la porta a vivere in Messico.\nProduzione.\nIl film, prodotto dalla Inspiration Pictures, fu girato ai Raleigh Studios al 5300 Melrose Avenue a Hollywood.\nDistribuzione.\nIl copyright del film, richiesto dalla Inspiration Pictures, Inc., fu registrato il 6 marzo 1928 con il numero LP25048.\nDistribuito dalla United Artists, il film usc\u00ec nelle sale cinematografiche statunitensi il 28 marzo 1928, presentato in anteprima a Los Angeles.\nIn Italia fu distribuito dalla Artisti Ass. con il visto di censura 24462 del 30 settembre 1928.\nDate di uscita.\nIMDb\nAlias\nConservazione.\nCopie della pellicola si trovano conservate negli archivi della Library of Congress di Washington, in quelli del Gosfilmofond di Mosca e in quelli del N\u00e1rodn\u00ed Filmovy Archiv di Praga.\nDifferenti versioni.\nDal romanzo \"Ramona: A Story\" di Helen Hunt Jackson sono state tratte diverse versioni cinematografiche e televisive:"}
{"id": "2813117", "revid": "648716", "url": "https://it.wikipedia.org/wiki?curid=2813117", "title": "Palazzo De Liguoro", "text": "Il palazzo De Liguoro \u00e8 un edificio monumentale di Napoli, ubicato in via Oronzio Costa, al numero 5.\nIl palazzo ha origini cinquecentesche, ma \u00e8 stato completamente trasformato nella seconda met\u00e0 del XX secolo in un moderno condominio. Il restauro novecentesco ha cancellato quasi la totalit\u00e0 delle decorazioni originarie al di fuori di pochi elementi.\nIl portale in piperno \u00e8 coevo alla fondazione dell'immobile: \u00e8 caratterizzato dalla presenza di eleganti semicolonne corinzie scanalate che poggiano su piedistalli; la composizione \u00e8 conclusa dalla trabezione che chiude l'arco a tutto sesto dell'ingresso. Nel cortile c'\u00e8 un loggiato cinquecentesco."}
{"id": "2813121", "revid": "76963", "url": "https://it.wikipedia.org/wiki?curid=2813121", "title": "Katie Featherston", "text": "\u00c8 conosciuta principalmente per il ruolo di Katie nei film \"Paranormal Activity\", \"Paranormal Activity 2\", \"Paranormal Activity 3\" , \"Paranormal Activity 4\", \"Il segnato\", il quinto capitolo della saga, in cui fa un cameo.\nBiografia.\nKatie Featherston ha frequentato la Southern Methodist University di University Park (Texas), dove ha studiato recitazione e conseguito un \"Bachelor of Fine Arts\" in recitazione nel 2005. Successivamente si \u00e8 trasferita a Los Angeles; date le difficolt\u00e0 nell'intraprendere la carriera di attrice, la Featherston si \u00e8 guadagna da vivere lavorando come cameriera in un ristorante sulla Universal CityWalk della citt\u00e0 californiana. Nel 2007 \u00e8 stata selezionata insieme a Micah Sloat, fra circa 150 candidati, per il ruolo di Katie nel film \"Paranormal Activity\". Nel 2010 \u00e8 stata provinata dal regista Danny Boyle per un ruolo nel suo film \"127 ore\", ma non \u00e8 stata scelta.\nDoppiatrici italiane.\nNelle versioni in italiano dei suoi film, \u00e8 stata doppiata da:"}
{"id": "2813126", "revid": "767487", "url": "https://it.wikipedia.org/wiki?curid=2813126", "title": "Fucking with F*** - Live", "text": "Fucking with F*** - Live \u00e8 un cofanetto con 1 DVD e 2 CD degli Edguy, pubblicato il 2 maggio 2009 dalla Nuclear Blast.\nContiene la registrazione di un concerto tenutosi a San Paolo durante il Rocket Ride World Tour 2006-2008.\nIl DVD contiene inoltre un documentario girato durante il tour e quattro videoclip (King of fools, Lavatory love machine, Superheroes e Ministry of saints).\nI due CD contengono le tracce audio del concerto: il primo dalla traccia 1 alla 7; il secondo dalla 8 alla 14."}
{"id": "2813132", "revid": "74801", "url": "https://it.wikipedia.org/wiki?curid=2813132", "title": "Abramo di Balmes", "text": "Biografia.\nAbramo di Balmes \u00e8 l'autore di numerose traduzioni in lingua latina di opere filosofiche e scientifiche, soprattutto di Aristotele e di Averro\u00e8.\nLe sue traduzioni pi\u00f9 conosciute sono quelle dedicate al cardinale Grimani:\nFu anche l'autore di un manuale di grammatica di ebraico biblico dal titolo \"Mikne Avraham\" (\"Peculium Abrae\" in latino), diviso in 8 capitoli con traduzione latina a fronte."}
{"id": "2813142", "revid": "81103", "url": "https://it.wikipedia.org/wiki?curid=2813142", "title": "Legge di Poe", "text": "La legge di Poe afferma che \u00absenza un\u2019\"emoticon\" sorridente o qualche altro chiaro segno di intenti umoristici, non \u00e8 possibile scrivere una parodia del fondamentalismo in modo tale che qualcuno non la confonda con il vero fondamentalismo\u00bb.\nEnunciato.\nLa legge di Poe afferma che in un testo scritto, che quindi \u00e8 privo degli elementi prosodici della lingua parlata (tono e intonazione), sprovvisto dei loro sostituti grafici (del tipo in uso nelle scritture brevi, come \"faccine\" e \"smiley\"), sia arduo parodiare il fondamentalismo (o in generale ogni teoria o ipotesi strampalata) partendo dall'elemento da parodiare, poich\u00e9 sia la parodia sia l'oggetto della stessa sembrano sconclusionati e rischiano di essere confusi l'uno con l'altro. Viceversa il vero fondamentalismo pu\u00f2 facilmente essere confuso con la parodia del fondamentalismo stesso.\nStoria.\nLa legge di Poe prende il nome da Nathan Poe, colui che la formul\u00f2 per la prima volta con un intervento su christianforums.com nel 2005. In origine era riferita al mero dibattito creazionista su evoluzione e creazione, ma in seguito \u00e8 stata estesa all'area del fondamentalismo religioso e dell'estremismo, sia di destra che di sinistra. L'enunciato della legge si \u00e8 poi diffuso gradualmente nel tempo ed \u00e8 stato riformulato in modo da includere ogni tipo di fondamentalismo, sia esso religioso o laico.\nIl 23 ottobre 2009 il \"Daily Telegraph\" l'ha inclusa tra le dieci regole e leggi di internet, ponendola al secondo posto e specificando che non va confusa con la legge concernente la creazione poetica che prende il nome da Edgar Allan Poe (vedi \"La filosofia della composizione\")."}
{"id": "2813157", "revid": "899609", "url": "https://it.wikipedia.org/wiki?curid=2813157", "title": "WASD", "text": "WASD \u00e8 un metodo di controllo del movimento nei videogiochi basato sul gruppo di 4 tasti della tastiera di un personal computer composto dalle quattro lettere , , e . Essi sono disposti a T invertita come i tasti freccia. Questi tasti sono spesso usati come controlli per lo spostamento (soprattutto nei generi con visuale in prima persona, come gli sparatutto in prima persona) nei videogiochi che richiedono l'uso contemporaneo del mouse e delle frecce direzionali per spostare il personaggio controllato.\nInfatti hanno una disposizione analoga ai quattro tasti freccia, ma, a differenza di questi ultimi, sono posizionati nel lato sinistro della tastiera, rendendo possibile impugnare il mouse (o usare i tasti freccia normali) con la mano destra e spostare il personaggio con la sinistra. \n e fanno muovere il personaggio avanti e indietro, mentre e indicano lo spostamento laterale (\"strafe\") a sinistra e a destra. Il mouse \u00e8 invece responsabile della rotazione su s\u00e9 stesso del personaggio e della sua visuale.\nL'uso di WASD comporta un altro vantaggio: un giocatore pu\u00f2 premere, con un po' di esercizio, diversi altri tasti circostanti (, ecc), coprendo una porzione pi\u00f9 consistente della tastiera rispetto a quella che si copre tenendo una mano sulle frecce, relativamente isolate dai tasti circostanti. Negli sparatutto in prima persona essi hanno spesso funzioni indispensabili come la ricarica dell'arma in uso."}
{"id": "2813159", "revid": "93556", "url": "https://it.wikipedia.org/wiki?curid=2813159", "title": "M\u1ef9 Tho", "text": "M\u1ef9 Tho \u00e8 una citt\u00e0 vietnamita, capitale della provincia di Tien Giang, situata nella regione del delta del Mekong, nel sud del Paese. Il comune conta 168.000 abitanti (2004), di cui 110.000 nel centro della citt\u00e0."}
{"id": "2813168", "revid": "1776051", "url": "https://it.wikipedia.org/wiki?curid=2813168", "title": "Snowboard ai XXI Giochi olimpici invernali - Snowboard cross femminile", "text": "La gara di snowboard cross femminile si \u00e8 disputata il 16 febbraio 2010 presso il Cypress Mountain, a West Vancouver.\nRisultati.\nQualificazioni.\nLe 22 atlete disputarono due \"manche\", il migliore tempo delle due era valido per la classifica, i 16 migliori tempi si qualificarono ai quarti.\nQuarti di finale.\nLe 16 atlete qualificate partecipano ai quarti di finale divise in 4 batterie di 4 atlete, da cui escono i nomi delle otto snowboarder che approdano in semifinale. ai quarti.\nSemifinali.\nLe semifinali si svolgono in due batterie. Le due atlete vincitrici di ogni batteria partecipano alla finale.\nFinali.\nSi disputano due finali: la prima per il 5\u00b0, 6\u00b0, 7\u00b0 e 8\u00b0, la seconda per assegnare le medaglie."}
{"id": "2813171", "revid": "88740", "url": "https://it.wikipedia.org/wiki?curid=2813171", "title": "Sociologia dell'educazione", "text": "La sociologia dell'educazione, anche dell'istruzione o della scuola, \u00e8 un'area disciplinare della sociologia che studia come i sistemi scolastici influenzano la societ\u00e0, per l'uomo in et\u00e0 pre-adulta da un punto di vista diacronico e sincronico. L'educazione \u00e8 percepita come un mezzo per mitigare le disuguaglianze sociali e un luogo dove i bambini possono sviluppare le loro capacit\u00e0 intellettive.\nLa sociologia dell\u2019educazione si occupa essenzialmente del rapporto tra educazione e societ\u00e0. La peculiarit\u00e0 dell\u2019approccio sociologico nello studio dell\u2019educazione (che distingue la sociologia dell\u2019educazione da altre discipline come la pedagogia, la psicologia dell\u2019educazione etc.) \u00e8 che la sociologia non si occupa del processo educativo in s\u00e9, o della dimensione psicologica-cognitiva legata all\u2019educazione, o degli stili educativi, ma \u00e8 interessata, principalmente, al rapporto tra educazione e societ\u00e0, sapendo che le caratteristiche dell\u2019educazione non derivano da un modello ideale ma derivano dalle condizioni sociali nelle quali l\u2019educazione avviene e i processi educativi si realizzano. Dunque la grande novit\u00e0 dell'approccio sociologico all'educazione \u00e8 proprio quello di fondarsi sulla consapevolezza che le caratteristiche dell'educazione sono strettamente connesse a quelle della societ\u00e0 in cui avviene. \nSecondo questa disciplina, il rapporto fra educazione e societ\u00e0 \u00e8 stato per lungo tempo contrassegnato dalla prospettiva della dipendenza: secondo questa prospettiva l\u2019educazione dipendeva totalmente dalla societ\u00e0 e i processi educativi venivano considerati il prodotto della societ\u00e0 in cui si realizzavano; di conseguenza la societ\u00e0 era considerata come il motore dei processi e delle istituzioni educative che orientava i processi educativi stessi. Per esempio Durkheim, considerato il padre della sociologia dell\u2019educazione, sosteneva che l\u2019educazione dipendeva totalmente dalla societ\u00e0 in quanto la societ\u00e0 si configurava come l\u2019autorit\u00e0 morale che vincolava e attraeva a s\u00e9 gli individui, infatti egli afferm\u00f2\u201d ogni societ\u00e0 considerata ad un momento determinato del suo sviluppo ha un sistema di educazione che si impone agli individui con una forza generalmente irresistibile\u201d. Questo significa che, secondo Durkhaim e secondo questo modello, la cultura si imponeva sui processi educativi, determinando questo rapporto tra societ\u00e0 ed educazione in termini di dipendenza. Di questa prospettiva facevano parte, oltre Durkhaim, anche Marx, Weber, Simmel, Mannheim e Parsons che, appunto, intendevano l\u2019educazione come variabile dipendente della societ\u00e0 e le istituzioni e i processi educativi come determinati dalle condizioni sociali di riferimento.\nStoria della sociologia dell'educazione.\nI primi studi sulla sociologia dell'educazione risalgono alla fine dell'Ottocento con le opere di \u00c9mile Durkheim e Max Weber. In questa prima fase (definita fase fondativa), degli studi sociologici sull'educazione, le prime riflessioni sull'educazione si collocava all'interno delle teorie generali della societ\u00e0 e, in particolare, l'educazione veniva concepita in funzione del progresso socio-economico: l'integrazione degli individui nella societ\u00e0 e la formazione del cittadino lavoratore. Successivamente, dopo la seconda guerra mondiale, in particolare negli anni '50 e '60, questa materia suscit\u00f2 un rinnovato interesse; le problematiche affrontate erano il legame tra educazione e sviluppo economico, sociale e nazionale, l'istruzione come investimento ed infine il legame tra istruzione e occupazione. Questa seconda fase venne definita \"riscoperta dell'educazione\", proprio perch\u00e9 dopo decenni di stasi, nel secondo dopoguerra, parallelamente alla ripresa economica e sociale, la sociologia torn\u00f2 nuovamente a studiare e occuparsi dell'educazione. In particolare, a partire dagli anni Sessanta, la formazione divenne oggetto di studio e di interesse centrale anche per gli economisti: per\u00f2, mentre la sociologia, in questo ambito,concentrava la sua attenzione sul rapporto tra educazione e societ\u00e0, l'economia si focalizz\u00f2, invece, sul rapporto tra scolarizzazione e sviluppo economico. A tal proposito, gli economisti iniziarono a considerare la spesa per l'istruzione come un investimento in quanto la scolarizzazione permetteva di disporre di una forza di lavoro qualificata e questo innalzava la capacit\u00e0 di innovazione e, di conseguenza, la competitivit\u00e0 di un Paese. Negli anni '70 e '80 si svilupp\u00f2 una nuova fase (conosciuta come fase delle riflessioni teoriche e della e ricerca sui processi educativi): le ricerche sociologiche sull'educazione, in questo periodo, si caratterizzarono principalmente per un ampio dibattito sulle crisi dei sistemi di istruzione anche in relazione al mercato del lavoro e, in pi\u00f9, si interessarono anche del rapporto tra istruzione e occupazione (considerando che l'innalzamento dei tassi di scolarizzazione e l'inflazione dei titoli di studio avevano portato a un surplus dell'offerta di persone formate e con titoli rispetto agli sbocchi occupazionali congruenti). Infine, negli anni pi\u00f9 recenti (1990-2000) si \u00e8 affermata l'ultima fase della sociologia dell'educazione (fase del consolidamento dello statuto epistemologico e metodologico della disciplina) in cui il tema dell'uguaglianza si approfondisce e si articola con quello delle diversit\u00e0 e delle differenze (sociali, culturali, etniche, di genere), nella direzione di un'attenzione particolare ai singoli soggetti e ai loro percorsi individuali e differenziati.\nBibliografia.\nCollegamenti esterni.\nDati e fonti statistiche utili alla comprensione del sistema scolastico e universitario da un punto di vista sociologico sono disponibili gratuitamente tramite:"}
{"id": "2813172", "revid": "36426", "url": "https://it.wikipedia.org/wiki?curid=2813172", "title": "Da Lendinara", "text": ""}
{"id": "2813173", "revid": "287204", "url": "https://it.wikipedia.org/wiki?curid=2813173", "title": "Squarcioneschi", "text": ""}
{"id": "2813174", "revid": "297059", "url": "https://it.wikipedia.org/wiki?curid=2813174", "title": "Andy Thomas", "text": ""}
{"id": "2813176", "revid": "297059", "url": "https://it.wikipedia.org/wiki?curid=2813176", "title": "Andrew S. W. Thomas", "text": ""}
{"id": "2813177", "revid": "1543377", "url": "https://it.wikipedia.org/wiki?curid=2813177", "title": "European League maschile 2010", "text": "La VII European League di pallavolo maschile si svolse dal 4 giugno al 17 luglio 2010. Dopo la fase a gironi che si disput\u00f2 dal 4 giugno all'11 luglio, la fase finale, a cui si qualificarono le prime tre squadre classificate tra i due gironi di qualificazione, pi\u00f9 la Spagna, paese ospitante, si svolse dal 16 al 17 luglio a Guadalajara, in Spagna. La vittoria finale and\u00f2 per la prima volta al Portogallo.\nPodio.\nCampione.\nPortogallo(Primo titolo)\nSecondo posto.\nSpagna\nTerzo posto.\nTurchia"}
{"id": "2813179", "revid": "547034", "url": "https://it.wikipedia.org/wiki?curid=2813179", "title": "Qualcuno nella notte", "text": "Qualcuno nella notte (\"Nightlight\") \u00e8 un film per la televisione statunitense del 2003 diretto da Louis Belanger e con protagonisti Shannen Doherty e Michel Francoeur. Il film \u00e8 un remake di \"Pericolo in agguato\" (1978).\nTrama.\nDopo aver rotto la relazione con il suo fidanzato Brent, la bella Celeste Timmerman si trasferisce in un nuovo appartamento in una zona esclusiva di New York. Qui inizia ad essere perseguitata dalle telefonate di un misterioso individuo che la spia e la minaccia di morte se non si atterr\u00e0 alle sue regole. Nonostante il molestatore l'avesse sconsigliata, Celeste si rivolge alla polizia ma nessuna delle precauzioni suggeritele dagli agenti ha successo: l'uomo continua a tormentarla, arrivando anche ad introdursi in casa durante la sua assenza. Determinata a porre fine all'incubo, Celeste, aiutata dalla migliore amica Tasha e da Brent, con il quale \u00e8 tornata insieme, decide di affrontare il maniaco con le sue stesse armi: acquista un telescopio e inizia a tenere sotto controllo gli inquilini del palazzo di fronte al suo."}
{"id": "2813186", "revid": "111911898", "url": "https://it.wikipedia.org/wiki?curid=2813186", "title": "Reattivo di Schiff", "text": "Il reattivo di Schiff (leucofucsina o fucsina bianca) \u00e8 il nome tradizionale dato all'acido bis-N-aminosolfonico responsabile della colorazione in rosso dei gruppi aldeidici liberati dall'acido periodico nella reazione PAS.\nPreparazione.\nIl reattivo di Schiff si ottiene trattando la fucsina basica con acido solforoso a pH acido. La reazione avviene tra il cloruro di triamino-trifenil-metano (parafucsina, contenuta nella fucsina basica) e l'SO3, in condizioni di pH basso e si forma il reattivo di Schiff che \u00e8 incolore. Quando la fucsina bianca si addiziona ai gruppi aldeidici degli zuccheri assume colorazione rossastra (fucsina rossa) per la formazione di agglomerati che assorbono la luce alle lunghezze d'onda corrispondenti."}
{"id": "2813197", "revid": "466539", "url": "https://it.wikipedia.org/wiki?curid=2813197", "title": "Valoren", "text": "Il Valoren \u00e8 un codice identificativo univoco attribuito ai titoli quotati in borsa e agli strumenti finanziari; \u00e8 utilizzato in Svizzera e ha una funzione analoga a quella dei codici CUSIP o WKN, rispettivamente utilizzati nei mercati del Nord America e della Germania.\nMetodologia di attribuzione.\nIl valoren \u00e8 un codice numerico che di per s\u00e9 non ha alcun significato, non fornisce infatti alcuna indicazione sul tipo di strumento a cui \u00e8 associato. Nell'assegnazione di un nuovo valoren, viene utilizzato quello successivo rispetto all'ultimo gi\u00e0 attribuito. Il valoren \u00e8 contenuto nel codice ISIN svizzero.\nUtilizzo.\nIl valoren pu\u00f2 essere utilizzato per diversi scopi, volti a identificare uno strumento finanziario: a livello globale il valoren \u00e8 assegnato a qualsiasi tipologia di strumento finanziario che risponda alle regole di attribuzione. Pu\u00f2 essere utilizzato in combinazione con il MIC (codice di identificazione del mercato) e il codice valuta per identificare uno strumento trattato su un mercato finanziario oppure pu\u00f2 essere usato nei reporting delle transazioni e per il position keeping. In Svizzera e nel Liechtenstein il valoren \u00e8 il codice identificativo principale nella Swiss Value Chain ed \u00e8 utilizzato come principale codice d'identificazione dagli istituti finanziari all'interno della regione e al di fuori di essa. \nEtimologia.\nIl termine tedesco \u00abValor\u00bb significa \u00abtitolo\u00bb. In tedesco, quando si parla di codice, ci si riferisce sempre al \"VALOR Nummer\", ovvero al numero associato al titolo. Il plurale di Valor, in tedesco, \u00e8 \u00abValoren\u00bb. In inglese i termini \u00abVALOR\u00bb e \u00abValoren\u00bb sono utilizzati in modo intercambiabile.\nAgenzia di codifica emittente.\nIl valoren \u00e8 emesso da SIX Telekurs."}
{"id": "2813201", "revid": "123216124", "url": "https://it.wikipedia.org/wiki?curid=2813201", "title": "Journal of Analytical Atomic Spectrometry", "text": "Il Journal of Analytical Atomic Spectrometry (abbreviato in JAAS) \u00e8 una rivista scientifica pubblicata dalla Royal Society of Chemistry dedicata alla chimica analitica, e in particolare alla spettrometria.\nStoria.\nLa rivista ha rimpiazzato \"Annual Reports on Analytical Atomic Spectroscopy\" (1971-1984) nel 1986, ed \u00e8 diventata una delle pi\u00f9 importanti riviste nel campo della chimica analitica e della spettroscopia, con un impact factor di 3.466.\nIl \"JAAS\" ospita un'altra pubblicazione della RSC, \"Highlights in Chemical Technology\".\nTipi di articoli.\nIl \"JAAS\" contiene \"research papers\", \"technical notes\", \"urgent communications\" e \"review articles\"."}
{"id": "2813209", "revid": "287204", "url": "https://it.wikipedia.org/wiki?curid=2813209", "title": "Tu sei un bastardo", "text": "Tu sei un bastardo \u00e8 un pamphlet \"contro l'abuso delle identit\u00e0\" (come si legge nel sottotitolo) scritto da Gad Lerner nel 2005 e pubblicato da Feltrinelli.\nIl saggio prende spunto dalla formazione, in ogni campo sociale, di gruppi che rivendicano radici e tradizioni comuni, in nome delle quali si formano separazioni anzich\u00e9 unioni tra le genti. Da ci\u00f2 nasce il concetto positivo del bastardo, inteso come elemento di transizione tra i periodi storici e le genti, capace di rompere la codificazione e la classificazione delle identit\u00e0."}
{"id": "2813210", "revid": "767487", "url": "https://it.wikipedia.org/wiki?curid=2813210", "title": "Club vacanze", "text": "Club vacanze \u00e8 un film italiano del 1995 diretto da Alfonso Brescia.\nTrama.\nDue giovani vengono scambiati dal proprietario di un hotel per due pericolosi teppisti e la loro valigia per il bottino di una rapina.\nDistribuzione.\nPur essendo stato pensato per il cinema, il film, ultimato nel 1995, non trov\u00f2 acquirenti tra i distributori uscendo solamente nel 2005 in dvd per la Federal Video."}
{"id": "2813214", "revid": "767487", "url": "https://it.wikipedia.org/wiki?curid=2813214", "title": "Stazione sperimentale per l'industria delle pelli e delle materie concianti", "text": "La Stazione sperimentale per l'industria delle pelli e delle materie concianti (SSIP) \u00e8 stata istituita a Napoli per regio decreto nel 1885. Originariamente, \u00e8 nata per rispondere alle necessit\u00e0 dell\u2019economia \"locale\", comunque mediata dal Ministero industria commercio e agricoltura.\nCol tempo la SSIP ha progressivamente ampliato i suoi campi di attivit\u00e0, adeguandoli alle esigenze dell\u2019intera filiera conciaria, fino ad operare su scala nazionale ed internazionale. Attualmente ha subito un processo di riordinamento giuridico assumendo, a seguito del decreto legge 31 maggio 2010 n. 78, inizialmente la forma di azienda speciale della Camera di commercio di Napoli, per poi costituirsi, nel dicembre 2014, in un nuovo organismo di ricerca nazionale delle Camere di commercio di Napoli, Pisa e Vicenza, quali organismi rappresentativi dei principali distretti conciari italiani.\nMission.\nLa SSIP opera a supporto di tutte le aziende italiane del settore conciario, con attivit\u00e0 di ricerca e sviluppo, formazione, certificazione di prodotti e processi, analisi, controlli e consulenza.\nLa mission della stazione sperimentale \u00e8 sviluppare e promuovere l\u2019innovazione di processo, di prodotto e dei servizi dell\u2019industria conciaria, al fine di migliorare la capacit\u00e0 competitiva a livello internazionale per qualit\u00e0 della produzione, sviluppo tecnologico e sostenibilit\u00e0 ambientale, a vantaggio dell\u2019intera filiera e dei principali mercati obiettivo: arredamento, automotive, calzatura, interiors, moda, pelletteria.\nL\u2019obiettivo della stazione sperimentale \u00e8 di consentire all\u2019industria conciaria italiana, rappresentata in maggioranza nei distretti industriali, di conservare il primato internazionale in termini di:\nAttivit\u00e0.\nLa stazione sperimentale ha la sua sede legale ed operativa presso lo storico stabilimento di Napoli, in via Nuova Poggioreale 38. Alla sede centrale si aggiungono le diverse sedi ed uffici distaccati, presenti sul territorio nazionale, nelle aree di maggiore interesse per la filiera conciaria."}
{"id": "2813215", "revid": "767487", "url": "https://it.wikipedia.org/wiki?curid=2813215", "title": "Impotenti esistenziali", "text": "Impotenti esistenziali \u00e8 un film del 2009 diretto da Giuseppe Cirillo.\nTrama.\nGiuseppe, psicologo e professore di educazione sessuale, pensa di essere il castigatore della societ\u00e0 contro l'ipocrisia. Un giorno, in un club priv\u00e9, incontra Francesca, moglie di Riccardo, e ha con lei una relazione."}
{"id": "2813216", "revid": "123217644", "url": "https://it.wikipedia.org/wiki?curid=2813216", "title": "The Analyst (rivista di chimica)", "text": "The Analyst (a volte anche semplicemente Analyst) \u00e8 una rivista scientifica pubblicata dalla Royal Society of Chemistry dedicata alla chimica analitica.\nStoria.\nLa rivista \u00e8 stata fondata nel 1876 dalla Society for Analytical Chemistry, uno dei precursori della RSC, ed \u00e8 diventata una delle pi\u00f9 importanti riviste nel campo della chimica analitica, con un impact factor di 4.107. \u00c8 stata scelta dalla US National Library of Medicine per essere inclusa nel MEDLINE e i suoi abstract appaiono in \"Analytical Abstracts\".\n\"The Analyst\" ospita un'altra pubblicazione della RSC, \"Highlights in Chemical Technology\".\nTipi di articoli.\n\"The Analyst\" contiene \"research papers\", \"communications\" e una \"i-section\"."}
{"id": "2813223", "revid": "1305772", "url": "https://it.wikipedia.org/wiki?curid=2813223", "title": "The Analyst", "text": "The Analyst (o Analyst) pu\u00f2 riferirsi a:"}
{"id": "2813224", "revid": "729019", "url": "https://it.wikipedia.org/wiki?curid=2813224", "title": "Short track ai XXI Giochi olimpici invernali - 1500 m maschile", "text": "La gara dei 1500 m maschile di short track dei XXI Giochi olimpici invernali si \u00e8 svolta il 13 febbraio 2010 al Pacific Coliseum, ed \u00e8 stata vinta dal sudcoreano Lee Jung-su.\nIl campione olimpico uscente, Ahn Hyun-soo, non ha partecipato perch\u00e9 non si \u00e8 qualificato.\nRisultati.\nBatterie.\nSono state disputate sei batterie, ognuna delle quali con sei corridori; i primi tre classificati si sono qualificati per le semifinali.\nBatteria 2.\nJumpei Yoshizawa \u00e8 stato qualificato per il turno successivo in quanto la giuria ha ritenuto che fosse stato ostacolato durante la gara.\nBatteria 5.\nJean Charles Mattei \u00e8 stato qualificato per il turno successivo in quanto la giuria ha ritenuto che fosse stato ostacolato durante la gara.\nBatteria 6.\nNiels Kerstholt \u00e8 stato qualificato per il turno successivo in quanto la giuria ha ritenuto che fosse stato ostacolato durante la gara.\nSemifinali.\nSono state svolte tre semifinali da sette atleti; i primi due di ogni gara sono stati ammessi alla finale A, mentre il terzo e il quarto alla finale B, valida per i piazzamenti.\nSemifinale 2.\nOlivier Jean \u00e8 stato ammesso alla finale A in quanto la giuria ha ritenuto che fosse stato disturbato durante la gara."}
{"id": "2813230", "revid": "1649409", "url": "https://it.wikipedia.org/wiki?curid=2813230", "title": "Marc Garneau", "text": "\u00c8 stato un astronauta della Canadian Space Agency.\nHa partecipato alle missioni STS-41-G, STS-77 e STS-97 dello Space Shuttle, inoltre in altre missioni ha assunto il ruolo di Capsule communicator.\nDopo aver lasciato l'Agenzia Spaziale Canadese, nel 2006, ha intrapreso l'attivit\u00e0 politica."}
{"id": "2813232", "revid": "196390", "url": "https://it.wikipedia.org/wiki?curid=2813232", "title": "HIFK", "text": ""}
{"id": "2813239", "revid": "463126", "url": "https://it.wikipedia.org/wiki?curid=2813239", "title": "Test di Schiff", "text": ""}
{"id": "2813242", "revid": "120799007", "url": "https://it.wikipedia.org/wiki?curid=2813242", "title": "Studiolo di Belfiore", "text": "Lo studiolo di Belfiore era uno degli ambienti della scomparsa Delizia di Belfiore. Questa delizia, costruita attorno alla fine del XIV secolo a nord rispetto al nucleo urbano e quindi fuori dalle mura cittadine del periodo, era in quegli anni la pi\u00f9 importante, ricercata e fonte di ammirazione nei visitatori. Voluto da Lionello d'Este nel 1447, ma completato in larga parte all'epoca di Borso fino al 1463 circa, \u00e8 stato il primo studiolo principesco italiano. Nelle sue decorazioni, oggi pervenuteci solo in parte e disperse in vari musei, si coglie il nascere e la ricchezza di stimoli della scuola ferrarese di pittura.\nStoria.\nLa decorazione della Palazzina di Belfiore a Ferrara fu concepita da Guarino Veronese, gi\u00e0 precettore di Lionello, che pens\u00f2 a un ciclo pittorico dedicato alle nove Muse. L'erudito compose dei versi per ricostruire l'aspetto delle divinit\u00e0 greche e le mansioni che ciascuna musa avrebbe dovuto svolgere; il 5 novembre 1447 Veronese invi\u00f2 una lettera al principe che conteneva la descrizione delle muse e l'identificazione di queste con le attivit\u00e0 umane, in particolare con l'agricoltura, una scelta dettata dalla volont\u00e0 di celebrare l'interesse di Lionello per i propri territori.\nQuando Ciriaco d'Ancona visit\u00f2 la Belfiore nel 1449 erano gi\u00e0 presenti due tavole raffiguranti \"Clio\" e \"Melpomene, \"realizzate da Angelo Maccagnino da Siena. Subentrarono poi Michele Pannonio e Cosm\u00e8 Tura per i dipinti di \"Thalia \" e \"Calliope\".\nAlcune delle raffigurazioni delle muse non coincidono col programma immaginato da Guarino, probabilmente perch\u00e9 per completare il ciclo pittorico e lo studiolo ci volle molto tempo, e con la morte di Lionello nel 1450 il progetto pass\u00f2 nelle mani di Borso, dunque il programma iconografico potrebbe essere stato modificato in corso d'opera. Nel 1632 un incendio distrusse il palazzo e da allora le decorazioni dello studiolo furono disperse.\nDescrizione.\nLa decorazione dello studiolo era composta da tarsie dei da Lendinara e da un ciclo pittorico di \"Muse\" su tavola opera di vari artisti, disperse o distrutte dopo la scomparsa del palazzo. Sulla base di una lettera del Guarino datata 5 novembre 1447 sono oggi state riconosciute otto delle nove tavole originarie.\nEsse sono:\nLa connotazione delle muse \u00e8 molto singolare, ricca di rimandi incrociati a numerose simbologie, che in passato hanno dato origine a svariate interpretazioni: \"Thalia\" era ad esempio identificata con una \"Cerere\", \"Calliope\" come \"Primavera\", \"Tersicore\" come \"Caritas\", anche per via di un'iscrizione sul basamento. Questa particolare ricchezza di significati, anche lontani dall'iconografia tradizionale, derivavano dalla particolare interpretazione che Guarino aveva dato delle Muse: \"Calliope\" come protettrice della poesia, \"Clio\" della Fama, \"Urania\" dell'astronomia, \"Euterpe\" della musica, \"Talia\" della commedia e \"Tersicore\" della danza; a \"Melpomene\" venne attribuita la cura del canto, anzich\u00e9 della tragedia, a \"Erato\" invece della poesia erotica quella dei matrimoni e a \"Polimnia\", musa della poesia eroica, fu associata l'agricoltura.\nL'iconografia dello studiolo ebbe un seguito nei bassorilievi di Agostino di Duccio nel Tempio Malatestiano di Rimini (eseguiti nel 1454-1456), impostati a un'analoga simbologia.\nStile.\nTra le tavole pi\u00f9 rappresentative, \"Thalia\" di Michele Pannonio \u00e8 legata stilisticamente al gotico internazionale, con una figura sottile ed elegantemente avvitata, sottolineata da profili scivolosi che si infrangono per\u00f2 nel panneggio tagliente al ginocchio, mentre l'esuberante spazialit\u00e0 del seggio e l'estrosa ricchezza decorativa, di gusto anticheggiante, rimandano al Rinascimento padovano.\n\"Polimnia\" invece, gi\u00e0 attribuita a Francesco del Cossa ed oggi ritenuta di anonimo ferrarese, mostra invece un evidente debito ai modi di Piero della Francesca, con un impianto solenne e sintetico, che campeggia su un nitido panorama aperto.\nNella \"Calliope\" di Cosm\u00e8 Tura si notano invece gi\u00e0 stimoli che, ricomposti in maniera originale, furono alla base della scuola ferrarese: costruzione solida e prospetticamente attenta, con punto di vista ribassato, e una fantasia sfrenata nella descrizione del trono, con un libero accostamento di elementi derivanti pure dalla lezione padovana di Francesco Squarcione, ma evidenziati dalla luce incidente fino a una tensione surreale."}
{"id": "2813244", "revid": "101175", "url": "https://it.wikipedia.org/wiki?curid=2813244", "title": "Davide Tardozzi", "text": "Carriera.\nInizia la sua carriera in campionati di rilievo nel 1983, quando prende parte al campionato Europeo Velocit\u00e0 nella classe 250, che chiude al quattordicesimo posto con quattordici punti guidando una Yamaha.\nDopo una breve carriera senza successi nelle gare di velocit\u00e0 del motomondiale nella classe 250 del 1984 e del 1985, ha poi partecipato al campionato Italiano ed al campionato mondiale Superbike, nel periodo di transizione e sperimentazione della categoria delle moto di serie a 4 tempi da 750 cm\u00b3, inizialmente chiamata TT1 poi F1 ed infine Superbike, vincendo il titolo italiano nel 1987, ancora chiamato F1, e nel 1988, anno in cui la categoria diventa definitivamente mondiale Superbike, vincendo 5 gare con la Bimota YB4.\nTardozzi \u00e8 il vincitore della prima gara della storia del mondiale Superbike a Donington nel 1988, curiosamente per\u00f2 questa vittoria non gli ha fruttato alcun punto nella classifica generale di campionato, in quanto gli organizzatori dell'evento decisero di assegnare i punti basandosi sulla sommatoria dei tempi delle due gare. Tardozzi, vincitore in gara 1 ma caduto a poche curve dal termine quando stava per andare a vincere anche la seconda gara, non si vide assegnato alcun punto proprio perch\u00e9 non \u00e8 riuscito a tagliare il traguardo di gara 2. Numerose furono le polemiche nel post-gara, anche perch\u00e9 il regolamento della Federazione Internazionale prevedeva di assegnare i punti alle singole gare e non di sommare i tempi (infatti questa modalit\u00e0 di assegnazione non \u00e8 mai pi\u00f9 stata utilizzata in seguito) ma tutti i ricorsi presentati dalla Bimota furono respinti, ad ulteriore beffa, a fine campionato Tardozzi perse il titolo per sole 7,5 lunghezze da Merkel, pertanto i dieci punti della gara di Donington gli avrebbero consentito di laurearsi campione del mondo.\nIn seguito ha vinto anche il campionato Europeo Velocit\u00e0 del 1991 in sella ad una Ducati.\nDopo il ritiro dalle corse \u00e8 diventato manager del team Ducati Corse, contribuendo alla vittoria di molteplici mondiali Superbike con Carl Fogarty, Troy Corser, Troy Bayliss, Neil Hodgson e James Toseland. Nel 2009, alla fine della stagione, ha annunciato a sorpresa di lasciare la Ducati.\nSuccessivamente ha firmato un contratto con il team BMW Motorrad per la stagione del 2010, ma dopo solo un anno di collaborazione il contratto viene rescisso.\nNel 2014 torna a lavorare in Ducati Corse, questa volta per\u00f2 in qualit\u00e0 di team manager della squadra ufficiale in MotoGP."}
{"id": "2813247", "revid": "30168723", "url": "https://it.wikipedia.org/wiki?curid=2813247", "title": "Analyst", "text": ""}
{"id": "2813250", "revid": "1305772", "url": "https://it.wikipedia.org/wiki?curid=2813250", "title": "JAAS", "text": ""}
{"id": "2813251", "revid": "486946", "url": "https://it.wikipedia.org/wiki?curid=2813251", "title": "Club Le\u00f3n", "text": ""}
{"id": "2813255", "revid": "30168875", "url": "https://it.wikipedia.org/wiki?curid=2813255", "title": "Jaas", "text": ""}
{"id": "2813258", "revid": "93556", "url": "https://it.wikipedia.org/wiki?curid=2813258", "title": "Dinu Lipatti", "text": "Biografia.\nNato a Bucarest in una famiglia di musicisti (il padre era un violinista dilettante che aveva studiato con Pablo de Sarasate e Carl Flesch, la madre una pianista e il suo padrino di battesimo, George Enescu, era un violinista e compositore di fama internazionale), complet\u00f2 la sua formazione musicale al conservatorio cittadino, partecipando sedicenne ai primi concorsi pianistici che lo fecero notare ad alcuni personaggi come Alfred Cortot, che rimase colpito dalle sue capacit\u00e0 nel corso del Concorso Internazionale per pianisti di Vienna nel 1934, dove arriv\u00f2 secondo. Tale piazzamento caus\u00f2 le dimissioni dalla giuria di Cortot stesso, che riconobbe in Lipatti un nuovo talento ingiustamente disconosciuto, e il trasferimento a Parigi del giovane che, sotto la guida di Cortot, studi\u00f2 composizione con Nadia Boulanger e direzione d'orchestra con Charles M\u00fcnch oltre che con Paul Dukas. \nLa seconda guerra mondiale pose fine al periodo parigino e, nel 1939, dopo il ritorno in Romania, spos\u00f2 la pianista Madeleine Cantacuzene con la quale lasci\u00f2 di nuovo il paese natale nel 1943 per stabilirsi in Svizzera, continuando l'attivit\u00e0 concertistica in Europa e conquistando la cattedra di docente di pianoforte al Conservatorio di Ginevra, dal 1944 al 1949.\nNel 1944 suona con la moglie nella prima esecuzione assoluta nel Grand Th\u00e9\u00e2tre di Ginevra di \"Danse de la peur\" di Frank Martin.\nI sintomi del linfoma di Hodgkin si manifestarono durante la permanenza svizzera per cui le costrizioni della salute fisica lo spinsero a rinunciare a numerose tourn\u00e9e (tra le quali una negli Stati Uniti d'America): le spese mediche gli furono sovvenzionate da amici musicisti tra i quali il violinista Yehudi Menuhin, lo stesso M\u00fcnch e il compositore Igor' F\u00ebdorovi\u010d Stravinskij.\nNel settembre 1950 tiene l'ultimo concerto a Besan\u00e7on.\nMor\u00ec il 2 dicembre 1950 all'et\u00e0 di 33 anni a Ginevra. Fu sepolto nel cimitero di Ch\u00eane-Bourg, un sobborgo di Ginevra vicino al confine francese. Gli riposa accanto la moglie Madeleine, la quale divenne insegnante di pianoforte dopo la morte del marito.\nFu eletto membro dell'Accademia Rumena nel 1997.\nStile.\nAttento all'equilibrio formale compositivo, Lipatti ricerc\u00f2 anche un equilibrio melodico facendo leva sul dominio della propria tecnica pianistica, al contrario del maestro Cortot che riversava nelle composizioni lo sfogo della propria personalit\u00e0. Non a caso le sue composizioni sono in stile neoclassico, mentre nelle esecuzioni si caratterizz\u00f2 per un certo pudore nel riproporre alcuni compositori come Beethoven, al contrario dei pi\u00f9 suonati Scarlatti, Bach, Mozart, Schubert, Fryderyk Chopin, Schumann, Liszt, Ravel, Grieg, Enescu\nDischi.\nCD.\nDINU LIPATTI: CHOPIN-BRAHMS-RAVEL-LISZT-ENESCO Compact disc Emi\nCHOPIN: 14 VALZER, BARCAROLLE, NOTTURNO OP 27 N\u00b02,MAZURKA OP 50 N\u00b03 Compact Disc Emi\nGRIEG PIANO CONCERTO - CHOPIN PIANO CONCERTO N\u00b01 Compact Disc Emi\nDINU LIPATTI: BACH-MOZART-SCARLATTI-SCHUBERT Compact Disc Emi\nDINU LIPATTI &amp; ERNEST ANSERMET: SCHUMANN PIANO CONCERTO OP 54 Compact Disc Emi\nDINU LIPATTI LAST RECITAL: BACH-MOZART-SCHUBERT-CHOPIN Compact Disc Emi"}
{"id": "2813261", "revid": "288300", "url": "https://it.wikipedia.org/wiki?curid=2813261", "title": "Tigres de la U.A.N.L.", "text": ""}
{"id": "2813267", "revid": "288300", "url": "https://it.wikipedia.org/wiki?curid=2813267", "title": "Ivan Tage Jensen", "text": ""}
{"id": "2813277", "revid": "1543377", "url": "https://it.wikipedia.org/wiki?curid=2813277", "title": "National Research Council (Canada)", "text": "La National Research Council (NRC) \u00e8 un'agenzia governativa canadese che conduce ricerche scientifiche e sviluppo.\n\u00c8 stata fondata nel 1916, ed ha sede principale presso Ottawa, in Ontario. Attualmente impiega circa 4.100 persone.\nInnovazioni.\nAlcune delle principali innovazioni risultate dalle ricerche dell'NRC includono: il Pacemaker, lo sviluppo della Brassica napus negli anni quaranta, l'orologio atomico all'atomo di cesio negli anni sessanta.\nL'NRC ha giocato un ruolo fondamentale nell'animazione al computer lavorando, nel 1971, con il National Film Board of Canada e l'animatore Peter Fold\u00e8s sul film sperimentale \"Metadata\" e nel 1974 nel cortometraggio \"Hunger\".\nAgenzie che mantengono rapporti con NRC.\nAlcune agenzie sono direttamente correlate con l'NRC, tra cui:\nNRC flotta aerospaziale.\nL'NRC possiede una flotta di aerei per scopi di ricerca:"}
{"id": "2813290", "revid": "36426", "url": "https://it.wikipedia.org/wiki?curid=2813290", "title": "Delizia estense", "text": ""}
{"id": "2813294", "revid": "767487", "url": "https://it.wikipedia.org/wiki?curid=2813294", "title": "Pietro Bresciani", "text": "Convertitosi al protestantesimo e poi all'anabattismo, fu perseguitato dall'Inquisizione e costretto a fuggire in Svizzera. Tornato in Italia, abiur\u00f2 ma ader\u00ec alle teorie messianiche di Giorgio Siculo e di Stefano da Brescia.\nBiografia.\nNulla \u00e8 noto della sua vita prima del processo cui fu sottoposto dall'Inquisizione di Bologna nel 1552. Verso il 1540, a Casalmaggiore, cominci\u00f2 a credere nella \u00abgiustificazione al modo lutherano, cio\u00e8 per la sola fede\u00bb, accettando solo quanto era contenuto nella Scrittura: rifiutava il libero arbitrio, il culto dei santi e delle immagini, il purgatorio, le indulgenze, il digiuno, il celibato ecclesiastico, limitava i sacramenti al battesimo e alla Santa Cena, intesi, sembra, al modo di Calvino o forse dello Zwingli, come \u00absol segni et non conferir la gratia\u00bb.\nA Milano si un\u00ec a un piccolo gruppo di riformati che fu per\u00f2 scoperto nel 1547: arrestato e torturato, fu condannato al carcere a vita, pena commutatagli nell'espulsione dallo Stato milanese. Si trasfer\u00ec con la famiglia in una sua propriet\u00e0 a Spineda, presso Cremona, e di qui a Mirandola, dove continu\u00f2 a fare proseliti alla confessione riformata, suscitando la reazione delle autorit\u00e0 che nel 1548 lo costrinsero a fuggire in Valtellina.\nA Chiavenna si un\u00ec alla comunit\u00e0 degli evangelici, divisa da contrasti tra gli ortodossi calvinisti del pastore Agostino Mainardi, e i riformati radicali capeggiati da Camillo Renato e Francesco Negri. Bresciani ader\u00ec alle tesi di Renato, fino a farsi ribattezzare, nello spirito dell'anabattismo, secondo quanto sostenne il Mainardi: Pietro Bresciani avrebbe professato apertamente teorie anabattiste, attaccando il Mainardi in quanto \u00abseduttore, lupo rapace, concionatore di falsit\u00e0\u00bb. Da parte sua, il Renato lasci\u00f2 Chiavenna non senza aver pubblicato un elenco di 125 \u00aberrori, stoltezze, scandali, contraddizioni\u00bb del Mainardi.\nIl duro scontro fu provvisoriamente composto con la mediazione dei riformati di Coira che fecero firmare al gruppo anabattista di Chiavenna una professione di fede. Il Bresciani, insofferente del clima di conformismo vigente nei Grigioni, decise di tornare in Italia. Nel 1550 era a Ferrara, sotto la protezione di Camillo Orsini: qui frequent\u00f2 segretamente il circolo di Giorgio Siculo, intanto che trattava con l'Inquisizione la possibilit\u00e0 di un suo reinserimento nella vita civile della penisola.\nBresciani, dopo l'esecuzione dell'ex-monaco benedettino, avvenuta il 23 maggio 1551, abiur\u00f2 nelle mani dell'inquisitore di Bologna e fu riabilitato l'11 settembre 1554. Il 18 gennaio del 1552 egli aveva confessato all'inquisitore di Bologna anche un incontro con Giorgio Siculo, giustificandolo con l'atteggiamento anti-protestante di quest'ultimo e con la sua presunta ortodossia cattolica, che gli sarebbe stata garantita dallo stesso inquisitore di Ferrara Girolamo Papino: \u00abvedendo in alchune cose impugnare lutherani gagliardamente et essendomi laudato dal padre inquisitor di Ferrara, io ne ebbi ottimo concetto et aspettava da lui gran cose, come prometteva, in sussidio della Giesa, per una visione et revellatione qual diceva haver hauto da Christo Signor Nostro, la qual doveva publicar nel concilio di Trento\u00bb.\nL'eredit\u00e0 del Siculo fu raccolta per breve tempo dal monaco Stefano, che lasci\u00f2 il suo convento di Brescia e fu ospite del Bresciani a Spineda: Stefano, certamente uno squilibrato, profetizzava il prossimo avvento del Regno e la sconfitta dell'Anticristo, ma poi rinneg\u00f2 tutto, affermando di aver venduto l'anima al diavolo.\nDi queste frequentazioni venne a conoscenza l'inquisitore di Cremona che invano convoc\u00f2 il Bresciani. L'umanista ferrarese Nascimbene Nascimbeni, amico del Bresciani e gi\u00e0 noto all'Inquisizione per aver abiurato nel 1561, rivel\u00f2 all'inquisitore di Venezia, con due denunce presentate il 7 e il 12 gennaio 1570, l'attivit\u00e0 dei circoli di Giorgio Siculo e del monaco Stefano, coinvolgendo cos\u00ec il Bresciani: ma questi aveva ormai fatto perdere le sue tracce. Forse emigrato ancora in Svizzera, di lui non si seppe pi\u00f9 nulla."}
{"id": "2813300", "revid": "177966", "url": "https://it.wikipedia.org/wiki?curid=2813300", "title": "Rosso Ammonitico", "text": ""}
{"id": "2813339", "revid": "287204", "url": "https://it.wikipedia.org/wiki?curid=2813339", "title": "Associazione Sportiva Cittadella 1998-1999", "text": ""}
{"id": "2813342", "revid": "287204", "url": "https://it.wikipedia.org/wiki?curid=2813342", "title": "Michele Pannonio", "text": "Documentato sicuramente dal 1415 al 1464, fu attivo alla corte Estense di Ferrara, dove \u00e8 ricordato come ungherese e dove produsse le uniche sue opere conosciute, tra cui la musa \"Thalia\", dipinta per lo Studiolo di Belfiore, oggi nel Museo di belle arti di Budapest.\nIn questa opera si nota un tentativo di sintesi tra l'arte cortese del gotico internazionale, con la figura allungata e longilinea, il panneggio scivoloso che si fa tagliente sugli orli, e le novit\u00e0 del Rinascimento padovano, in particolare degli squarcioneschi, con un'esuberanza decorativa a tratti anticheggiante. \nAlcuni ipotizzano che sia stato assistente di Gentile da Fabriano, con il quale avrebbe visitato Firenze e forse Roma, prima di visitare Padova. Spos\u00f2 la figlia del medaglista Giovan Battista Amadeo.\nNonostante la sua origine ungherese Michele Pannonio \u00e8 considerato facente parte della scuola italiana."}
{"id": "2813344", "revid": "123949313", "url": "https://it.wikipedia.org/wiki?curid=2813344", "title": "Acotel Group", "text": "Acotel Group S.p.A., nota anche come Gruppo Acotel, \u00e8 un'azienda italiana attiva su scala internazionale nell'intrattenimento digitale, nelle telecomunicazioni, nei servizi a valore aggiunto, nella sicurezza, nei servizi di monitoraggio dei consumi energetici (elettricit\u00e0, acqua e gas) e nei servizi per la pubblicit\u00e0 interattiva.\nLa societ\u00e0 \u00e8 quotata sul listino di Borsa Italiana dove \u00e8 presente nell'indice FTSE Italia Small Cap dall'agosto del 2000.\nStruttura.\nAcotel Group ha sede a Roma e opera a livello internazionale attraverso proprie sedi e uffici a Roma, New York, Rio de Janeiro, Madrid e Mumbai; al 31/03/2017 i dipendenti in organico alle aziende erano 164.\nNel 2013 \u00e8 stata presentata una nuova unit\u00e0 di business Acotel Net che offre servizi sull'efficientamento energetico, in particolare per l'energy management e lo smart metering.\nAzionariato.\nSulla base delle informazioni disponibili l'azionariato \u00e8 il seguente:"}
{"id": "2813346", "revid": "76963", "url": "https://it.wikipedia.org/wiki?curid=2813346", "title": "Kim Matula", "text": "Biografia.\nKimberly \u00e8 nata a Fort Worth, in Texas. Ha recitato nel 2008 nel film \"Una reginetta molto speciale\" nonch\u00e9 in numerose serie televisive come \"Pink\" e \"Explosed\".\nDal 2010 entra a far parte del cast della soap opera \"Beautiful\" dove interpreta Hope Logan. Il suo personaggio diventa uno dei principali della soap insieme a Liam Spencer (Scott Clifton) e Steffy Forrester (Jacqueline MacInnes Wood), con i quali \u00e8 stata protagonista di un lungo triangolo amoroso.\nCon sorpresa di tutti i suoi fan, nel 2014 l'attrice ha deciso di non rinnovare il suo contratto con \"Beautiful\" dopo quasi cinque anni di permanenza nel cast. \u00c8 tornata nel 2015 e 2016 per delle brevi apparizioni.\nNel 2016 entra nel cast della serie \"Unreal\", interpretando la parte di Tiffany.\nNel 2018 entra nel cast della serie \"LA to Vegas\", interpretando la parte di Veronica \"Ronnie\" Messing."}
{"id": "2813350", "revid": "36426", "url": "https://it.wikipedia.org/wiki?curid=2813350", "title": "Pann\u00f3niai Mih\u00e1ly", "text": ""}
{"id": "2813351", "revid": "287204", "url": "https://it.wikipedia.org/wiki?curid=2813351", "title": "Michele Ongaro", "text": ""}
{"id": "2813352", "revid": "36426", "url": "https://it.wikipedia.org/wiki?curid=2813352", "title": "Michele Dai", "text": ""}
{"id": "2813364", "revid": "767487", "url": "https://it.wikipedia.org/wiki?curid=2813364", "title": "Associazione Sportiva Cittadella 1997-1998", "text": ""}
{"id": "2813366", "revid": "124905418", "url": "https://it.wikipedia.org/wiki?curid=2813366", "title": "C\u00e9sar Peixoto", "text": ""}
{"id": "2813370", "revid": "767487", "url": "https://it.wikipedia.org/wiki?curid=2813370", "title": "Energia nucleare in Canada", "text": "Nel 2011 l'energia nucleare in Canada ha generato il 15,3% dell'energia elettrica prodotta in totale nel Paese.\nA dicembre 2012, sono presenti in questa nazione 5 centrali elettronucleari in funzione (\"Bruce\", \"Darlington\" e \"Pickering\" nell'Ontario, \"Gentilly\" in Qu\u00e9bec e \"Point Lepreau\" in Nuovo Brunswick) che dispongono complessivamente di 20 reattori operativi e 3 dismessi.\nNon si stanno edificando nuove centrali elettronucleari.\nVi sono anche altre 2 centrali elettronucleari chiuse con un reattore ciascuna, \"Douglas Point\" e \"Rolphton NPD\", entrambe nell'Ontario.\nCentrali elettronucleari.\nTutti i dati della tabella sono aggiornati a maggio 2018"}
{"id": "2813388", "revid": "288300", "url": "https://it.wikipedia.org/wiki?curid=2813388", "title": "Paolo Mazzoleni", "text": ""}
{"id": "2813390", "revid": "282094", "url": "https://it.wikipedia.org/wiki?curid=2813390", "title": "Pietro da Casalmaggiore", "text": ""}
{"id": "2813391", "revid": "125507632", "url": "https://it.wikipedia.org/wiki?curid=2813391", "title": "Ri\u010dardas Berankis", "text": "Biografia.\nBerankis \u00e8 nato il 21 giugno 1990 a Vilnius in Lituania da Genadijus e Jelena. Ha anche una sorella, Lina Berankyt\u0117-Astrauskien\u0117. Sua sorella \u00e8 stata una giocatrice di tennis e adesso \u00e8 un coach nonch\u00e9 un arbitro della Federazione Internazionale Tennis. Berankis ha iniziato a giocare a tennis a 2 anni. \nRisiede a Bradenton in Florida e a Vilnius in Lituania, e il suo coach \u00e8 Remigijus Balzekas. Lontano dal tennis, a Berankis piace pescare, nuotare e ascoltare musica.\nCarriera.\n2006.\nLa carriera professionistica di Ri\u010dardas inizia al torneo Future di Vic dove raggiunge il secondo turno, perso da Carlos Rexach-Itoiz. Nell'altro suo torneo del 2006 perde al primo turno.\n2007.\nNel 2007 arriva per Ri\u010dardas il primo successo professionistico al \"Portogallo F2\" in finale su Niels Desein 7-5, 6-4. La settimana precedente sempre in Portogallo aveva conquistato i quarti di finale. Ottiene poi due primi turni e tre secondi turni prima dei quarti di finale a Ciudad Obreg\u00f3n in Messico e della semifinale a Mazatl\u00e1n sempre in Messico, persa da Patrick Eichenberger.\n2008.\nBerankis inizia l'anno negli Stati Uniti ottenendo una semifinale e un quarto nei primi due tornei Futures a cui prende parte nell'anno. Perde poi al primo turno delle qualificazioni di Delray Beach. Conquista poi un altro quarto in un Futures del Texas prima di tentare, senza successo, di entrare nel Main Draw del Challenger di Sunrise: perde al turno decisivo da Lu Yen-Hsun. Tenta anche le qualificazioni nel torneo di Miami perdendo al primo turno. Gioca poi quattro Challenger ottenendo tre secondi turni, prima di prendere parte a torneo di Varsavia dove passa le qualificazioni ma perde al primo turno del Main Draw. Ottiene poi a luglio una wild-card per Umago dove perde al primo turno da Fabio Fognini. Tenta ancora le qualificazioni agli US Open perdendo al turno decisivo da Bj\u00f6rn Phau. Prima della fine dell'anno non si qualifica nei tabelloni Challenger di Tulsa e Dnipropetrovsk mentre passa un turno a Waco.\n2009.\nBerankis inizia l'anno tentando le qualificazioni a Doha ma perde al primo turno. Raggiunge poi la finale a Stoccarda nel \"Germania F2 Futures\"; tenta poi altre qualificazioni a tornei Challenger senza mai riuscire a qualificarsi. A marzo gioca per la Lituania in Coppa Davis vincendo due singolari con la Georgia. Raggiunge all'inizio di aprile il secondo turno al Challnger di Baton Rouge passando dalle qualificazioni. Riesce poi a qualificarsi ad altri tre Main Draw senza passare per\u00f2 un turno nei seguenti, prima dei quarti di finale al \"Polonia F1 Futures\". Replica il risultato raggiungendo i quarti anche al Challenger di Karlsruhe alla fine di maggio. Gioca poi a luglio ancora in Coppa Davis contro la Slovenia, ma in questo caso perde entrambi i singolari. Fallisce le qualificazioni al Challenger di Istanbul ma la settimana successiva vince sette partite al Challenger di Karshi prima di perdere in semifinale da Ivan Sergeev. Raggiunge poi ancora la finale nel \"Turchia F8 Futures\", persa da Aleksej Kedrjuk. A ottobre e novembre partecipa a sei tornei Challenger americani, passando le qualificazioni due volte e perdendo una volta a primo turno e una volta nelle semifinali, in entrambi i casi da Michael Russell. Chiude l'anno con la finale al torneo \"Futures F1\" della Repubblica Dominicana, persa da V\u00edctor Estrella.\n2010.\nNel 2010 Berankis si qualifica nel Challenger di San Paolo del Brasile perdendo poi nei quarti di finale da Eduardo Schwank. Raggiunge poi la semifinale al Challenger di Salinas mentre perde al primo turno a Dallas. Ottiene la settimana successiva il suo pi\u00f9 grande risultato della carriera fino a quel momento qualificandosi a SAP Open di San Jose e raggiungendo i quarti di finale e perdendo da Fernando Verdasco 3-6, 6-7(5). Dopo il primo turno a Delray Beach gioca per la Lituania in Coppa Davis, vincendo due partite contro la Gran Bretagna. Si qualifica poi ancora nel Challenger di Atene, ma perde al primo turno a Rodi. Conquista i quarti di finale in Israele, sconfitto da Thiago Alves, e perde al turno decisivo delle qualificazioni del Roland Garros, prima di vincere sull'erba di Nottingham l'AEGON Trophy in finale per 6-4, 6-4 su G\u014d Soeda. Ancora sull'erba di Wimbledon si qualifica per poi perdere al secondo turno da Feliciano L\u00f3pez in quattro set. A luglio vince un'altra partita di Coppa Davis per la Lituania, prima di giungere in finale in un altro torneo Challenger, questa volta sul cemento di Vancouver. Si qualifica poi anche agli US Open, dove perde al secondo turno dall'austriaco J\u00fcrgen Melzer in cinque set lottati (7-5 al quinto la vittoria di Melzer). Gioca poi ancora in Coppa Davis a settembre, dove ottiene il bilancio di una vittoria e una sconfitta contro la Slovenia. Rientra nel circuito Challenger a novembre, perdendo due primi turni in Germania, prima di chiudere la stagione con il quarto di finale a Bratislava e vittoria ad Helsinki in finale per 6-1, 2-0 ritiro su Micha\u0142 Przysi\u0119\u017cny. Avendo scalato circa 200 posizioni nel ranking ATP, Berankis nel 2010 si \u00e8 fatto conoscere nel circuito maggiore come giovane promessa del tennis mondiale.\n2011.\nNel 2011 la stagione di Berankis parte bene con la qualificazione a Brisbane che lo porta fino al secondo turno, sconfitto da Florian Mayer. Perde invece nelle qualificazioni di Sydney.\nInizia il 2020 partecipando al torneo di Doha, dal quale viene eliminato al primo turno in tre set dalla WC turca Cem \u0130lkel. Partecipa anche al torneo di doppio con il canadese Milos Raonic ma la coppia viene eliminata al primo turno da Santiago Gonzalez e Luke Bambridge.\nRisultati in progressione.\nDoppio misto.\n\"Nessuna Partecipazione\""}
{"id": "2813394", "revid": "767487", "url": "https://it.wikipedia.org/wiki?curid=2813394", "title": "Energia nucleare in Slovacchia", "text": "Nel 2011 l'energia nucleare in Slovacchia ha generato il 54% dell'energia elettrica prodotta in totale nel Paese.\nA marzo 2010, sono presenti in questa nazione 2 centrali elettronucleari in funzione che dispongono complessivamente di 4 reattori operativi, 2 in costruzione e 3 dismessi.\nNon ci sono nuove centrali elettronucleari in edificazione n\u00e9 chiuse.\nStoria.\nNel 1958 il governo della Cecoslovacchia incominci\u00f2 a decidere su un programma nucleare civile per elettroproduzione, costruendo il suo primo impianto nucleare composto da un reattore di tipologia HWGCR da 110 MW presso l'impianto di Bohunice, denominato reattore A1. Questo era stato costruito dalla \u0160koda fra il 1958 ed il 1972; fu chiuso nel 1977 a seguito di un incidente durante la ricarica del combustibile. A questo faranno seguito quattro reattori VVER440 nello stesso impianto.\nA seguito della Rivoluzione di velluto fece seguito una generale stagnazione della politica nucleare nazionale e venne abbandonata la costruzione dei reattori precedentemente iniziati.\nNel febbraio del 2005, l'Enel \u00e8 diventata proprietaria del 66% dell'ente elettrico slovacco, nonch\u00e9 secondo dell'Europa centro-orientale (Slovensk\u00e9 Elektr\u00e1rne a.s. che dispone di un parco installato di oltre ), e ne gestisce operativamente gli impianti, il restante 34% \u00e8 posseduto dal demanio slovacco. Gli impianti chiusi sono di propriet\u00e0 del Javys.\nNel gennaio 2006, il governo slovacco ha approvato una nuova strategia energetica, che comprende i potenziamenti di Bohunice e Mochovce. Nel febbraio 2007 Slovensk\u00e9 Elektr\u00e1rne ha annunciato il completamento delle unit\u00e0 3 e 4 di Mochovce, approvato nel luglio 2008 la Commissione europea ha approvato il completamento delle unit\u00e0. Il progetto dipende in maniera sostanziale dalla licenza edilizia originale, fatta nel 1986, fra cui la valutazione di impatto ambientale, che \u00e8 messa in discussione ed \u00e8 sotto la giurisdizione dell'Unione europea. Si \u00e8 inoltre impegnata nel finanziamento e nel completamento dei due reattori di tipo PWR-VVER da di potenza elettrica netta ciascuno della centrale Mochovce, I lavori per le unit\u00e0 3 e 4, iniziate nel 1986 e sospese nel 1993, sono ripresi ufficialmente l'11 giugno 2009, utilizza un sistema che \u00e8 un misto di tecnologia russa, francese e tedesca. Si prevede una spesa complessiva di circa 2,8 miliardi \u20ac e l'entrata in funzione fra il 2012 ed il 2013.\nAccesso all'Unione Europea.\nUna condizione preliminare per l'accesso della Slovacchia nell'Unione europea nel 2004 \u00e8 stata la chiusura dei reattori V1, a causa delle carenze in ambito di sicurezza per quel modello di reattore (V-230), la data di chiusura dei reattori era inizialmente il 2000, poi rimandata di alcuni anni. La chiusura \u00e8 stata decisa nonostante la presenza di recenti pesanti lavori di ristrutturazione ed ammodernamento, costati circa 300 milioni $. Nel 2000 la IAEA aveva riferito che: \u00abtutti i problemi di sicurezza identificati in precedenza da parte dell'AIEA che sono stati adeguatamente affrontati\u00bb; la Slovacchia aveva quindi sostenuto che tutte le carenze di progettazione erano state rimosse ed i miglioramenti erano stati approvati da organismi internazionali.\nLa chiusura di questi due reattori, che producevano ad un costo pari alla met\u00e0 del costo medio delle fonti slovacche, ha lasciato il paese a corto di energia, essendo le unit\u00e0 di Mochovce ancora in costruzione, il paese \u00e8 quindi diventato un importatore energetico ed \u00e8 allo studio un possibile riavvio delle unit\u00e0.\nProgramma nucleare futuro.\nPer i piani futuri, la Slovacchia intende mantenere la produzione elettronucleare a circa il 50% del totale, per fare ci\u00f2 sono programmati potenziamenti dei reattori esistenti e la costruzione di un nuovo reattore presso il sito di Bohunice (denominato V3) da 1000-1600\u00a0MW di potenza. Il reattore dovrebbe essere di tecnologia occidentale per consentire l'utilizzo di combustibile MOX. Questo reattore dovrebbe essere posseduto da una joint venture Jess fra CEZ e Javys, la costruzione del reattore dovrebbe iniziare nel corso del 2013, i principali contendenti per l'appalto sono Westinghouse e Areva. In caso di mancato allungamento della vita operativa dei reattori di Bohunice V2 \u00e8 preventivata la costruzione dell'impianto di Kecerovce\nCiclo del combustibile.\nTutto il combustibile usato \u00e8 fornito dalla societ\u00e0 russa TVEL. Ad aprile 2010 \u00e8 stato firmato un contratto per la fornitura di combustibile fino al 2015, fino al 2017 per i due nuovi reattori di Mochovce\nGestione dei rifiuti e depositi geologici.\nOriginariamente, si considerava di smaltire il combustibile senza riprocessamento, nel 2008 \u00e8 cambiata la politica considerando il riciclo domestico del combustibile. All'inizio del 1996 \u00e8 stata creata la VYZ come sussidiaria di Slovensk\u00e9 Elektr\u00e1rne, per il decommissioning delle installazioni nucleari ed il trattamento dei rifiuti radioattivi, con l'acquisizione della societ\u00e0 elettrica da parte dell'Enel, tutte le competenze sono state trasferite a Javys.\nUn impianto per il trattamento dei rifiuti di basso e medio livello \u00e8 in funzione presso Bohunice, mentre il deposito nazionale \u00e8 in funzione presso Mochovce dal 2001. Presso il sito di Bohunice \u00e8 in funzione dal 1986 un deposito supplementare per il combustibile esausto della capacit\u00e0 di 1680t (14.000 elementi di combustibile), parte del combustibile esausto \u00e8 stato mandato in Russia per il riprocessamento, con la Russia che ha trattenuto i prodotti dello stesso. \u00c8 in corso la ricerca di un deposito nazionale per i rifiuti di alto livello, \u00e8 stata presa in considerazione l'ipotesi di partecipare ad un deposito internazionale.\n\u00c8 in corso il decommissioning del reattore A1 di Bohunice; sono in corso le opere preliminari per i reattori V1 dello stesso impianto, che dovrebbe iniziare nel 2012 e durare 12 anni, per un costo stimato di 500 milioni \u20ac. Un fondo statale per il decommissioning degli impianti nucleari \u00e8 stato creato nel 1995 con un prelievo sul prezzo all'ingrosso dell'energia. Questo fondo \u00e8 stimato in 775milioni\u20ac nel 2010\nProduzione di uranio.\nLa Slovacchia non \u00e8 un produttore di uranio. Secondo il \"Red Book\" del 2007 non possiede risorse uranifere note.\nLa compagnia canadese Tournigan Energy Ltd sta studiando il deposito uranifero di Kuriskova ed altri depositi nei Carpazi slovacchi, entrambi i siti nell'est del paese. Nel marzo 2010 \u00e8 stato stimato un deposito da 16900t di uranio. La produzione nazionale di uranio \u00e8 una delle priorit\u00e0 della strategia di sicurezza energetica nazionale.\nCentrali elettronucleari.\nTutti i dati della tabella sono aggiornati a agosto 2010"}
{"id": "2813395", "revid": "125418279", "url": "https://it.wikipedia.org/wiki?curid=2813395", "title": "Gino Allegri", "text": "Biografia.\nNato a Venezia, ma sempre vissuto a Mestre con la famiglia (il padre Carlo, veneziano, sar\u00e0 anche sindaco di Mestre nel periodo 1914-19), \nGirolamo prima di arruolarsi fu impiegato di banca in Inghilterra e in Austria, a Vienna.\nArruolatosi nel Regio Esercito allo scoppio della prima guerra mondiale, serv\u00ec nel 5\u00ba Artiglieria di Fortezza presso le batterie costiere del Lido di Venezia. Divenne sergente e, su sua richiesta, pilota aviatore nel 1916. Impiegato per undici mesi al fronte, sia in missioni di ricognizione aerea che in attacchi al suolo con bombe e mitragliatrice, fu autore di 119 voli.\nNel gennaio 1917 \u00e8 alla 305\u00aa Sezione di Cairo Montenotte su Voisin III, il 1\u00ba gennaio 1918 \u00e8 alla 81\u00aa Squadriglia aeroplani, il 27 febbraio 1918 il Sottotenente Allegri \u00e8 nella 3\u00aa Sezione SVA a San Pelagio (Due Carrare) su Ansaldo S.V.A. ed il 17 luglio nella 87\u00aa Squadriglia aeroplani.\nIl 9 agosto 1918 partecip\u00f2 con uno SVA al volo su Vienna assieme al poeta Gabriele D'Annunzio che per la sua lunga barba e per il carattere sempre allegro, lo aveva soprannominato \"Fra' Ginepro\", riferendosi a Frate Ginepro, compagno di Francesco d'Assisi.\nFu promosso sottotenente pilota. Mor\u00ec a San Pelagio, frazione di Due Carrare nell'attuale provincia di Padova, il 5 ottobre 1918 per un banale incidente di volo, quando ormai era gi\u00e0 tornato alla base dopo un bombardamento su Monfalcone. Nella sua vita militare consegu\u00ec cinque encomi: due , una medaglia di bronzo al valor militare, tre medaglie d'argento al valor militare e una promozione per meriti di guerra. Il 19 agosto 1921 gli fu conferita una medaglia d'oro al valor militare alla memoria.\nIl suo monumento funebre si trova nell'isola di San Michele, che ospita il cimitero monumentale di Venezia.\nUn'impresa legata alla sua carriera militare fu \"La beffa di Feltre\". \"Il mattino del 7 giugno 1918 un apparecchio italiano apparve sulla vetta di monte Tomatico. Le batterie contraeree iniziarono il fuoco: [\u2026] come fulmine l'aeroplano precipit\u00f2 sul campo d'aviazione. [\u2026] Tutti ebbero l'impressione che l'aeroplano fosse colpito. A pochi metri da terra l'apparecchio si rizz\u00f2 e sfiorando i tetti delle case esegu\u00ec due voli fulminei sul campo d'aviazione, mitragliando e lanciando bombe. [\u2026] L'eroico pilota era Gino Allegri, compagno di Gabriele d'Annunzio; il bombardamento del campo d'aviazione di Feltre fu il primo che esegu\u00ec a bassa quota\u201d.\nDediche e riconoscimenti.\nA lui \u00e8 stato intitolato l'aeroporto di Padova, \nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Allegri tra di esse.\nIl S.V.A. 5 con cui Allegri partecip\u00f2 al volo su Vienna \u00e8 esposto al Museo dell'aeronautica Gianni Caproni a Trento."}
{"id": "2813398", "revid": "729019", "url": "https://it.wikipedia.org/wiki?curid=2813398", "title": "Short track ai XXI Giochi olimpici invernali - 500 m maschile", "text": "La gara dei 500 m maschile di short track dei XXI Giochi olimpici invernali si \u00e8 svolto tra il 24 e il 26 febbraio 2010 al Pacific Coliseum, con quattro turni di gare (batterie il primo giorno, il resto il secondo). Il vincitore \u00e8 stato il canadese Charles Hamelin.\nIl campione in carica era lo statunitense Apolo Ohno.\nRisultati.\nBatterie.\nSono state disputate otto batterie da quattro atleti; in ognuna di esse, i primi due atleti si sono qualificati per il turno successivo.\nQuarti di finale.\nI primi due classificati di ogni quarto di finale (da quattro atleti) si qualifica per le semifinali.\nQuarto 2.\nTyson Heung \u00e8 stato qualificato dalla giuria al turno successivo perch\u00e9 ostacolato.\nSemifinali.\nI primi due classificati avanzavano alla finale A, gli altri alla finale B."}
{"id": "2813403", "revid": "1543377", "url": "https://it.wikipedia.org/wiki?curid=2813403", "title": "Otto iole", "text": "L'otto iole \u00e8 un tipo d'imbarcazione utilizzata per praticare il canottaggio in cui possono vogare otto atleti pi\u00f9 un timoniere; \u00e8 inoltre una barca di \"punta\", ossia ciascun canottiere aziona un solo remo.\nCaratteristiche.\nTipicamente costruita in legno, questi scafi vista la notevole lunghezza (oltre una dozzina di metri) sono molto spesso costruiti in due (i pi\u00f9 recenti) o pi\u00f9 pezzi da assemblare fra loro. Resta un'imbarcazione raffinata e molto pesante, che ha pi\u00f9 di duecento anni di storia. Al giorno d'oggi \u00e8 pressoch\u00e9 cessata la produzione di queste imponenti barche in legno, a causa della mancanza di personale con conoscenze adeguate nei cantieri nautici. Le uniche realizzazioni in commercio sono realizzate in materiale composito (vetroresina e carbonio-kevlar). Viene usata per alcuni tipi di regate a mare. Esiste anche la quattro iole, a quattro posti."}
{"id": "2813405", "revid": "767487", "url": "https://it.wikipedia.org/wiki?curid=2813405", "title": "Energia nucleare in Romania", "text": "Nel 2011 l'energia nucleare in Romania ha generato il 19% dell'energia elettrica prodotta in totale nel Paese.\nA marzo 2010, \u00e8 presente in questa nazione 1 centrale elettronucleare in funzione (\"Cernavod\u0103\" nell'omonima localit\u00e0) che dispone di 2 reattori operativi di tipo CANDU.\nNon vi sono centrali elettronucleari chiuse.\nStoria.\nNella fine degli anni 1970 fu pianificata la costruzione dell'impianto di Cernavod\u0103 sul Danubio, composto da 5 unit\u00e0. Furono prese in considerazione le tecnologie CANDU e VVER440, e dopo discussioni fu scelta la prima opzione. L'impianto fu costruito utilizzando tecnologia proveniente da Canada (AECL), Italia e USA per la realizzazione di 5 reattori di tipologia CANDU-6. La costruzione dei reattori inizi\u00f2 nell'inizio degli anni 1980, la costruzione dei reattori dal 2 al 5 fu sospesa nel 1991 per concentrare i lavori nella costruzione del primo reattore, che era fatta dal consorzio AECL-Ansaldo; il reattore entr\u00f2 in produzione commerciale alla fine del 1996. L'impianto \u00e8 gestito dalla compagnia di stato Societatea Nationala Nuclearelectrica (SNN), costituita nel 1998. La centrale produce anche riscaldamento per la cittadina di Cernavod\u0103.\nNel corso del 2000 il governo ha deciso di finire il secondo reattore dell'impianto, per supplire con una fonte a basso costo per la capacit\u00e0 produttiva della nazione. L'impianto, costruito da un consorzio AECL-Ansaldo-SNN ha completato il secondo reattore a fine 2007 per un costo totale di 777 milioni\u20ac.\nProgramma nucleare futuro.\nNel 2002 la SNN ha commissionato a AECL e ad Ansaldo degli per completare i lavori delle ultime tre unit\u00e0 dell'impianto di Cernavod\u0103. Nell'agosto 2004 il governo propose a diverse compagnie di completare il reattore 3 sotto un partnetariato pubblico-privato, nel corso del 2006 si \u00e8 aggiunta l'opzione del reattore 4. Fu quindi deciso di creare una joint venture del valore di 2.5 miliardi\u20ac con la SNN per il completamento delle due unit\u00e0, nel corso del 2007 furono poi scelti vari potenziali investitori da una pi\u00f9 ampia rosa iniziale; dopo varie discussioni e decisioni governative fu proposto un partnetariato per la creazione della societ\u00e0 EnergoNuclear che gestir\u00e0 l'impianto composto da: SNN per il 51% del progetto, Iberdrola e Arcelor-Mittal per il 6.2%; e Enel, GDF Suez, RWE AG, \u010cEZ per il 9.15%.\nLa EnergoNuclear \u00e8 stata costituita formalmente nell'aprile 2009, ed il costo previsto \u00e8 di 4 miliardi\u20ac, a settembre per\u00f2 era evidente che la SNN sarebbe riuscita a partecipare solo per il 20-25% del totale. La prima delle due unit\u00e0 \u00e8 prevista per essere completata nel corso del 2016. La SNN sta anche pianificando il completamento dell'unit\u00e0 5 entro il 2020, il governo per\u00f2 \u00e8 indirizzato verso la costruzione dei successivi reattori in altri siti. I primi piani prevedevano 10 reattori CANDU e 3 VVER1000 in alcuni siti. Nel corso del 2008 e del 2009 fu presa in considerazione la costruzione di una nuova centrale, i siti proposti sono quelli di T\u00e2rn\u0103veni e di Sibiu, entrambi nel centro della nazione. Non \u00e8 stata presa nessuna decisione in merito.\nCiclo del combustibile.\nIl reattore di Cernavod\u0103 utilizza 105t di combustibile all'anno, che \u00e8 prodotto da una sussidiaria della SNN, la Fabrica de Combustibil Nuclear (FCN) presso Pite\u0219ti. Questo \u00e8 stato qualificato dalla AECL per produrre combustibile per i reattori CANDU, ed \u00e8 l'unico impianto fuori dal canada in grado di produrlo. L'acqua pesante utilizzata \u00e8 prodotta dalla Romanian Nuclear Activities Authority (RAAN), presso la citt\u00e0 di Drobeta-Turnu Severin.\nReattori di ricerca.\n\u00c8 presente un reattore di ricerca da 14MWt TRIGA in funzione a Pite\u0219ti. \u00c8 in corso di decommissioning un reattore russo da 2MW presso il distretto di fisica dell'Universit\u00e0 di Bucarest a M\u0103gurele.\nGestione dei rifiuti e depositi geologici.\nIl combustibile esausto \u00e8 stoccato presso il reattore per un periodo di 10 anni, dopo questo periodo \u00e8 inviato presso un sito di stoccaggio a secco, sono in corso degli studi per la localizzazione di un deposito geologico. Vicino l'impianto di Cernavod\u0103 \u00e8 situato un deposito per i rifiuti di medio e basso livello, presso Pite\u0219ti \u00e8 presente un centro di trattamento per i rifiuti di basso livello.\nProduzione di uranio.\nLa Romania \u00e8 un piccolo produttore di uranio, con circa 90t prodotte ogni anno; la sua produzione storica \u00e8 di 18.259t al 2006. Ha modeste risorse uranifere, quantificate in 6700t di Uranio a &lt;130$/kg nel \"Red Book\" del 2007.\nCentrali elettronucleari.\nTutti i dati della tabella sono aggiornati a luglio 2010"}
{"id": "2813407", "revid": "599013", "url": "https://it.wikipedia.org/wiki?curid=2813407", "title": "Bruno Vale (calciatore 1983)", "text": "Carriera.\nNazionale.\nHa giocato una partita con la maglia della Nazionale portoghese nel 2003."}
{"id": "2813408", "revid": "124215692", "url": "https://it.wikipedia.org/wiki?curid=2813408", "title": "Cotta di maglia", "text": "La cotta di maglia \u00e8 un tipo di armatura \"a veste\" formata da una maglia metallica, anticamente utilizzata per proteggere il corpo dei combattenti nelle mischie. Poteva essere utilizzata come armatura a s\u00e9 stante o in aggiunta ad altri apparati difensivi.\nDi origine celtica, utilizzata da nuragici, etruschi, celti, truppe romane e altri ancora, figura nella panoplia di quasi tutte le culture guerriere eurasiatiche e nord-africane. Successivamente utilizzata anche dai soldati e cavalieri medievali.\nLe cotte di maglia si classificano per il numero di anelli nell'unit\u00e0 formante e nella loro disposizione. Naturalmente pi\u00f9 \u00e8 alta la densit\u00e0 di anelli pi\u00f9 la cotta acquisisce capacit\u00e0 protettive nei confronti dell'indossatore, ma al contempo diventa pi\u00f9 pesante e potrebbe limitarne il movimento.\nStoria.\nL'esemplare museale di cotta di maglia pi\u00f9 antico rinvenuto sul suolo europeo data al III secolo a.C.: si tratta di un'armatura in maglia di ferro rinvenuta in una necropoli celtica della Slovacchia, presso Horn\u00fd Jatov. La maggior parte degli studiosi contemporanei, rifacendosi ad una tesi gi\u00e0 sostenuta dallo storico latino Marco Terenzio Varrone, concordano nell'indicare appunto i Celti quali inventori della lavorazione \"a maglia\" del filo di ferro onde ricavarne un apparato difensivo per il tronco, dalle spalle alla coscia, ad un tempo solido ed elastico per proteggere il corpo del guerriero contro i colpi di spada, lancia e giavellotto. Questa particolare tipologia di armatura, ennesima prova della pregevole lavorazione del ferro da parte degli artigiani della cultura di La T\u00e8ne, era destinata quasi unicamente ai reparti di cavalleria pesante reclutati tra le consorterie armate dei nobili ed ebbe larga diffusione in Europa tra IV e III secolo a.C., quando cio\u00e8 le bande armate dei Celti si sparsero in lungo e in largo per il continente, raggiungendo il Mediterraneo e la Penisola Anatolica.\nDai Celti, la cotta di maglia pass\u00f2 agli Antichi Romani che, rifacendosi al modello dell'armatura barbarica, svilupparono un apparato difensivo prodotto su larghissima scala per i legionari pi\u00f9 solido rispetto alle corazze toraciche dell'Et\u00e0 del Bronzo e pi\u00f9 economico rispetto ai piastroni in bronzo lavorati in foggia di torso umano utilizzati dagli alti ufficiali amanti del lusso di scuola greca. Prodotto di questa evoluzione fu la \"lorica hamata\" in uso alle truppe di Roma, tra alterne vicende, dalle guerre puniche sino al V secolo.\nCostruzione.\nL'armatura tipo \"Cotta di maglia\" costituisce certamente uno dei primi e pi\u00f9 interessanti sviluppi dell'arte degli armaioli antichi. Rispetto alle forme pi\u00f9 primitive di apparati difensivi, cio\u00e8 le corazze in cuoio bollito dei primi guerrieri Egizi o i pesanti piastroni ottenuti da un unico pezzo di bronzo degli opliti dell'Antica Grecia, la cotta in maglia metallica declina in s\u00e9 la pi\u00f9 matura capacit\u00e0 dell'artigiano di lavorare il ferro onde ottenere un prodotto tecnologico d'avanguardia che media tra il bisogno di un robusto apparato difensivo esteso a tutte le regioni corporee e la necessit\u00e0 di preservare libert\u00e0 di movimento.\nLa maglia era ottenuta sovrapponendo pi\u00f9 file di anelli chiusi con rivetti agganciati a file di anelli interi. Il prodotto finito, certamente un po' ingombrante ma niente affatto inficiante la libert\u00e0 di movimento delle articolazioni e del corpo in generale, poteva poi essere facilmente riparato sostituendo anelli nuovi a quelli lacerati, persi o rovinati."}
{"id": "2813411", "revid": "1677399", "url": "https://it.wikipedia.org/wiki?curid=2813411", "title": "Internazionali di Francia 1939", "text": "Gli Internazionali di Francia 1939 (conosciuti oggi come Open di Francia o Roland Garros) sono stati la 44\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Don McNeill, che si \u00e8 imposto su Bobby Riggs in tre set col punteggio di 7-5, 6-0, 6-3. Il singolare femminile \u00e8 stato vinto daSimonne Mathieu, che ha battuto in tre set Jadwiga J\u0119drzejowska. Nel doppio maschile si sono imposti Don McNeill e Charles Harris. Nel doppio femminile hanno trionfato Simonne Mathieu e Jadwiga J\u0119drzejowska. Nel doppio misto la vittoria \u00e8 andata a Sarah Palfrey Fabyan in coppia con Elwood Cooke.\nSeniors.\nSingolare maschile.\n Don McNeill ha battuto in finale Bobby Riggs 7-5, 6-0, 6-3\nSingolare femminile.\n Simonne Mathieu ha battuto in finale Jadwiga J\u0119drzejowska 6-3, 8-6\nDoppio maschile.\n Don McNeill / Charles Harris hanno battuto in finale Jean Borotra / Jacques Brugnon 4-6, 6-4, 6-0, 2-6, 10-8\nDoppio Femminile.\n Simonne Mathieu / Jadwiga J\u0119drzejowska hanno battuto in finale Alice Florian / Hella Kovac 7-5, 7-5\nDoppio Misto.\n Sarah Palfrey Fabyan / Elwood Cooke hanno battuto in finale Simone Passemard Mathieu / Franjo Kukuljevic 4-6, 6-1, 7-5"}
{"id": "2813412", "revid": "287204", "url": "https://it.wikipedia.org/wiki?curid=2813412", "title": "Mads Jorgensen", "text": ""}
{"id": "2813413", "revid": "288300", "url": "https://it.wikipedia.org/wiki?curid=2813413", "title": "Lars Mads Jorgensen", "text": ""}
{"id": "2813416", "revid": "288300", "url": "https://it.wikipedia.org/wiki?curid=2813416", "title": "Lars Mads J\u00f8rgensen", "text": ""}
{"id": "2813423", "revid": "76963", "url": "https://it.wikipedia.org/wiki?curid=2813423", "title": "Y\u016bko Fueki", "text": "Fueki ha debuttato come attrice in un lungometraggio nel 2001, con il film \"Hotaru\" (\"Lucciola\"). Il medesimo anno l'ha vista per la prima volta sui piccoli schermi in Corea del Sud, nazione nella quale ha ottenuto pi\u00f9 fama e popolarit\u00e0 che nella madrepatria. Le sue apparizioni in entrambi gli stati, col tempo, hanno anche causato una disputa legale tra le sue due agenzie manageriali, la \"A Stars\" coreana e la \"Riku Corporation\" giapponese.\nNel 2005, all'uscita nelle sale del film \"Sinseolguk\" (conosciuto in Giappone come \"Shin Yukiguni\"), c'\u00e8 stato un breve scandalo a causa di alcune scene di nudo di Fueki. Lo scandalo \u00e8 stato rinforzato dal fatto che, pochi mesi prima, Fueki era stata oggetto di alcuni scatti fotografici senza veli. Particolare \u00e8 il fatto che il website del film, appena dopo la pubblicazione di quest'ultimo, ha ricevuto per qualche momento un numero talmente alto di visitatori, che \u00e8 brevemente crollato."}
{"id": "2813424", "revid": "767487", "url": "https://it.wikipedia.org/wiki?curid=2813424", "title": "Energia nucleare in Messico", "text": "Nel 2011 l'energia nucleare in Messico ha generato il 3,6% dell'energia elettrica prodotta in totale nel Paese.\nA marzo 2010, \u00e8 presente in questa nazione 1 centrale elettronucleare in funzione che dispone di 2 reattori operativi di tipo BWR da di potenza elettrica netta ciascuno (\"Laguna Verde\" a Veracruz).\nNon vi sono centrali elettronucleari chiuse.\nStoria.\nL'interesse del Messico per l'energia nucleare si pu\u00f2 considerare iniziato nel 1956 con la creazione del National Commission for Nuclear Energy (CNEN). Questa organizzazione aveva il compito di sovraintendere a tutte le attivit\u00e0 nucleari, ad eccezione dell'elettrogenerazione, a questo scopo fu assegnato alla compagnia elettrica statale Federal Electricity Commission (CFE) il ruolo di futuro attuatore del programma elettrico da fonte nucleare nazionale. Decisioni preliminari per la costruzione di un impianto furono prese da CNEN e CFE nel 1966, nel 1969 furono poi mandate delle richieste per la fornitura di reattori di tipo BWR. Nel 1972 fu presa la decisione di costruire due reattori della General Electric da 654\u00a0MW presso il sito di Laguna Verde. A causa delle carenze strutturali dell'industria messicana, quasi tutti i componenti furono importati, i tecnici furono invece istruiti presso il simulatore della CFE.\nVi furono vari cambiamenti dell'organizzazione degli enti preposti al controllo dell'industria nucleare, il CNEN fu trasformato prima in INEN e poi suddiviso nel 1979 nel National Institute of Nuclear Research (ININ), Mexican Uranium (Uramex) e National Commission on Nuclear Safety and Safeguards (CNSNS); le funzioni dell'Uramex furono prese dal Ministero dell'Energia nel 1985.\nNel febbraio 2007 la CFE ha signato un contratto con la spagnola Iberdrola e Alstom per la fornitura di nuove turbine e di nuovi generatori per l'impianto. Queste modificazioni porteranno ad un aumento del 20% della potenza del reattore, portandoli a 1634\u00a0MW complessivi, questi lavori sono in corso d'opera nel periodo 2008-10.\nProgramma nucleare futuro.\nEsiste un grande appoggio governativo per l'espansione della potenza nucleare nel paese, che sarebbe quindi in grado di ridurre la dipendenza dal gas naturale e di ridurre le emissioni di anidride carbonica, questo richiederebbe un aumento della fornitura di energia da fonte \"carbon-free\" fino ad un livello pari al 27-35% del totale. La CFE ha quindi studiato alcuni scenari possibili di sviluppo per la fine del decennio a seconda della fonte scelta per l'elettrogenerazione. Lo scenario pi\u00f9 aggressivo proposto dalla CFE propone 10 nuovi impianti nucleari che dovrebbero produrre circa un quarto dell'energia elettrica del paese nel 2028, che porterebbero ad un mantenimento dei livelli assoluti di emissioni di anidride carbonica rispetto al 2008, in funzione di un grande aumento della domanda elettrica, con il primo impianto in funzione nel 2015 e gli altri operativi a seguire. In una ottica di sviluppo pi\u00f9 lunga, si prevede di utilizzare reattori di tipologia IRIS per la fornitura di elettricit\u00e0 ed acqua desalinizzata per usi di agricoltura. In questo scenario la ININ ha gi\u00e0 presentato alcuni progetti per un impianto costituito da tre reattori IRIS, un impianto con ad esempio 7 reattori fornirebbe 140.000m3 di acqua potabile al giorno ed 840\u00a0MW di energia elettrica.\nCiclo del combustibile.\nIl Messico non possiede impianti per il ciclo del combustibile, era presente una raffineria per l'estrazione dell'uranio dai minerali presso Villa Aldana ma \u00e8 stato poi chiuso e totalmente smantellato.\nReattori di ricerca.\nIl pi\u00f9 grande ente di ricerca messicano sulle tecnologie nucleari \u00e8 il National Nuclear Research Institute, questo ha un reattore da 1000\u00a0kW di tipologia Triga Mk III in funzione dal novembre 1968. L'Universidad Aut\u00f3noma de Zacatecas ha un reattore subcritico Chicago Modelo 900.\nGestione dei rifiuti e depositi geologici.\nIl governo del Messico ha incaricato il Minostero dell'Energia per la gestione finale dei rifiuti rarioattivi nel paese, il Ministero sta quindi iniziando a creare fondi per il decommissioning ed a creare una compagnia nazionale per la gestione di questi rifiuti. Il combustibile usato dell'impianto di Laguna Verde \u00e8 stoccato presso le piscine dell'impianto, a questo scopo le piscine sono state ingrandite per consentire la raccolta di tutto il combustibile usato previsto per la vita dell'impianto. Al 2003 erano presenti circa 1000t di combustibile esausto. Similmente si procede per il combustibile esausto dei reattori di ricerca.\n\u00c8 presente un deposito superficiale per i rifiuti di basso livello presso Piedrera che ha operato fra il 1985 ed il 1987, in questo periodo sono state stoccate circa 21.000 m3 di rifiuti. Un impianto intermedio di trattamento e stoccaggio dei rifiuti di basso livello \u00e8 presente a Maquixco ed \u00e8 in funzione dal 1972.\nProduzione di uranio.\nIl Messico non \u00e8 un produttore di uranio, bench\u00e9 lo sia stato in passato, con 49t totali di metallo estratte al 2006. Ha modeste risorse uranifere, quantificate in 1800t di Uranio a &lt;130$/kg nel \"Red Book\" del 2007. Possiede dalle 100 alle 150.000t di uranio sotto forma di \"risorse non convenzionali\": in questo caso fosfati\nCentrali elettronucleari.\nTutti i dati della tabella sono aggiornati a luglio 2010"}
{"id": "2813426", "revid": "1776051", "url": "https://it.wikipedia.org/wiki?curid=2813426", "title": "Short track ai XXI Giochi olimpici invernali - 500 m femminile", "text": "La gara dei 500 m femminile di short track dei XXI Giochi olimpici invernali si \u00e8 svolta tra il 13 e il 17 febbraio 2010 al Pacific Coliseum, con quattro turni di gare. \u00c8 stata vinta dalla cinese Wang Meng, che era anche la campionessa olimpica uscente.\nWang Meng ha inoltre stabilito due record olimpici: prima nei quarti (43\"284) e poi in semifinale (42\"985).\nRisultati.\nBatterie.\nSono state disputate otto batterie da quattro atlete; le prime due si sono qualificate per i quarti di finale.\nQuarti di finale.\nSono stati disputati quattro quarti di finale, ognuno con quattro atlete; da ogni prova si sono qualificate due pattinatrici.\nSemifinali.\nSono state disputate due semifinali da quattro atlete ciascuna; le prime due si sono qualificate per la finale A, le altre per la finale B."}
{"id": "2813430", "revid": "729019", "url": "https://it.wikipedia.org/wiki?curid=2813430", "title": "Short track ai XXI Giochi olimpici invernali - 1000 m maschile", "text": "La gara dei 1000 m maschile di short track dei XXI Giochi olimpici invernali si \u00e8 svolta tra il 17 e il 20 febbraio 2010 al Pacific Coliseum; il primo giorno sono state disputate le batterie, mentre il 20 i tre turni successivi. Il vincitore \u00e8 stato il sudcoreano Lee Jung-su.\nIl campione olimpico uscente era il sudcoreano Ahn Hyun-soo, che non ha partecipato perch\u00e9 non si \u00e8 qualificato.\nRisultati.\nBatterie.\nSono state disputate otto batterie da quattro atleti; i prime due si sono qualificati per i quarti di finale.\nBatteria 3.\nNicola Rodigari \u00e8 stato qualificato al turno successivo.\nQuarti di finale.\nSono stati disputati quattro quarti di finale, tre da quattro atleti e uno da cinque; i primi due sono passati in semifinale.\nSemifinali.\nSono state disputate due semifinali; i primi due di ognuna hanno avuto accesso alla finale A, gli altri alla finale B.\nSemifinale 1.\nFran\u00e7ois Hamelin \u00e8 stato ammetto alla finale A in quanto ostacolato durante la gara."}
{"id": "2813431", "revid": "1546219", "url": "https://it.wikipedia.org/wiki?curid=2813431", "title": "Zamaron", "text": "Le Zamaron \u00e8 una razza extraterrestre immaginaria pubblicata dalla DC Comics. Furono introdotte per la prima volta in \"Green Lantern\" n. 16 (ottobre 1962), e furono create da John Broome e Gil Kane.\nStoria.\nLe Zamarons erano i membri femminili della razza nota come Maltusiani. Quando il rinnegato scienziato maltusiano Krona mise in atto un esperimento proibito che ebbe terribili effetti su tutto l'universo, i maschi maltusiani (ora chiamati Oani, razza stabilitasi sul pianeta Oa) discussero a proposito di come gestire la situazione. Un gruppo di maltusiani decise di dedicare la propria intera esistenza a contenere il male; questo gruppo si spacc\u00f2 nei Guardiani dell'Universo e nei Controllori. Le femmine, per\u00f2, non vedendo la necessit\u00e0 di venire coinvolte, e dato che all'epoca gli Oani erano immortali e non avevano la necessit\u00e0 di riprodursi, lasciarono i propri compagni e divennero le Zamarons (il nome \u00e8 quasi l'anagramma di \u00ab\"Amazons\"\u00bb, dall'inglese, \u00abAmazzoni\u00bb).\nDopo miliardi di anni, le Zamarons, i Guardiani, e i Controllori si evolsero in forme diverse. Mentre i maltusiani erano simili agli umani, ma con la pelle blu, le Zamarons divennero interamente qualcosa di diverso. Nella loro prima comparsa, comparvero identiche alle donne caucasiche della Terra. Svilupparono una cultura guerriera, e, a differenza dei Guardiani, preferirono concentrarsi sullo sviluppo delle loro abilit\u00e0 fisiche a dispetto di quelle mentali. Immagazzinarono poi le loro energie psioniche in alcuni cristalli viola. Scelsero anche una donna che le rappresentasse e le diedero uno di questi cristalli, trasformandola in Star Sapphire, con una gemma che le avrebbe donato un incredibile potere mentale...ma che avrebbe preso il controllo della sua mente (la gemma possiede una sua intelligenza senziente che controlla chi la usa). Una delle donne scelte fu Carol Ferris, amante della Lanterna Verde umana Hal Jordan, che fin\u00ec per diventare una delle sue pi\u00f9 grandi nemiche.\nInfine, le Zamarons scelsero di prendere i maschi del pianeta Korugar come compagni. Questo port\u00f2 i Guardiani ad attuare una decisione segreta: se loro o uno dei loro agenti avesse mai ucciso un maschio korugariano, la Batteria del Potere Centrale di Oa si sarebbe auto-distrutta. In realt\u00e0 tennero tale segreto solo come misura precauzionale per evitare che agissero contro le Zamarons per gelosia. Tuttavia, ci\u00f2 ebbe un colpo di ritorno quando, dopo che i Guardiani lasciarono temporaneamente l'universo, il Corpo delle Lanterne Verdi decise di giustiziare il criminale korugariano noto come Sinestro, senza essere a conoscenza della disposizione speciale. Questa azione port\u00f2 all'auto-distruzione della Batteria del Potere Centrale e alla temporanea dissoluzione del Corpo.\nInfine, le Zamarons decisero di riunirsi ai loro compagni Guardiani al fine di dare alla luce una nuova generazione di Oani. Lasciarono questa dimensione al fine di accoppiarsi. Sebbene i Guardiani successivamente ritornarono, le Zamarons continuarono ad attendere per partorire.\nMillennium.\nUna Zamaron ritorn\u00f2 al nostro universo insieme al suo compagno Guardiano, per utilizzare i suoi poteri al fine di accelerare l'evoluzione di numerosi umani della Terra, scelti per diventare i Nuovi Guardiani dell'Universo, in un evento chiamato \"Millennium\". Nonostante l'interferenza dei Manhunters, riuscirono nel loro intento, sebbene morirono nel processo. Gli umani formarono un gruppo chiamato i Nuovi Guardiani, e furono coinvolti nella battaglia contro Krona - ora agente dell'entropia. Dopo di ci\u00f2, scomparirono nell'oscurit\u00e0.\nRinascita dei Guardiani.\nQuando i Guardiani furono ricostituiti come bambini sia maschi che femmine, Ganthet chiese alle Zamarons di venire su Oa ed aiutarlo a crescerli. Da l\u00ec in poi non si fece cenno ai loro bambini. Per\u00f2, nella miniserie \"Omega Men\" del 2006, fu erroneamente scritto che Lianna era una di loro.\nUn Anno Dopo.\nLe Zamarons riemersero di recente, conducendo una guerra metropolitana contro i Guardiani. Le loro origini furono in qualche modo approfondite. Si scopr\u00ec che le Zamarons lasciarono Oa a causa della decisione dei Guardiani di sopprimere le loro emozioni, mentre le Zamarons intendevano viverle. Dopo essersi stanziate sul pianeta Zamaron, le Zamarons scoprirono un cristallo viola parassitico che germogliavano dai resti di due cadaveri. Utilizzarono questi cristalli per creare le molte gemme delle Star Sapphires e le diedero alle donne che furono amate e poi lasciate, dando loro cos\u00ec l'opportunit\u00e0 di vendicarsi.\nRecentemente comparve una nuova Star Sapphire e prese il possesso di una ragazza di nome Krystal, e quindi and\u00f2 alla ricerca di Carol Ferris. Ferris fu rilasciata quando la gemma scopr\u00ec che Hal Jordan era innamorato di Jillian \"Cowgirl\" Pearlman, che la gemme possedeva. tuttavia, Hal e Carol riuscirono a liberare Jillian dalla gemma dopo una battaglia. Quando le Zamarons ricomparvero, Hal diede un falso bacio affettuoso ad una di loro, portando la gemma a possederla e ad ucciderla dopo che le altre Zamarons tentarono di rimuoverlo, cosa che le costrinse a ritirarsi. Capendo che Satr Sapphire \u00e8 troppo forte per controllare il proprio stato, le Zamarons crearono una Batteria del Potere viola e un anello viola del potere per la gemma. Fu rivelato in \"Green Lantern\" n. 25 che le Zamarons sperimentarono l'energia emozionale dell'amore (rappresentato dalla luce viola dello Spettro emozionale) in preparazione per una guerra imminente, la profetica \"Guerra di Luce\".\nDa allora fu anche rivelato che, durante una missione diplomatica dei Guardiani su Zamaron, che le Zamarons cominciarono a fare degli esperimenti sui membri femminili catturati del Sinestro Corps, sperando di \u00abamplificare l'amore nei loro cuori\u00bb e di renderle cos\u00ec meno violente. Tuttavia, Guy Gardner sent\u00ec che qualsiasi cosa potessero fare, ci\u00f2 non cambiava il fatto che le catturate fossero psicotiche e crudeli, mentre le altre Lanterne Verdi furono sconvolte dal pensiero che i cuori e le anime delle prigioniere potessero venire sovvertite dalla volont\u00e0 delle Zamarons.\nI Guardiani discussero con le Zamarons a proposito del loro tentativo di concentrare troppo potere, cosa che le Zamarons rifiutarono di cessare. Quindi permisero ai Guardiani di andarsene, chiarendo il fatto che se loro non lo avessero voluto, i Guardiani non sarebbero mai sopravvissuti a tale incontro. Fu solo grazie alla loro generosit\u00e0 che i Guardiani furono risparmiati.\nLe Zamarons inviarono anche un anello a Carol Ferris, sapendo che la sua abilit\u00e0 di mettere da parte la sua felicit\u00e0 per gli altri le donava il potenziale per essere la pi\u00f9 potente Star Sapphire di tutte. Mentre guardavano Carol guidare le Sapphires contro i Sinestro Corps, la regina Aga'po dichiar\u00f2 che Carol poteva essere capace di domare il Predatore, incarnazione della luce viola dell'amore. Quindi furono attaccate dal Corpo delle Lanterne Nere, che uccisero numerose Star Sapphire e parecchi membri del Sinestro Corps, e inviando due anelli neri per rianimare i due cadaveri da cui furono presi i cristalli per creare le gemme delle Star Sapphires, che si scopr\u00ec essere i cadaveri di Khufu e Chay-Ara, rimuovendo la fonte di potere dalla loro Batteria Viola del Potere Centrale. Come risultato, l'intero pianeta fu decimato, e il Predatore fu liberato."}
{"id": "2813432", "revid": "174925", "url": "https://it.wikipedia.org/wiki?curid=2813432", "title": "Citt\u00e0 algerine", "text": ""}
{"id": "2813434", "revid": "466539", "url": "https://it.wikipedia.org/wiki?curid=2813434", "title": "495 (numero)", "text": "Quattrocentonovantacinque (495) \u00e8 il numero naturale dopo il 494 e prima del 496."}
{"id": "2813436", "revid": "154893", "url": "https://it.wikipedia.org/wiki?curid=2813436", "title": "International Article Number", "text": ""}
{"id": "2813437", "revid": "3732", "url": "https://it.wikipedia.org/wiki?curid=2813437", "title": "Punto Didot", "text": ""}
{"id": "2813439", "revid": "324143", "url": "https://it.wikipedia.org/wiki?curid=2813439", "title": "Amutat Kaduregel Hapoel Akko", "text": "L'Amutat Kaduregel Hapoel Akko (), noto semplicemente come Hapoel Akko, \u00e8 una societ\u00e0 calcistica israeliana con sede ad Acri. Gioca nella Liga Leumit, la seconda serie del campionato israeliano.\nStoria.\nFondato nel 1946, il club gioca nelle serie minori fino all'inizio degli anni settanta. Nel 1973-1974, in seconda divisione (allora conosciuta come Liga Alef), disputa i play-off per la promozione in massima serie (allora chiamata Liga Leumit), ma termina in quinta posizione (su 6 squadre), non centrando l'obiettivo.\nNell'estate del 1974, la Liga Artzit rimpiazza la Liga Alef come seconda divisione del campionato israeliano (la Liga Alef diventa la terza divisione). Nel 1975-1976, l'Hapoel finisce secondo nella nuova lega ed \u00e8 promosso per la prima volta in Liga Leumit, all'epoca la massima serie.\nNella Liga Leumit 1976-1977, la prima stagione al massimo livello nella storia dell'Hapoel Akko, la squadra arriva undicesima su 16, ottenendo la salvezza. Nella successiva stagione, tuttavia, l'Hapoel Akko vince solo due incontri, a fronte di otto pareggi e sedici sconfitte, giungendo ultimo e retrocedendo in Liga Artzit.\nNegli anni novanta, l'Hapoel scende fino in Liga Alef (terza divisione). Nel 1998-1999, guadagna la promozione alla Liga Artzit (divenuta proprio nell'estate del 1999 la terza divisione, a causa della creazione della Ligat ha'Al, che andava a rimpiazzare la Liga Leumit come massima serie).\nNel 2003-2004, la squadra si classifica seconda e viene promossa in Liga Leumit. Nel 2005-2006, il club vince il suo primo trofeo, sollevando la Toto Cup di seconda divisione, battendo l'Hapoel Be'er Sheva per 5-3 ai tiri di rigore, dopo aver terminato l'incontro 0-0.\nNel 2008-2009, il club \u00e8 promosso in Ligat ha'Al, la massima divisione.\nNel campionato 2009-2010, l'Hapoel Akko giunge terz'ultimo, venendo cos\u00ec inserito, secondo il nuovo regolamento adottato proprio in tale stagione, nei play-out. Qui, con 3 vittorie, un pareggio e una sconfitta, riesce a cogliere il quattordicesimo posto finale e la salvezza.\nNella stagione successiva l'Hapoel Akko si classifica nono nella stagione regolare. Viene cos\u00ec inserito nel torneo di met\u00e0 classifica, ove conquista l'ottavo posto finale.\nStadio.\nIl Napoleon Stadium di Acri \u00e8 stato il tradizionale impianto dell'Hapoel Akko durante gran parte della sua storia.\nDurante le stagioni 2009-2010 e 2010-2011, essendo il Napoleon Stadium in ristrutturazione, l'Hapoel Akko ha giocato le proprie gare casalinghe al Green Stadium di Nazareth Illit, condividendolo il terreno con l'Hapoel Nazareth Illit, squadra di Liga Leumit.\nAll'inizio della corrente stagione 2011-2012, ha utilizzato l'Illut Stadium di Illut, condiviso con il Maccabi Ahi Nazareth. Successivamente, \u00e8 potuto tornare ad Acri, ma nel nuovo Stadio Municipale.\nOrganico.\nRosa 2017-2018.\n\"Aggiornata al 1\u00ba luglio 2017\""}
{"id": "2813444", "revid": "1776051", "url": "https://it.wikipedia.org/wiki?curid=2813444", "title": "Short track ai XXI Giochi olimpici invernali - 1000 m femminile", "text": "La gara dei 1000 m femminile di short track dei XXI Giochi olimpici invernali si \u00e8 svolta tra il 24 e il 26 febbraio 2010 al Pacific Coliseum, con quattro turni di gare. La vincitrice \u00e8 stata la cinese Wang Meng, mentre la sua connazionale Zhou Yang, che aveva fatto segnare nelle eliminatorie due record olimpici e un record mondiale, \u00e8 stata squalificata in finale.\nLa campionessa in carica era la sudcoreana Jin Sun-Yu, che non ha parteciperato ai Giochi.\nRisultati.\nBatterie.\nSono state disputate otto batterie da quattro pattinatrici; da ognuna si sono qualificate due atlete.\nBatteria 8.\nAika Klein \u00e8 stata qualificata al turno successivo in quanto la giuria ha ritenuto che fosse stata ostacolata durante la gara.\nQuarti di finale.\nSono stati disputati quattro quarti di finale; le prime due classificate di ognuno sono avanzate alle semifinali.\nSemifinali.\nDa ogni semifinale le prime due classificate hanno avuto accesso alla finale A, le altre due atlete alla finale B."}
{"id": "2813446", "revid": "1543377", "url": "https://it.wikipedia.org/wiki?curid=2813446", "title": "Thalia (Michele Pannonio)", "text": "Thalia \u00e8 un dipinto tempera su tavola (136,5\u00d782\u00a0cm) di Michele Pannonio (firmata), databile al 1456 circa e conservato nel Museo di Belle Arti di Budapest. Rappresenta una delle poche opere note dell'artista di origine ungherese attivo a Ferrara.\nStoria.\nL'opera proviene dallo studiolo di Belfiore, iniziato da Lionello d'Este nel 1447 e portato avanti da suo fratello Borso fino al 1463. Dopo la distruzione del palazzo di Belfiore da un incendio nel 1632 le opere superstiti dello studiolo furono disperse. Oggi se ne conoscono otto. L'identificazione con la musa Talia \u00e8 stata a lungo confusa con la dea Cerere, poich\u00e9 il programma iconografico, ideato dall'umanista Guarino Veronese, si bas\u00f2 su alcune commistioni tra le muse e altre simbologie, tratte da un commento medievale a \"Le Opere e i giorni\" di Esiodo, in cui esse assumevano un significato propiziatorio legato alla coltivazione dei campi.\nDescrizione e stile.\nSu uno sfarzoso trono, ritratto in prospettiva grandangolare con un punto di vista ribassato, sta seduta la musa Talia, reggente un bocciolo e un ramo di vite, con una ghirlanda di spighe in testa. La sua figura \u00e8 esile e longilinea, affusolata in vita secondo lo stile gotico internazionale, con profili scivolosi che si infrangono per\u00f2 nel panneggio tagliente al ginocchio. Il trono invece, con quattro putti che reggono festoni di frutta in alto, rimanda ai modelli squarcioneschi, che l'autore vide soggiornando probabilmente a Padova. In primo piano si vedono due vasi con gigli, decorati da perle e gemme, la cui brillantezza ricorda le opere fiamminghe che facevano parte delle collezioni estensi almeno dal 1450 circa.\nLo sfondo \u00e8 un cielo azzurro, che schiarisce verso l'orizzonte, e in basso, su un intarsio marmoreo si trova un'iscrizione greca. La firma dell'autore \u00e8 invece sul cartiglio che pende dal primo gradino."}
{"id": "2813448", "revid": "42875166", "url": "https://it.wikipedia.org/wiki?curid=2813448", "title": "Gift economy", "text": ""}
{"id": "2813451", "revid": "729019", "url": "https://it.wikipedia.org/wiki?curid=2813451", "title": "Short track ai XXI Giochi olimpici invernali - 1500 m femminile", "text": "Il concorso dei 1500 m femminile di short track dei XXI Giochi olimpici invernali si \u00e8 svolto il 20 febbraio 2010 al Pacific Coliseum, con tre turni di gare. La vincitrice \u00e8 stata la cinese Zhou Yang.\nLa campionessa uscente era la sudcoreana Jin Sun-yu, che non ha partecipato ai Giochi olimpici.\nBatterie.\nSi sono svolte sei batterie da sei atlete ciascuna; le prime tre di ogni batteria avanzavano al turno successivo.\nBatteria 6.\nAllison Baver \u00e8 stata qualificata al turno successivo in quanto \u00e8 stata ostacolata durante la gara.\nSemifinali.\nSi sono svolte tre semifinali, due da sei e una da sette atlete; le prime due di ogni semifinale erano qualificate alla finale A, terza e quarta alla finale B.\nSemifinale 2.\nCho Ha-ri e Katherine Reutter sono state qualificate alla finale A dalla giuria."}
{"id": "2813458", "revid": "834", "url": "https://it.wikipedia.org/wiki?curid=2813458", "title": "Femme Fatale (Velvet Underground)", "text": ""}
{"id": "2813464", "revid": "767487", "url": "https://it.wikipedia.org/wiki?curid=2813464", "title": "Energia nucleare in Ungheria", "text": "Nel 2017 l'energia nucleare in Ungheria ha generato il 50% dell'energia elettrica prodotta in totale nel Paese, e circa 36% del fabbisogno, cio\u00e8 assieme con l'importo.\nA maggio 2018, \u00e8 presente in questa nazione 1 centrale elettronucleare in funzione che dispone di 4 reattori operativi, che lavorano come centrale per il carico base della nazione.\nNon vi sono centrali elettronucleari chiuse.\nStoria.\nI primi sviluppi dell'energia nucleare nel paese sono nel 1956, con l'inizio della costruzione di un reattore di ricerca (completato poi nel 1959). Nel corso degli anni sessanta vennero poi firmati vari trattati per la costruzione di una centrale nucleare nel paese, per cui viene scelto il sito di Paks, a 100\u00a0km a sud di Budapest. Il progetto prevedeva la costruzione, in due fasi, di un totale di 4 reattori VVER440, entrati in funzione a met\u00e0 degli anni ottanta. L'impianto \u00e8 gestito dalla MVM Paksi Atomer\u0151m\u0171 Zrt., una filiale della societ\u00e0 elettrica di stato Magyar Villamos M\u0171vek. Nel corso degli anni le unit\u00e0 hanno avuto notevoli potenziamenti, passando dagli originari 410\u00a0MW agli attuali 500, nel corso degli ultimi anni sono stati sostituiti ed ammodernati molti dei sistemi di sicurezza e di generazione elettrica della centrale.\nLa vita operativa dell'impianto \u00e8 di 30 anni, si prevede quindi una dismissione dell'impianto fra il 2012 ed il 2017. Nel 2000 (ed aggiornato nel 2005 \u00e8 stato compiuto uno studio di fattibilit\u00e0 per una estensione della vita operativa di circa 20 anni, il quale non ha trovato problemi per un funzionamento dei reattori fino a 50 anni; questo studio \u00e8 stato approvato dal parlamento ungherese. L'autorit\u00e0 per la sicurezza nucleare ungherese Magyar Atomenergia Hivatal ha poi approvato il programma di estensione della vita operativa, e la prima licenza era rilasciata alla met\u00e0 del 2012\nProgramma nucleare futuro.\nNegli anni ottanta il governo ungherese pianific\u00f2 la costruzione di due reattori VVER1000 presso l'impianto di Paks, come unit\u00e0 5 e 6. Le opere preliminari furono completate nel 1989, quando il progetto fu cancellato a causa della diminuzione della domanda elettrica nazionale. Il progetto di ampliamento fu riproposto alla fine degli anni novanta con la costruzione di due unit\u00e0 da 600-700\u00a0MW, i reattori ipotizzati erano AP600, CANDU o VVER640. Il progetto fu cancellato perch\u00e9 non corrispondeva ai programmi politici e la valutazione preliminare di impatto ambientale non era stata completata.\nLa richiesta futura di elettricit\u00e0 richieder\u00e0 la costruzione di circa 6000\u00a0MW di potenza elettrica suppletiva per il 2030, ed \u00e8 di nuovo in considerazione la costruzione di un impianto nucleare, composto dalle unit\u00e0 5 e 6 dell'impianto di Paks, da circa 1200\u00a0MW ognuno. Nel marzo 2009 il parlamento ungherese ha dato un'approvazione preliminare per lo studio, con l'emissione di un bando di gara previsto allora per il 2011 ed una decisione definitiva per il 2012. Sono presi in considerazione quattro tipologie di reattori: l'EPR, l'Atmea, l'AP1000 ed il VVER1200; la prima unit\u00e0 \u00e8 prevista per essere in funzione dopo il 2026 e la seconda dopo il 2028.\nCiclo del combustibile.\nTutto il combustibile usato \u00e8 fornito dalla societ\u00e0 russa TVEL.\nReattori di ricerca.\nNell'istituto di ricerca sull'Energia nucleare opera un reattore da 10\u00a0MWt, che ha iniziato il suo funzionamento nel 1959 ed \u00e8 stato ricostruito nel 1991; nel 2009 \u00e8 stato modificato per funzionare ad uranio leggermente arricchito. Presso la Technical University of Budapest \u00e8 in funzione un reattore da 100\u00a0kW.\nGestione dei rifiuti e depositi geologici.\nAl momento non \u00e8 stata presa nessuna decisione definitiva sul trattamento del combustibile esausto, se trattarlo tramite riprocessamento o condizionarlo senza alcun trattamento, e poi collocarlo in un sito geologico. Alcuni elementi di combustibile sono stati spediti in Russia per il riprocessamento, senza il reimpatrio dei materiali derivanti dal trattamento. Il combustibile esausto prodotto dall'impianto di Paks \u00e8 mantenuto nell'impianto per un periodo di 5 anni, quindi trasferito in un sito a secco nel complesso della centrale. Sono in corso la costruzione del deposito per i rifiuti di alto livello nei pressi di B\u00e1taap\u00e1ti, nel sud-ovest del paese.\nDal 1998 \u00e8 presente un prelievo sulla produzione di energia da fonte nucleare per la creazione di un fondo per la gestione dei rifiuti radiologici ed il decommissioning dell'impianto. La societ\u00e0 responsabile di tutto il processo di smaltimento \u00e8 la Radioakt\u00edv Hullad\u00e9kokat Kezel\u0151 (RHK), una societ\u00e0 controllata dal governo ungherese.\n\u00c8 presente un sito di smaltimento dei rifiuti a basso livello presso P\u00fcsp\u00f6kszil\u00e1gy; il sito, diventato operativo nel 1977, \u00e8 stato esaurito nel 2005. Sono in corso studi per trovare un nuovo sito per contenere i rifiuti radiologici, a met\u00e0 2005 una votazione popolare degli abitanti di B\u00e1taap\u00e1ti ha candidato la citt\u00e0 come sito per il nuovo sito di stoccaggio, richiesta successivamente approvata dal parlamento ungherese. Nel 2008 sono stati rilasciati i fondi per la costruzione dell'impianto, che era completato nel corso del 2010 e permettere la raccolta dei primi rifiuti dal 2011\nProduzione di uranio.\nL'Ungheria \u00e8 un piccolo produttore di uranio, con 2-3\u00a0t annuali, la sua produzione storica ammonta a 21.500\u00a0tU al 2006. Secondo il \"Red Book\" del 2007 non possiede risorse uranifere note.\nStoricamente, la produzione di Uranio ungherese proveniva dal sito di Mecsek, nel sud del paese. Questa miniera ha chiuso nel corso del 1997. Nell'agosto 2008 la societ\u00e0 australiana Wildhorse Energy a studiare la possibile riapertura della miniera e ha quindi acquisito i diritti per un futuro sfruttamento del sito. I primi studi di fattibilit\u00e0 riportano 11.600\u00a0t di risorse estraibili dal sito, e sono allo studio altre zone adiacenti alla miniera originaria.\nCentrali elettronucleari.\nTutti i dati della tabella sono aggiornati a maggio 2018"}
{"id": "2813468", "revid": "287204", "url": "https://it.wikipedia.org/wiki?curid=2813468", "title": "494 (numero)", "text": "Quattrocentonovantaquattro (494) \u00e8 il numero naturale dopo il 493 e prima del 495."}
{"id": "2813472", "revid": "192882", "url": "https://it.wikipedia.org/wiki?curid=2813472", "title": "Giuseppe de Liguoro", "text": ""}
{"id": "2813473", "revid": "288300", "url": "https://it.wikipedia.org/wiki?curid=2813473", "title": "Lars Martin J\u00f8rgensen", "text": ""}
{"id": "2813474", "revid": "288300", "url": "https://it.wikipedia.org/wiki?curid=2813474", "title": "Lars Martin Jorgensen", "text": ""}
{"id": "2813478", "revid": "287204", "url": "https://it.wikipedia.org/wiki?curid=2813478", "title": "Regno di Viguera", "text": "Il Regno di Viguera fu un sub-regno della Navarra creato per testamento dal re di Navarra Garc\u00eda I S\u00e1nchez di Navarra per il suo secondogenito Ramiro per porre fine alla controversia tra quest'ultimo e Sancho II Garc\u00e9s di Navarra, nato dal precedente matrimonio tra Garcia I e Andregoto Gal\u00edndez, poi ripudiata.\nLa regione corrispondeva all'attuale provincia spagnola de La Rioja.\nNel 918 Ordo\u00f1o II di Le\u00f3n e Sancho I di Pamplona invasero la regione per estirpare i Banu Qasi. Dal 923 l'area venne asservita e fortificata. Dal 924 al 970 la regione fu dominio personale di Fort\u00fanato Gal\u00edndez.\nFu creato regno nel 970 per volere di Garcia I per il figlio Ramiro. Nel 981, il regno pass\u00f2 a Sancho Ram\u00edrez, figlio di Ramiro, e poi a Garc\u00eda Ram\u00edrez, il quale ebbe solo figlie femmine. Il regno torn\u00f2 cos\u00ec di nuovo ad essere parte integrante della Navarra."}
{"id": "2813481", "revid": "123368709", "url": "https://it.wikipedia.org/wiki?curid=2813481", "title": "Ranunculus flammula", "text": "Il ranuncolo delle passere (nome scientifico \"Ranunculus flammula\" ) \u00e8 una pianta appartenente alla famiglia delle Ranunculaceae della flora spontanea italiana.\nEtimologia.\nIl nome generico (\"Ranunculus\"), passando per il latino, deriva dal greco \"Batrachion\", e significa rana (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi. L'epiteto specifico (\"flammula\") deriva dal latino e significa \u201cpiccola fiamma\u201d; per quanto riguarda la sua applicazione a questa pianta \u00e8 incerta (potrebbe riferirsi alla forma delle foglie simili a delle fiammelle).\nIl binomio scientifico attualmente accettato (\"Ranunculus flammula\") \u00e8 stato proposto da Carl von Linn\u00e9 (1707\u20131778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nDescrizione.\n\u00c8 una pianta erbacea, perenne, semi-acquatica la cui altezza media oscilla tra 15 e 40\u00a0cm (massimo 75\u00a0cm). \u00c8 inoltre definita emicriptofita scaposa (H scap), ossia \u00e8 una pianta con gemme svernanti al livello del suolo e protetta dalla lettiera o dalla neve; \u00e8 inoltre munita di asse fiorale eretto con poche foglie. Questa pianta pu\u00f2 anche essere classificata come idrofita radicante (I rad), ossia come pianta acquatica perenne le cui gemme si trovano sommerse o natanti, e comunque con un apparato radicale che l'ancora al fondale. Tutta la pianta \u00e8 fondamentalmente glabra e priva di cellule oleifere.\nRadici.\nLe radici sono del tipo fascicolato.\nInfiorescenza.\nL'infiorescenza \u00e8 cimosa, multiflora tipo monocasio. I vari peduncoli fiorali sono posizionati all'ascella delle foglie superiori di tipo bratteiforme. Queste ultime sono lanceolate o oblanceolate.\nFiore.\nI fiori sono ermafroditi, emiciclici, attinomorfi con ricettacolo glabro. I fiori sono di tipo molto arcaico anche se il perianzio(o pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Diametro dei fiori: 8 \u2013 15\u00a0mm.\nFrutti.\nI frutti sono degli aggregati di acheni e formano una struttura sferoide posta all'apice del peduncolo fiorale. Ogni singolo achenio ha una forma ovata o subsferica, appiattita, compressa ai lati, con un rostro o breve becco apicale diritto e con un ispessimento a carena sul dorso. Contiene inoltre un solo seme. Dimensione degli acheni: 1,5 \u2013 1,8\u00a0mm. Dimensione dell'intero frutto: larghezza 3 \u2013 4\u00a0mm; lunghezza 2 \u2013 4\u00a0mm. Lunghezza del becco: 0,1 \u2013 0,6\u00a0mm.\nRiproduzione.\nLa riproduzione di questa pianta avviene in due modi:\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 400 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi. \nLe specie spontanee della nostra flora sono suddivise in tre sezioni (suddivisione a carattere pratico in uso presso gli orticoltori organizzata in base al colore della corolla): \"Xanthoranunculus\" \u2013 \"Batrachium\" \u2013 \"Leucoranunculus\". La specie \"Ranunculus flammula\" appartiene alla prima sezione (\"Xanthoranunculus\") caratterizzata dall'avere la corolla gialla.\nUn'altra suddivisione, che prende in considerazione caratteristiche morfologiche ed anatomiche pi\u00f9 consistenti, \u00e8 quella che divide il genere in due sottogeneri (o subgeneri), assegnando il \"Ranunculus flammula\" al subgenere \"Ranunculus\", caratterizzato da piante con fusti eretti (e quindi forniti di tessuti di sostegno), peduncoli dell'infiorescenza eretti alla fruttificazione, lamina fogliare ben sviluppata e petali gialli o bianchi (l'altro subgenere \"Batrachium\" \u00e8 dedicato soprattutto alle specie acquatiche).\nIl numero cromosomico di \"R. flammula\" \u00e8: 2n = 32.\nVariabilit\u00e0.\nLe caratteristiche morfologiche di questa pianta dipendono molto dall'ecologia dell'habitat dove stazionano. Varia soprattutto il portamento in generale: se il terreno \u00e8 costantemente immerso nell'acqua diminuisce la superficie fogliare (foglie a lamina sottile). Si possono avere individui con fusti prostrati e radicanti ai nodi oppure, in condizioni favorevoli, la ramificazione pu\u00f2 essere molto abbondante con grandi fiori.\nNell'elenco che segue sono indicate alcune variet\u00e0 (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nCon la specie \"Ranunculus reptans\" (Ranuncolo reptante) la pianta di questa voce forma il seguente ibrido interspecifico:\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nUna specie strettamente correlata \u00e8 il \"Ranunculus reptans\" - Ranuncolo reptante. Si presenta con un portamento decisamente prostrato e pi\u00f9 esile, con fusti pi\u00f9 sottili (0,2 \u2013 1\u00a0mm di spessore), foglie pi\u00f9 lineari e sottili (2\u00a0mm di larghezza), sepali lunghi 1 \u2013 2\u00a0mm e petali lunghi 3 \u2013 5\u00a0mm. Tuttavia facilmente si possono trovare individui con caratteristiche intermedie per cui risulta difficile separare le due specie (vedi ad esempio le ricerche fatte nella parte occidentale del Nord America). Qualche botanico include \"R. reptans\" all'interno di \"R. flammula\" \u201csensu lato\u201d come una sua variet\u00e0 (= \"R. flammula\" var. \"reptans\" ).\nUsi.\nFarmacia.\nQueste piante contengono l\"'anemonina\"; una sostanza particolarmente tossica per animali e uomini. Infatti gli erbivori brucano le foglie di queste piante con molta difficolt\u00e0 e solamente dopo una buona essiccazione (erba affienata) che fa evaporare le sostanze pi\u00f9 pericolose. Anche le api evitano di \"bottinare\" il nettare dei \u201cranuncoli\u201d. Sulla pelle umana queste piante possono creare delle vesciche (dermatite); mentre sulla bocca possono provocare intenso dolore e bruciore alle mucose.\nSecondo la medicina popolare questa pianta ha delle buone caratteristiche rubefacenti (richiama il sangue in superficie, alleggerendo la pressione interna); esternamente pu\u00f2 essere usata per curare ulcere.\nGiardinaggio.\nSono piante rustiche di facile impianto per cui spesso sono coltivate nei giardini rustici o anche alpini."}
{"id": "2813484", "revid": "1305772", "url": "https://it.wikipedia.org/wiki?curid=2813484", "title": "Energia nucleare nei Paesi Bassi", "text": "Nel 2011 l'energia nucleare nei Paesi Bassi ha generato il 3,6% dell'energia elettrica prodotta in totale nel Paese.\nA marzo 2010, \u00e8 presente in questa nazione una centrale elettronucleare in funzione (\"Borssele,\" in Zelanda) che dispone di un reattore operativo di tipo PWR da di potenza elettrica netta.\nVi \u00e8 anche un'altra centrale elettronucleare (a \"Dodewaard,\" in Gheldria), con un reattore di tipo BWR da di potenza elettrica netta, servita a suo tempo per addestrare i tecnici e chiusa nel 1997.\nStoria.\nNel 1930, ricercatori dell'Universit\u00e0 di Delft si interessarono al potenziale dell'energia nucleare. Per questa ragione accumularono dell'uranio naturale, che fu in seguito tenuto nascosto alle forze di occupazione durante la guerra. Nei primi anni cinquanta questo uranio fu la base per la collaborazione fra l'universit\u00e0 olandese e l'istituto norvegese per le tecnologie energetiche nello sviluppo e sfruttamento del reattore di ricerca ad acqua pesante Halden, presso la citt\u00e0 di Kjeller. Inizia poi nel 1950 la costruzione del proprio reattore nucleare ad alto flusso (HFR) a Petten. L'HFR aveva lo scopo di aiutare il paese ad acquisire la conoscenza della tecnologia nucleare e consentire la ricerca sui materiali. Il Ministero degli Affari economici aveva una strategia per lo sviluppo di una industria nazionale in grado di progettare, fabbricare ed esportare la tecnologia nucleare. L'obiettivo finale era che l'energia nucleare, introdotta a partire dal 1962, sostituisse gradualmente la generazione di elettricit\u00e0 da combustibili fossili.\nNel maggio 1965 inizi\u00f2 la costruzione del primo reattore nucleare nei Paesi Bassi, un BWR da 55 MWe presso Dodewaard. L'impianto, inteso come un banco di prova per l'industria nucleare nazionale, fu collegato alla rete nel mese di ottobre 1968. \u00c8 stato gestito dal GKN fino al 1997, quando \u00e8 stato dismesso per motivi economici. Il successivo progetto \u00e8 stato un reattore PWR da 452 MWe a Borssele, nel sud ovest del paese. La costruzione \u00e8 iniziata nel luglio 1969 e l'impianto \u00e8 stato connesso alla rete nel mese di luglio 1973. \u00c8 stato progettato e costruito dalla tedesca Kraftwerk Union (Siemens), gestito dalla N.V. EPZ e di propriet\u00e0 al 50% di Essent (una societ\u00e0 di propriet\u00e0 congiunta provinciale e comunale) e Delta.\nNel corso degli anni sessanta furono scoperti grandi giacimenti di gas naturale in Olanda. Queste scoperte ed in seguito l'incidente di Chernobyl determinarono un mutamento dei piani di espansione nucleare del governo, oltre che dell'opinione pubblica, verso questa fonte di elettrogenerazione, portando alla sospensione dei piani per la costruzione di nuovi reattori.\nNel 1994, il Parlamento olandese vot\u00f2 a favore dell'abbandono dopo una discussione sulla gestione delle scorie nucleari. La centrale elettrica di Dodewaard fu chiusa 1997. Nello stesso anno il governo decise di far scadere la licenza di funzionamento dell'impianto di Borssele alla fine del 2003. Nel 2003, per\u00f2, lo smantellamento fu rinviato al 2013 dal governo conservatore.\nNel 2005 la decisione di chiusura al 2013 fu annullata e furono stanziati fondi per ricerche nel campo dell'energia nucleare. Questo cambiamento \u00e8 stato preceduto dalla pubblicazione di un fascicolo da parte dell'Alleanza Cristiano-Democratica sull'energia sostenibile; poi gli altri partiti della coalizione si allinearono. Nel 2006 il governo ha deciso che Borssele rester\u00e0 aperta fino al 2034 se riuscir\u00e0 ad ottemperare alle pi\u00f9 severe norme in ambito di sicurezza. I proprietari, Essent e Delta, investiranno 250 milioni di euro nell'energia sostenibile insieme al governo, denaro che altrimenti secondo il governo avrebbe dovuto essere versato ai proprietari delle centrali a titolo di risarcimento. Sempre nel 2006, a seguito dell'estensione della sua vita operativa al 2034, la centrale \u00e8 stata aggiornata con un incremento di potenza a 485 MWe con la sostituzione della turbina, portata poi a 487 MWe nel corso del 2009.\nProgramma nucleare futuro.\nDa quando la produzione di elettricit\u00e0 nei Paesi Bassi \u00e8 stata liberalizzata, diversi operatori di mercato hanno indicato il loro interesse alla costruzione di un nuovo reattore nucleare nel paese, principalmente a causa dell'esaurimento di alcuni giacimenti di gas naturale e dell'aumentata accettazione dell'opinione pubblica sui vantaggi ambientali del nucleare, c'\u00e8 stato un notevole cambiamento nella posizione di alcuni partiti politici a favore della costruzione di nuovi impianti nucleari. Nel settembre 2006 il Ministro dell'Ambiente, a nome del ministro dell'Economia, ha presentato al Parlamento un documento intitolato \"Condizioni per nuove centrali nucleari\". Questo documento indicava una volont\u00e0 del governo di passare ad un approvvigionamento energetico sostenibile e di abbandonare la sua precedente fase la politica (rinvio della chiusura di Borssele) era parte di una strategia di transizione per la riduzione delle emissioni di anidride carbonica, come anche una eventuale costruzione di uno o pi\u00f9 nuovi reattori.\nLa nuova strategia nucleare prevede alcuni punti da adempiere: ogni nuovo reattore deve essere un modello di III generazione con livelli di sicurezza equivalenti a quelli dell'EPR di Areva, in un sito costiero. Prima del suo funzionamento, e non oltre il 2016, il governo deve decidere una strategia per lo smaltimento dei rifiuti esistenti esistenti di alto livello. Il combustibile utilizzato deve essere conservato fino al 2025, quando sar\u00e0 stata decisa una scelta tra smaltimento diretto, riprocessamento, o separazione e trasmutazione. Le piante dovrebbero essere decommissionate dopo la chiusura, utilizzando fondi specificamente raccolti. L'uranio dovrebbero provenire, siti minerari ecologicamente responsabili, con preferibilmente cessione in-situ (ISL), a causa del loro basso impatto ambientale.\nNel settembre 2008 la Delta ha annunciato che avrebbe costruito una seconda unit\u00e0 a Borssele, di 1.000-1.600 MWe. Nel giugno 2009 ha iniziato a richiedere l'approvazione preliminare per esso. Si pensa di iniziare a costruire nel 2013 con poi 1600-2500 MWe operativi nel 2018, utilizzando combustibile MOX. La corte d'appello olandese ha impedito nel mese di marzo 2010 l'acquisizione da parte della tedesca RWE dalla societ\u00e0 Essent e delle sue quote dell'impianto di Borssele di cui \u00e8 co-proprietaria, decretando quindi che deve rimanere di propriet\u00e0 pubblica olandese. Ad inizio 2012 la Delta cambiato i piani per un nuovo reattore, con uno slittamento per il futuro a causa di \"una combinazione della crisi finanziaria, gli elevati investimenti necessari per una centrale nucleare, sovracapacit\u00e0 produttiva nel mercato elettrico combinato con i bassi prezzi dell'energia \", ma si ripromette di riprendere il progetto non appena la situazione migliorer\u00e0, con il nuovo impianto che non sar\u00e0 operativo quindi entro il 2020.\nCiclo del combustibile.\nI Paesi Bassi hanno da sempre studiato il metodo di arricchimento dell'uranio tramite centrifugazione. Un lavoro analogo era stato fatto in Germania e il Regno Unito, nel 1970 un accordo (il trattato di Almelo) \u00e8 stato firmato dai tre sulla collaborazione per la ricerca. Il risultato di questo accordo \u00e8 stata la creazione dell'Urenco, una societ\u00e0 di propriet\u00e0 comune dei tre governi. Nel 1979 si iniziano i lavori per il sito di arricchimento di Almelo nei Paesi Bassi Orientali (dove \u00e8 situato anche l'impianto di produzione delle centrifughe), ed a Capenhurst nel Regno Unito; gli impianti hanno iniziato la produzione commerciale di uranio arricchito nel 1981 e nel 1982. Nel 1985 la produzione \u00e8 iniziata anche a Gronau nella Germania occidentale, mentre un impianto basato sulla stessa tecnologia \u00e8 stato costruito ad Eunice nel Nuovo Messico, ed inaugurato nel giugno 2010. La Urenco ha il contratto per la fornitura di centrifughe per il nuovo impianto di arricchimento Areva a Pierrelatte, in Francia, che sostituir\u00e0 l'esistente impianto di grande arricchimento per diffusione.\nIl combustibile esausto dall'impianto di Dodewaard \u00e8 mandato per essere riciclato presso lo stabilimento Thorp del sito di Sellafield nel Regno Unito a Sellafield; quello di Borssele a La Hague in Francia. Areva NC, che possiede un contratto per il riciclo del combustibile fino al 2015. L'uranio riciclato \u00e8 stato utilizzato dall'impianto per diversi anni, mentre ora l'N.V. EPZ sta richiedendo l'autorizzazione per utilizzare combustibile MOX.\nReattori di ricerca.\nLa maggior parte della ricerca nucleare nei Paesi Bassi \u00e8 effettuata dall'NRG, che \u00e8 il prodotto di una fusione dei servizi nucleari preesistenti. I principali settori di cooperazione internazionale nella ricerca sono: lo sviluppo dei reattori ad alta temperatura (con Germania, Giappone e Sudafrica); la trasmutazione degli attinidi (con i partner europei) e lo sviluppo di carburante MOX (con il Giappone).\nDa quando \u00e8 diventato operativo nel settembre 1960, il reattore ad alto flusso da 45\u00a0MW di Petten \u00e8 stato utilizzato per prove sui materiali e per la ricerca di base, oltre che per la produzione di radioisotopi per scopi medici, da cui dipende circa il 60% dell'approvvigionamento europeo. \u00c8 di propriet\u00e0 della European Union's Joint Research Centre ed \u00e8 gestito dalla NRG. Nel 2006, \u00e8 stato convertito da combustibile altamente arricchito a combustibile a basso arricchimento. Nell'agosto del 2008 \u00e8 stato chiuso per risolvere un problema tecnico e poi riavviato a met\u00e0 febbraio 2009, ma con alcuni problemi cronici ancora persistenti. Il reattore pu\u00f2 continuare a funzionare fino al 2015, sono quindi stati avviati dei progetti di sostituzione con un nuovo reattore chiamato Pallas, con tre societ\u00e0 che hanno presentato delle offerte: Areva NP, INVAP e KAERI. Le previsioni sono di avere un progetto dettagliato e decidere per esso entro il 2012, e che questo diventi operativo successivamente nel 2015. Il sito prescelto dovrebbe essere lo stesso di Petten o anche Borssele, dove c'\u00e8 un forte sostegno del governo locale. Ad inizio 2012 il governo olandese ha dato la sua approvazione per la costruzione del sostituto, che potrebbe essere operativo nel 2022.\n\u00c8 anche presente un reattore a piscina di ricerca da 2\u00a0MW piscina reattore presso l'Universit\u00e0 di Delft.\nGestione dei rifiuti e depositi geologici.\nNel 1970 il governo olandese ha adottato una politica di ritrattamento del combustibile nucleare per le centrali di Borssele e Dodewaard. Nel 1984 si decise una politica di lungo termine (100 anni) di stoccaggio provvisorio di rifiuti radioattivi di tutto il paese, e la ricerca una strategia di ricerca per il loro smaltimento finale. Ci\u00f2 ha portato alla creazione dell'Organizzazione centrale per scorie radioattive (Covra), con sede a Borssele, vicino alla centrale, dove nel 1992 \u00e8 stata commissionato un centro per la gestione dei rifiuti radioattivi a basso livello. Nel settembre 2003 l'impianto di stoccaggio provvisorio di HABOG per rifiuti ad alto livello (HLW) \u00e8 stato commissionato dalla regina Beatrice. L'impianto ha due compartimenti, uno per il trattamento dei rifiuti di livello medio, ed una per i rifiuti di alto livello vetrificati che provengono dal riprocessamento del combustibile (prodotti di fissione e transuranici) prodotti dopo il ritrattamento del combustibile usato. Contiene anche tutti i rifiuti derivanti dal riprocessamento del carburante dei due reattori prodotti nei diti francesi e inglesi.\nLa politica di governo \u00e8 quello di stoccare tutti i rifiuti in locazioni sotterranee reversibili. Nel 2001 l'agenzia governativa CORA ha concluso che lo smaltimento geologico recuperabile \u00e8 tecnicamente fattibile in modo sicuro, su diversi siti nei Paesi Bassi. Nel 2006, il governo ha proposto di prendere una decisione circa la scelta del sito per lo smaltimento finale entro il 2016.\nIl reattore di Dodewaard, chiuso nel 1997, \u00e8 in fase di smantellamento. Nel 2003 il materiale fissile dell'ultimo ciclo \u00e8 stato rimosso ed alcune parti della pianta sono state demolite. La parte principale sar\u00e0 sigillato e controllato (in safestor) fino al 2045 prima di essere demolita totalmente.\nProduzione di uranio.\nI Paesi Bassi non sono un produttore di Uranio. Secondo il \"Red Book\" del 2007 il paese non ha riserve note di Uranio\nCentrali elettronucleari.\nTutti i dati della tabella sono aggiornati a giugno 2010"}
{"id": "2813485", "revid": "76963", "url": "https://it.wikipedia.org/wiki?curid=2813485", "title": "Yuri Ichii", "text": "Carriera.\nDopo essersi esibita per un breve periodo con le TPD, per\u00f2, Yuri inizi\u00f2 a cercare qualcosa di diverso e trov\u00f2 ispirazione del rap e nell'hip hop. A febbraio del 1994, la cantante si esib\u00ec per la prima volta in un concerto del nuovo genere con l'amico Gaku, dell'allora gruppo East End, e fu notata dall'etichetta discografica indipendente File Records. Fu quest'ultima, che aveva gi\u00e0 sotto contratto gli East End, a decidere una collaborazione tra il gruppo e Yuri per un mini-album.\nInizialmente DJ Yoggy, uno dei membri del gruppo, rifiut\u00f2 la collaborazione a causa del fatto che Yuri era appena uscita da un gruppetto j-pop di idol, tuttavia dopo vari ripensamenti, a giugno del 1994, gli East End X Yuri pubblicarono il mini-album programmato. Esso, contenente quattro canzoni, si intitolava \"Denim-ed Soul\" e fu pubblicato dalla File Records. L'album ebbe un discreto successo, e permise al gruppo di dare avvio alla scalata delle classifiche musicali.\nImmagine.\nVista principalmente come una star del rap rassicurante ed appartenente alla classe media, Yuri non era esattamente considerata l'emblema del rap \"gangsta\", considerazione rafforzata dal suo look allora da tenera sedicenne che tradiva la sua et\u00e0. In un'intervista al quotidiano Tokyo Journal, lei stessa si \u00e8 espressa: \"Se sembrassi pi\u00f9 cresciuta e pi\u00f9 sexy, potrei usare parole oscene. Ma non penso che quelle parole siano realmente adatte a me\".\nSebbene il rap giapponese sia stato influenzato da quello americano, i due stili differiscono drasticamente. I giapponesi tendono ad imitare quasi tutto ci\u00f2 che abbia a che fare con l'hip hop, dai vestiti allo stile ai ritmi, tuttavia a loro manca la ribellione violenta del rap originale. I testi hip hop giapponesi sono pieni di parole gentili, e tendono per lo pi\u00f9 a mostrare la differenza tra la loro tranquilla noncuranza in rapporto alla massa di persone in uniforme da lavoro durante i giorni della settimana. Vi \u00e8, tra le stesse canzoni di Yuri, una che enfatizza in modo particolare la differenza tra il rap giapponese e quello americano, intitolata \"Chase the Chance\". A parte rari casi come questo, i rapper giapponesi come Yuri Ichii si focalizzano su argomenti pi\u00f9 leggeri, quali l'amore, l'invidia, i capelli, i telefoni cellulari e perfino il cibo."}
{"id": "2813486", "revid": "287204", "url": "https://it.wikipedia.org/wiki?curid=2813486", "title": "Pauli Jorgensen", "text": ""}
{"id": "2813487", "revid": "287204", "url": "https://it.wikipedia.org/wiki?curid=2813487", "title": "493 (numero)", "text": "Quattrocentonovantatr\u00e9 (493) \u00e8 il numero naturale dopo il 492 e prima del 494."}
{"id": "2813494", "revid": "767487", "url": "https://it.wikipedia.org/wiki?curid=2813494", "title": "Medico ad Auschwitz", "text": "Medico ad Auschwitz. Memorie di un deportato assistente del dottor Mengele \u00e8 un saggio storico in forma di libro autobiografico scritto dal medico di nazionalit\u00e0 ebraica Mikl\u00f3s Nyiszli poco dopo la fine della seconda guerra mondiale, con l'intento di raccontare le atrocit\u00e0 a cui aveva assistito da deportato all'interno del campo di Auschwitz.\nPietra miliare della letteratura e della testimonianza concentrazionaria, il libro fu pubblicato per la prima volta in lingua ungherese nel 1946 e successivamente ha avuto traduzioni in varie lingue.\nSoggetto del libro.\nIn un infuocato pomeriggio di maggio del 1944, il medico ebreo ungherese Mikl\u00f3s Nyiszli, insieme a moglie e figlia, giunge ad Auschwitz. Durante la selezione iniziale, Nyiszli e la sua famiglia finiscono nel gruppo di destra, ovvero tra le persone abili al lavoro e quindi non dirette alle camere a gas. Egli, in particolare, viene selezionato dal dottor Mengele, il medico numero uno del campo di Auschwitz, e diventa membro del \"Sonderkommando\", il personale addetto ai crematori, con l'incarico di eseguire pratiche di dissezione sui cadaveri e fornire assistenza medica ai membri del \"Sonderkommando\" stesso.\nSeparato da moglie e figlia, durante gli otto mesi trascorsi ad Auschwitz, diventa testimone di una lunga serie di atrocit\u00e0, accuratamente riportate nel suo libro. Su ordine del dottor Mengele, Nyiszli apre i cadaveri di centinaia di vittime, taglia pezzi di carne da corpi sani di ragazze affinch\u00e9 divengano colture di batteri e fa cuocere i cadaveri di persone storpie e nane perch\u00e9 i loro scheletri siano sufficientemente puliti per essere esposti nei musei tedeschi.\nIn virt\u00f9 delle sue abilit\u00e0 mediche, conquista ben presto la fiducia di Mengele, grazie alla quale ottiene il permesso di andare alla ricerca della propria famiglia, che riesce a salvare, facendola trasferire in un campo di lavoro.\nSempre per volere del dottor Mengele, egli due volte sfugge alla morte: la prima, durante una rivolta del \"Sonderkommando\", brutalmente soffocata nel sangue, e la seconda quattro mesi dopo, quando anche il nuovo \"Sonderkommando\", al termine del proprio servizio, viene sterminato.\nNel gennaio del 1945, quando la fine della Germania \u00e8 ormai prossima, il campo di Auschwitz viene evacuato e inizia cos\u00ec il trasferimento a piedi da un campo di concentramento all'altro; il dottor Nyiszli sfugge per la terza volta alla morte destinata a chi ha lavorato nei crematori confondendosi tra le file di deportati che abbandonano il campo. Sopravvivendo al freddo e al gelo, giunge al campo di Mauthausen. Qui rimane sordo agli appelli fatti ai nuovi arrivati che chiedono, a chi ha lavorato nei crematori di Auschwitz-Birkenau, di presentarsi; stanno cercando i testimoni scomodi dello sterminio da eliminare: Nyiszli \u00e8 tra questi. In seguito viene trasferito nel sottocampo di Melk e infine ad Ebensee. Le condizioni in questi campi sono indescrivibili e si profila il temuto sterminio totale dei prigionieri; Nyiszli teme di non farcela. Invece, il 5 maggio del 1945, finalmente viene appesa la bandiera bianca, in segno di resa agli Americani, sull'altissimo camino del crematorio di Ebensee.\nTornato a casa, Nyiszli riabbraccia moglie e figlia e decide di riprendere l'attivit\u00e0 di medico sino a quando, nel 1956 sopraggiunge la morte per collasso cardiaco.\nLe modalit\u00e0 di sterminio.\nDue erano le modalit\u00e0 principali di sterminio nei lager nazisti, lo sterminio \"\"diretto\", in cui si uccideva subito il deportato inutilizzabile e quello \"indiretto\"\", con cui lo si uccideva nel tempo relativamente breve di consumarsi con il massacrante lavoro coattivo imposto e la scarsa alimentazione. Secondo quanto racconta Nyiszli, la modalit\u00e0 principale per lo sterminio diretto di massa era rappresentata dalle camere a gas.\nLa selezione.\nErano destinati a morte immediata tutti coloro che, scesi dal convoglio, dopo la selezione iniziale, finivano nel gruppo di sinistra, cio\u00e8 degli inabili al lavoro; ma questi erano pi\u00f9 fortunati di quelli scelti per lavorare, ai quali la morte era stata solo ritardata con disumane sofferenze.\nSi constat\u00f2 che la separazione delle madri dai figli, scartati perch\u00e9 troppo piccoli, dava origine a scompiglio e confusione e allora anche giovani madri in salute, che avrebbero potuto lavorare, seguivano la condanna a morte dei loro figli. I selezionati per il gas dovevano essere condotti nella maniera pi\u00f9 calma possibile ai crematori. Si cercava di tranquillizzare i dubbiosi, si diceva loro che dopo si sarebbero ricongiunti con l'altro gruppo di selezionati, che avrebbero riavuto il loro bagaglio; si concedeva la possibilit\u00e0 di dissetarsi dopo il tremendo viaggio e si avvertivano che sarebbero stati condotti alle docce per un necessario bagno di disinfezione e che dopo li aspettava una minestra calda. Gli irriducibili, quelli che creavano problemi, venivano portati dietro i treni e uccisi di nascosto con armi di piccolo calibro. Lasciati i bagagli sulla banchina dei treni venivano incolonnati per cinque e avviati allo sterminio a migliaia alle vicine camere a gas; i nazisti avevano allungato i binari fino davanti alle porte dei crematori; chi non poteva camminare veniva trasportato con camion.\nScesi in un ampio spogliatoio, veniva spiegato loro di togliersi tutti i vestiti e di appenderli agli attaccapanni, di cui ciascuno \u00e8 tenuto a ricordare il proprio numero per evitare confusione al ritorno dalla doccia (questo avveniva nei crematori II e III, mentre nei crematori IV e V non vi erano spogliatoi e perci\u00f2 la svestizione si effettuava all'aperto). Per tranquillizzarli ulteriormente si distribuivano pezzetti di sapone ed asciugamani.\nLo sterminio nella camera a gas.\nLa folla nuda veniva allora fatta entrare in un altro salone caratterizzato dalla presenza di soffioni di doccia finti sul soffitto e di quattro colonne quadrate formate da 3 grate concentriche in metallo, con fori di diversa misura; all'interno di queste si versava lo Zyklon-B, che ironicamente veniva trasportato da un'ambulanza della Croce Rossa. Tali colonne, caricate dall'alto, servivano per evitare la dispersione dei cristalli del gas ed evitare che i corpi cadendo li coprissero, diminuendone fortemente l'efficacia. Solo a contatto con aria preriscaldata a 25-27\u00a0\u00b0C, lo Zyklon-B sviluppa gas mortale in grado di sterminare una grande quantit\u00e0 di persone nel giro di pochi minuti; si usava perci\u00f2 riscaldare le camere a gas con il calore sviluppato dai forni crematori. Inoltre le camere dovevano essere stipate di vittime all'inverosimile per ridurre lo spazio d'aria e facilitare l'azione del gas creando uno spazio molto ristretto. Chiusa la porta stagna, poco prima di gettare il gas, si usava anche spegnere la luce all'interno della camera, per scatenare il panico tra le persone ammassate dentro ed aumentarne fortemente la respirazione e quindi l'inalazione dei vapori tossici. Ad uccisione avvenuta, non restava che una piramide di corpi aggrovigliati, alla cui base giacevano i pi\u00f9 deboli, lattanti, poi i bambini, quindi le donne, gli anziani e infine gli uomini pi\u00f9 forti. Si azionavano i disaeratori che espellevano il gas usato da un camino sul tetto del crematorio mentre si inalava aria pulita nella camera a gas con ventilazione elettrica forzata.\nAllora il \"Sonderkommando\", con maschere antigas, cominciava a districare con uncini la matassa di corpi e poi veniva tolto ai cadaveri tutto ci\u00f2 che poteva essere conveniente: i loro capelli, utili per la produzione di spolette per bombe e tessuti come il \"traliccio\", oggetti preziosi come anelli, orecchini, collane, bracciali ecc., si strappavano i denti d'oro, che ripuliti di frammenti di carne ed ossa con acido, venivano fusi in lingotti nella fonderia del crematorio II e inviati alla Reichsbank di Berlino.\nQuando il numero degli innocenti era inferiore o uguale a 500, non veniva usato il gas ma le vittime venivano uccise con una pallottola alla nuca con armi di piccolo calibro, che solitamente non determinava la morte istantanea.\nLa tecnica d'uso dei forni crematori.\nCon un montacarichi i corpi venivano portati al piano superiore, nella sala d'incenerimento, lunga 30 metri e dotata di cinque grandi forni crematori multipli a tre porte ciascuno, per un totale di 15 bocche di forno; quindi i cadaveri venivano trascinati facendoli scorrere su acqua saponata (assai utile per non far attaccare i corpi sui ferri roventi d'introduzione) in un lungo scivolo perfettamente liscio e leggermente concavo, scavato nel pavimento, che copriva tutta la lunghezza della sala, e ammucchiati accanto ai forni. Ogni due-tre mucchi di corpi di adulti se ne formava uno di bambini, usati per guarnire il carico. Vi erano 15 lunghe slitte in acciaio scorrevoli con ruote su piccoli binari, lunghi dallo scivolo al forno. Le slitte erano usate per introdurre i cadaveri e ognuna era in asse con una bocca di forno (lo scivolo e i binari si vedono ancora nelle rovine dei crematori II e III). Su queste slitte venivano caricati di media due adulti ed un eventuale bambino e comunque, a seconda di ci\u00f2 che la grandezza dei corpi consentiva, venivano sempre stipati al massimo possibile e poi spinti nella bocca incandescente del forno. Non si aspettava la fine della cremazione precedente, le porte del forno dopo 15- 20 minuti circa, venivano riaperte e con pinze e altri lunghi ferri veniva fatto spazio per un altro \"carico\" che veniva cos\u00ec gettato tra le fiamme, indipendentemente dallo stato della cremazione dei corpi precedenti. Pare che le muffole, o \"camere di combustione\" dei forni, potessero contenere fino ad 8 corpi, se abbastanza emaciati, alla volta. Nel gergo dei crematori, questa operazione era chiamata \"caricare il forno\". La cremazione di un corpo richiedeva mediamente 10 minuti. Le ossa pi\u00f9 grandi, non completamente combuste, cadevano nella sottostante fossa di raccolta e successivamente frantumate con pestelli a mano. Il comandante del campo non faceva usare macchine trita-ossa come in altri lager. Le ceneri venivano stipate su camion e gettate in stagni, fiumi o usate come fertilizzanti per i campi e giardini, per fare saponi o per rendere transitabili strade ghiacciate d'inverno.\nI roghi umani.\nQuando i quattro crematori erano stracolmi, i deportati in eccedenza venivano inviati alle \"fosse crematorie\", chiamate i \"roghi umani\".\nI prigionieri venivano spinti nella casa a gruppi di trecento o quattrocento persone. Qui si dovevano spogliare nudi, quando uscivano venivano afferrati uno per volta da due detenuti del \"Sonderkommando\" e costretti a correre per un sentiero nel bosco, al termine del quale si apriva una radura dove giacevano lunghi e profondi fossati ardenti di corpi umani in fiamme; sul bordo delle fosse diverse SS con in mano armi di piccolo calibro. Le vittime erano paralizzate dal terrore e, prima di essere gettate nella fossa, veniva sparato loro un proiettile alla nuca; la morte non sopraggiungeva quasi mai immediata: le vittime cos\u00ec ardevano vive. Nel campo era chiamata la \"doppia morte\".\nLe SS dovevano mantenere il ritmo di sterminio e sparavano agli uomini del \"Sonderkommando\" che tardavano a portare la vittima davanti a loro.\nNyiszli ci dice nelle sue memorie che il \"rendimento\" dello sterminio dei roghi era superiore a quello di un crematorio.\nGli esperimenti scientifici su cavie umane.\nAccanto alla realt\u00e0 delle camere a gas e dei roghi umani di Birkenau, Mikl\u00f3s Nyiszli racconta anche degli esperimenti scientifici condotti sui prigionieri ad opera del dottor Mengele, soprannominato il \"\"Kriminal-doktor\". Soggetti prediletti a tal proposito erano i gemelli, i nani e gli storpi, accuratamente selezionati all'arrivo. I gemelli costituivano una preziosa fonte di informazioni utili per la ricerca sull'accelerazione della moltiplicazione della razza ariana, per ripopolare il Reich nel dopoguerra, arrivare cio\u00e8 a riuscire ad effettuare il parto gemellare pilotato. I gemelli erano usati per studi, tra cui quelli ghiandolari e andavano sezionati, quindi erano pi\u00f9 utili da morti piuttosto che da vivi, per cui, una volta eseguiti tutti i possibili test in vita, il dottor Mengele non esitava a privarli della vita.\nL'uccisione dei gemelli avveniva, secondo quanto constata Nyiszli durante l'autopsia, attraverso iniezioni di acido fenico direttamente al cuore e il materiale ottenuto dalle dissezioni dei loro corpi veniva successivamente inviato all'Istituto di Ricerche Antropologiche e Biologico-Razziali di Berlino. Ad Auschwitz, fatto pi\u00f9 unico che raro, i gemelli morivano insieme e questo consentiva di effettuare esami comparativi unici su entrambi, cosa impossibile fuori di l\u00ec; inoltre si avevano a disposizione numerose coppie di gemelli con i trasporti, altra cosa assai difficile da ottenere in altri posti. Ci\u00f2 accendeva lo smisurato amore del dottor Mengele per questi esperimenti criminali, che lo facevano sognare di arrivare un giorno non lontano a scoprire il segreto della riproduzione gemellare e diventare cos\u00ec un luminare della scienza nazista, un nome immortalato nel nuovo imminente Reich millenario.\nI nani e gli storpi, invece, che arrivavano con i convogli, erano immediatamente tratti fuori dalle fila dal dottor Mengele, che con un gesso scriveva su di loro \"Zur sektion\"\", e inviati per via differita ad essere subito uccisi senza armi da sparo ma con modi che non rovinassero le ossa dello scheletro, come ad esempio iniezioni al cuore di fenolo, per essere poi successivamente sezionati. Mengele li trovava utili per arrivare a dimostrare che la razza ebrea aveva portato la tara e la deformit\u00e0 nel mondo, per cui i loro organi e i loro scheletri, accuratamente ripuliti dai residui di carne attraverso un processo di bollitura dei cadaveri, erano poi inviati alle universit\u00e0 tedesche e, successivamente, al museo di Berlino, destinati ad essere esposti, quando gli Ebrei fossero stati tutti sterminati, come prova della minaccia biologica giudea eliminata.\nI medici deportati nel campo.\nDa poco arrivato ad Auschwitz, Nyiszli subito resta sorpreso dal fatto che alcuni giovani medici francesi e greci gli chiedono di illustrargli la tecnica per eseguire punture lombari e il permesso per effettuare prove sui cadaveri.\nNel corso del libro, poi, Nyiszli continua a metterne in risalto l'aspetto eroico, evidenziando come, incuranti del proprio destino e privi di attrezzature adeguate, danno il loro meglio solo per tentare di garantire agli internati del campo la minor sofferenza fisica possibile seppur, in ogni caso, condannati a morte certa. Per esempio, quando i medici scoprivano malattie contagiose, erano soliti nascondere i malati alle autorit\u00e0 sanitarie SS e li curavano come meglio potevano. Essi sapevano infatti che Mengele era solito attuare una \"vasta campagna per la prevenzione delle epidemie\", che consisteva dapprima nell'isolare la baracca dei malati, poi le baracche adiacenti e infine nello sterminio attraverso le camere a gas. Lo stesso Nyiszli, quando gli viene chiesto di esaminare i cadaveri di due donne per confermare se erano malate di tifo, mente affermando che queste erano decedute per altre cause.\nImportanti per esaminare ulteriormente la persona di Nyiszli da un punto di vista medico sono i racconti in cui narra di essersi imbattuto diverse volte in membri del \"Sonderkommando\", malati o dopo un vano tentativo di suicidio. Tutti costoro lo pregavano di dargli del veleno mortale ad azione immediata: Nyiszli, tuttavia, l'ha sempre negato a tutti.\nLa figura del dottor Mengele.\nEgli intravede per la prima volta il dottor Mengele durante la selezione iniziale, poich\u00e9 questi ne \u00e8 il responsabile.\nSe a prima vista non suscita particolare terrore, \u00e8 nel corso del tempo trascorso nel campo che Nyiszli, obbedendo ai suoi ordini, impara ad averne paura. Egli lo definisce come un pazzo fanatico, che fra tutti i criminali \u00e8 il tipo pi\u00f9 pericoloso: \u00e8 colui che \u00e8 capace di ordinare la morte di milioni di persone innocenti in nome della superiorit\u00e0 della razza germanica; per la stessa ragione poi, quello stesso criminale \u00e8 capace di passare instancabilmente ore e ore tra microscopi e provette, conducendo ricerche scientifiche sulla genetica, i cui risultati sarebbero considerati di valore inestimabile se giungessero a qualche scoperta utile per la riproduzione accelerata della razza \"germanico-ariana\".\nL'esperienza come uomo.\nQuando arriva ad Auschwitz, il dottor Mikl\u00f3s Nyiszli non sa dove si trova.\nTatuato come numero A8450, egli si stupisce poi nel vedere che a lui non viene assegnata la consueta uniforme a strisce, ma un elegante abito borghese, come a tutti i membri del \"Sonderkommando\". Pi\u00f9 tardi viene a sapere che il \"Sonderkommando\" viene eliminato ogni quattro mesi.\nConvinto dell'impossibilit\u00e0 di salvare la propria vita, Nyiszli sente l'assoluto bisogno di smascherare l'ipocrisia del Terzo Reich, mettendo il mondo a conoscenza di ci\u00f2 che accade nei campi. Nasce cos\u00ec l'idea di redigere un documento: in tre fogli di pergamena si descrivono le atrocit\u00e0 commesse e vengono indicati il numero delle vittime, i metodi e gli strumenti dei massacri, mentre nel quarto foglio sono riportate le firme dei duecento uomini del \"Sonderkommando\" che hanno sottoscritto il documento.\nUna copia viene inserita di nascosto all'interno di un divano destinato all'esterno del campo, mentre un'altra viene interrata nel cortile del crematorio II.\nQualche mese dopo un barlume di speranza si accende quando, durante un attacco aereo al campo, alcuni deportati riescono ad introdurre all'interno alcuni mitra, granate, munizioni ed esplosivo: il \"Sonderkommando\" inizia cos\u00ec a pensare a una rivolta ed a un'insurrezione generale del campo, quella che fu poi chiamata \"Rivolta dell'ottobre 1944\", unica nel suo genere a Birkenau.\nMa la rivolta fallisce. Tutti i membri del \"Sonderkommando\" vengono sterminati, tranne i medici, tra cui Nyiszli e dodici compagni che all'inizio erano riusciti a fuggire, poi vengono riportati indietro ed uccisi. Vengono anche impiccate le deportate che lavoravano in fabbrica ed avevano fornito l'esplosivo al \"Sonderkommando\".\n Dir\u00e0 la stessa cosa anche quando verr\u00e0 salvato dal dottor Mengele una seconda volta. Ci\u00f2 che invece lo sconvolge totalmente \u00e8 il venir a sapere della morte di quei pochi compagni che erano riusciti a fuggire, perch\u00e9 \nTrascorrono altri quattro mesi, prima che il clima di disperazione tramuti di nuovo in speranza: circolano notizie che la Germania sta per capitolare e Himmler ordina di demolire i crematori nel tentativo di cancellare le tracce dello sterminio.\nPoi inizia l'evacuazione del campo di Auschwitz e il trasferimento da un campo all'altro: durante la fuga Nyiszli e i suoi compagni si trovano ad attraversare la stanza del tesoro, ancora stracolma d'oro.\nArrivati al campo di Ebensee, oramai Nyiszli, pur sapendo che la liberazione \u00e8 solo questione di giorni, viene colto da un'ultima tremenda paura, quella di essere massacrato prima dell'arrivo dei liberatori nelle gallerie del campo.\nUna volta liberato e finalmente tornato nella sua casa vuota non sembra trovare pace.\nSei mesi dopo la liberazione, finalmente riabbraccia la sua famiglia."}
{"id": "2813500", "revid": "287204", "url": "https://it.wikipedia.org/wiki?curid=2813500", "title": "492 (numero)", "text": "Quattrocentonovantadue (492) \u00e8 il numero naturale dopo il 491 e prima del 493."}
{"id": "2813503", "revid": "767487", "url": "https://it.wikipedia.org/wiki?curid=2813503", "title": "Animal Liberation Orchestra", "text": "Gli Animal Liberation Orchestra, conosciuti anche come ALO, sono un gruppo musicale statunitense, formatosi attorno al 1997 nella zona di Santa Barbara. Sono sotto l'etichetta di Jack Johnson Brushfire Records.\nBiografia.\nGli ALO nascono quando nel Sartoga High School Zach Gill, Steve Adams, Dan Lebowitz e Matt West decisero di formare un gruppo chiamato inizialmente Django. Cambiati pi\u00f9 volte nome e batterista, nel 2002 si unisce al gruppo David Brogan, con il quale la band inizia a registrare i primi dischi e a raggiungere un discreto successo anche grazie all'incontro tra Zach Gill e Jack Johnson, il quale li chiam\u00f2 a suonare a supporto in diversi suoi tour.\nOggi il gruppo ha alle spalle quattro album in studio e un buon successo internazionale."}
{"id": "2813508", "revid": "466539", "url": "https://it.wikipedia.org/wiki?curid=2813508", "title": "Yamaha Drums", "text": "Yamaha Drums \u00e8 una divisione della Yamaha Corporation, specializzata nella produzione di batterie e percussioni. Attiva dal 1967, tra i nomi pi\u00f9 conosciuti nel campo percussivo e si avvale di importanti endorser in tutto il mondo. La Yamaha fornisce anche percussioni classiche come timpani, marimba, xilofono, vibrafono, campane tubolari, glockenspiel, nonch\u00e9 batterie elettroniche.\nI suoi prodotti sono fabbricati principalmente a Osaka in Giappone, in Indonesia e alcuni processi di manifatturazione sono eseguiti in Cina. Nel 1987 ha acquistato la Premier, azione che permise alla Yamaha di affermarsi anche in suolo europeo ma nel 1992 ha permesso all'azienda inglese di ritornare autonoma, vendendole le proprie quote azionarie."}
{"id": "2813511", "revid": "1677399", "url": "https://it.wikipedia.org/wiki?curid=2813511", "title": "Internazionali di Francia 1938", "text": "Gli Internazionali di Francia 1938 (conosciuti oggi come Open di Francia o Roland Garros) sono stati la 43\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Donald Budge, che si \u00e8 imposto sul tedesco Roderick Menzel in tre set col punteggio di 6-3, 6-2, 6-4. Il singolare femminile \u00e8 stato vinto da Simonne Mathieu, che ha battuto in tre set Nelly Adamson. Nel doppio maschile si sono imposti Bernard Destremau e Yvon Petra. Nel doppio femminile hanno trionfato Simonne Mathieu e Billie Yorke. Nel doppio misto la vittoria \u00e8 andata a Sarah Palfrey Fabyan in coppia con Dragutin Mitic.\nSeniors.\nSingolare maschile.\n Donald Budge ha battuto in finale Roderick Menzel 6-3, 6-2, 6-4\nSingolare femminile.\n Simonne Mathieu ha battuto in finale Nelly Adamson 6-0, 6-3\nDoppio maschile.\n Bernard Destremau / Yvon Petra hanno battuto in finale Don Budge / Gene Mako 3-6, 6-3, 9-7, 6-1\nDoppio Femminile.\n Simonne Mathieu / Billie Yorke hanno battuto in finale Arlette Halff / Nelly Landry 6-3, 6-3\nDoppio Misto.\n Simonne Mathieu / Dragutin Mitic hanno battuto in finale Nancye Wynne / Christian Boussus 2-6, 6-3, 6-4"}
{"id": "2813512", "revid": "372624", "url": "https://it.wikipedia.org/wiki?curid=2813512", "title": "Il Pensiero Nazionale", "text": ""}
{"id": "2813518", "revid": "1718925", "url": "https://it.wikipedia.org/wiki?curid=2813518", "title": "U-Lite", "text": "U-Lite, conosciuto precedentemente con il nome di Ubuntu Lite, era una distribuzione GNU/Linux derivata da Ubuntu non supportata ufficialmente da Canonical.\nL'obiettivo di Ubuntu Lite era quello di consentire l'installazione del sistema operativo su macchine che dispongono di limitate risorse ed hardware obsoleto. Per portare avanti questo obiettivo, Ubuntu Lite proponeva come desktop IceWM, ma dalla versione 0.8 ha adottato LXDE, ancora pi\u00f9 leggero, e disponeva di un ampio numero di applicazioni GTK+.\nQuesta distribuzione \u00e8 frutto del lavoro dello sloveno Matic Ahacic che ha alleggerito il sistema operativo originale, adattandolo all'utilizzo su macchine datate.\nMetodo d'installazione.\nPer installare Ubuntu Lite bisogna avere una connessione internet, infatti l'immagine disco contiene solo il minimo necessario per il sistema. Una volta avviata l'installazione del sistema completo esso provveder\u00e0 a scaricare i file necessari. Per installare il sistema completo si pu\u00f2 seguire la guida ufficiale..Quando il progetto era attivo, gli sviluppatori avevano in mente di creare un'immagine disco completa avviabile in live:caratteristica introdotta nella 0.8 RC1 in beta e migliorata nella 0.8 RC2.\nMinimi requisiti di sistema.\nU-Lite richiede come minimo 64 MB di RAM,processore Pentium 200Mhz e 1,3Gb di disco.\nDalla versione 0.8 \u00e8 stato annunciato che Ubuntu Lite avrebbe cambiato desktop environment, adottando LXDE, diminuendo i requisiti di sistema a 56 MB di RAM e 776MB di spazio sul disco.\nCronologia versioni.\nEra stata pensata una versione che era in sviluppo, la 0.9,era in stato dev e non \u00e8 mai stata rilasciata."}
{"id": "2813525", "revid": "1677399", "url": "https://it.wikipedia.org/wiki?curid=2813525", "title": "Internazionali di Francia 1937", "text": "Gli Internazionali di Francia 1937 (conosciuti oggi come Open di Francia o Roland Garros) sono stati la 42\u00aa edizione degli Internazionali di Francia di tennis. Si sono svolti sui campi in terra rossa dello Stade Roland Garros di Parigi in Francia. Il singolare maschile \u00e8 stato vinto da Henner Henkel, che si \u00e8 imposto su Bunny Austin in tre set col punteggio di 6-1, 6-4, 6-3. Il singolare femminile \u00e8 stato vinto da Hilde Sperling, che ha battuto in tre set Simonne Mathieu. Nel doppio maschile si sono imposti Gottfried von Cramm e Henner Henkel. Nel doppio femminile hanno trionfato Simonne Mathieu e Billie Yorke. Nel doppio misto la vittoria \u00e8 andata a Simone Passemard Mathieu in coppia con Yvon Petra.\nSeniors.\nSingolare maschile.\n Henner Henkel ha battuto in finale Bunny Austin 6-1, 6-4, 6-3\nSingolare femminile.\n Hilde Sperling ha battuto in finale Simonne Mathieu 6-2, 6-4\nDoppio maschile.\n Gottfried von Cramm / Henner Henkel hanno battuto in finale Vernon Kirby / Norman Farquharson 6-4, 7-5, 3-6, 6-1\nDoppio Femminile.\n Simonne Mathieu / Billie Yorke hanno battuto in finale Dorothy Andrus / Sylvie Jung Henrotin 3-6, 6-2, 6-2\nDoppio Misto.\n Simone Passemard Mathieu / Yvon Petra hanno battuto in finale Marie Luise Horn / Roland Journu 7-5, 7-5"}
{"id": "2813527", "revid": "281901", "url": "https://it.wikipedia.org/wiki?curid=2813527", "title": "Pacifico", "text": ""}
{"id": "2813529", "revid": "125652099", "url": "https://it.wikipedia.org/wiki?curid=2813529", "title": "Nina Dobrev", "text": "Biografia.\nNina Dobrev \u00e8 nata in Bulgaria, nella citt\u00e0 di Sofia, figlia dell'artista Mihaela Leveski Dobreva e dell'informatico Kamen Dobrev. Ha un fratello maggiore, Aleksand\u0103r. Due anni dopo la sua nascita, la famiglia si trasfer\u00ec in Canada, nella citt\u00e0 di Toronto, dove rimase fino all'inizio della propria carriera. Fin da giovane, mostr\u00f2 grande entusiasmo per danza, teatro, musica, arti visive, e recitazione. Pratic\u00f2 ginnastica ritmica e artistica presso il \"Canadian Aesthetic Gymnastics team\" di Bayview (Toronto) dall'et\u00e0 di 9 anni, viaggiando per l'Europa per partecipare alle competizioni. Per la propria propensione artistica, frequent\u00f2 la scuola di recitazione \"Dean Armstrong\", dove venne notata da molte agenzie di \"talent scout\" di Toronto. Nina Dobrev frequent\u00f2 la \"J. B. Tyrrell Sr. Public School\" e la \"Wexford Collegiate School for the Arts\" di Scarborough fino al suo diploma. Successivamente entr\u00f2 alla \"Ryerson University\" di Toronto, per specializzarsi in sociologia, prima di abbandonarla nel 2008 per perseguire la sua carriera di attrice.\nParla fluentemente inglese, francese e bulgaro.\nLa notte del 22 agosto 2009, Nina Dobrev, le colleghe Candice Accola, Kayla Ewell, Sara Canning, Krystal Vayda e il fotografo Tyler Shields furono arrestati su un ponte della Interstate 75, a Forsyth (Georgia), durante un servizio fotografico promozionale per \"The Vampire Diaries\", dopo una segnalazione da parte degli automobilisti accecati dai flash, che lamentavano la presenza di alcune ragazze appese a cavallo del ponte. I sei furono portati all'ufficio dello sceriffo e accusati di condotta disordinata.\nInizi\u00f2 a sostenere l'associazione \"Free The Children\" nel 2006, quando and\u00f2 in Kenya con il cast di \"\" per partecipare alla costruzione di una scuola. A settembre 2011, present\u00f2 il \"We Day\", organizzato da \"Free The Children\", insieme a Joe Jonas. L'attrice disegn\u00f2 anche una t-shirt con \"Me to We Style\", che dona il 50% dei propri profitti a \"Free the Children\".\n\u00c8 stata legata sentimentalmente al collega di The Vampire Diaries Ian Somerhalder fino al 2013. Dal 2020 fa coppia con lo snowboarder tre volte campione olimpico Shaun White.\nCarriera.\nLa carriera di modella la port\u00f2 nel mondo della pubblicit\u00e0 e, successivamente, partecip\u00f2 alle audizioni di film. Poco dopo ottenne ruoli in produzioni importanti, come \"Away from Her - Lontano da lei\". Dal 2006 fino al 2009 ebbe il ruolo di Mia Jones, una ragazza madre, nella serie \"\". Nel 2007, entr\u00f2 nel cast di \"The Poet\" e interpret\u00f2 Bella, la sorella del protagonista, nel film \"Fugitive Pieces\", tratto dall'omonimo romanzo della poetessa canadese Anne Michaels. Seguirono i ruoli da protagonista in \"Too Young to Marry\", \"My Daughter's Secret\" e \"L'ora del licantropo\". In \"The American Mall\" (2008), Nina Dobrev si ciment\u00f2 per la prima volta con il canto, eseguendo due canzoni per il film (\"Survivors\", e \"Don't Hold Back\" con il resto del cast) e apparendo nel videoclip del singolo \"You Got That Light\", dei compagni di set Wade Allain-Marcus e David Baum.\nDal 2009 ricopre i ruoli di Elena Gilbert e Katherine Pierce nella serie di genere horror \"The Vampire Diaries\", tratta dalla serie di romanzi scritti da Lisa J. Smith. Nonostante la Dobrev non fosse bionda come la Elena letteraria, la scrittrice dichiar\u00f2 che approvava la scelta fatta dai produttori e che Nina Dobrev era un'ottima attrice. Dobrev decise di fare l'audizione perch\u00e9 attirata dalla possibilit\u00e0 di interpretare due personaggi diametralmente diversi. La rivista \"Entertainment Weekly\" la indic\u00f2 come una delle attrici-rivelazione del 2010 grazie alla sua capacit\u00e0 di rappresentare entrambi i ruoli. Dal 2013, sempre in \"The Vampire Diaries\", interpreta anche un terzo personaggio, quello dell'antica Amara. Nell'aprile 2015 annuncia che non interpreter\u00e0 pi\u00f9 il ruolo di Elena lasciando lo show dopo sei stagioni.\nNel 2010 ottenne anche una parte minore nel thriller \"Chloe - Tra seduzione e inganno\". L'anno successivo partecip\u00f2 al film \"The Roommate - Il terrore ti dorme accanto\" con Leighton Meester e nel mese di aprile entr\u00f2 a far parte del cast di \"Noi siamo infinito\", nel ruolo di Candace, sorella maggiore del protagonista (Logan Lerman). Nel 2012, apparve nel video musicale di una canzone da lei scritta ed eseguita insieme a Nick Braun e prodotta da Funny or Die. Nel 2013 fu scelta come interprete nel film commedia \"Bastardi in divisa\", diretto da Luke Greenfield e uscito nelle sale nel 2014.\nIl 6 aprile 2015, la Dobrev annuncia che avrebbe lasciato \"The Vampire Diaries\" alla fine della sesta stagione. Nello stesso anno ha poi ricoperto il ruolo di Vicki Summers nella commedia horror \"The Final Girls\", ed \u00e8 stata protagonista della commedia romantica \"Crash Pad\", al fianco di Domhnall Gleeson e Christina Applegate. Nell'aprile 2016 entra nel cast del film d'azione \"xXx - Il ritorno di Xander Cage\" al fianco di Vin Diesel e Samuel L. Jackson. Nell'estate seguente inizia le riprese della pellicola \"Flatliners - Linea mortale\", remake di \"Linea mortale\" (1990).\nNel 2019, partecipa alla serie televisiva commedia \"Fam\", che per\u00f2 viene cancellata il seguente maggio, dopo solamente una stagione.\nRiconoscimenti.\nSan Diego Film Critics Society\nTeen Choice Award\nDoppiatrici italiane.\nNelle versioni in italiano dei suoi film, Nina Dobrev \u00e8 stata doppiata da:\nCome doppiatrice, la sua voce \u00e8 sostituita da:"}
{"id": "2813537", "revid": "436907", "url": "https://it.wikipedia.org/wiki?curid=2813537", "title": "Jammo j\u00e0", "text": "Jammo j\u00e0 \u00e8 un singolo di Nino D'Angelo presentato dal cantante, insieme a Maria Nazionale, al Festival di Sanremo 2010, il 16 febbraio. \u00c8 stato pubblicato nei negozi di musica digitale il 17 febbraio 2010.\nScritta dallo stesso D'Angelo e cantata in napoletano insieme a Maria Nazionale, la canzone \u00e8 stata eliminata definitivamente nella terza serata del Festival, quando i due si sono esibiti in duetto con \"Le voci del Sud\" (Alessia Tondo, Mario Incudine, Raffaello Simeoni, Danilo Montenegro, Francesco Triunfo, Ambra Pintore) ed accompagnati dalla fisarmonica di Ambrogio Sparagna."}
{"id": "2813539", "revid": "287204", "url": "https://it.wikipedia.org/wiki?curid=2813539", "title": "Femme Fatale (gruppo musicale)", "text": ""}
{"id": "2813540", "revid": "287204", "url": "https://it.wikipedia.org/wiki?curid=2813540", "title": "Femme Fatale (album)", "text": ""}
{"id": "2813544", "revid": "460592", "url": "https://it.wikipedia.org/wiki?curid=2813544", "title": "We Have Come for Your Parents", "text": "We Have Come for Your Parents \u00e8 il terzo album in studio del gruppo musicale statunitense Amen, pubblicato il 10 ottobre 2000 dalla Virgin Records, dalla I Am Records e dalla EMI.\nIl titolo dell'album \u00e8 un omaggio a \"We Have Come for Your Children\" del gruppo punk Dead Boys, il cui titolo viene invertito. L'album \u00e8 stato prodotto da Ross Robinson ed \u00e8 il disco di maggiore successo del gruppo. La canzone \"CK Killer\" \u00e8 una critica contro lo stilista Calvin Klein. Nella versione limitata dell'album (disponibile solo in Australia) \u00e8 presente il video per il singolo \"Too Hard to Be Free\"."}
{"id": "2813546", "revid": "287204", "url": "https://it.wikipedia.org/wiki?curid=2813546", "title": "Miejski Klub Siatkarski", "text": "Il Miejski Klub Siatkarski \u00e8 una societ\u00e0 pallavolistica femminile polacca, con sede a D\u0105browa G\u00f3rnicza: milita nel campionato di I liga.\nStoria.\nIl Miejski Klub Sportowy D\u0105browa G\u00f3rnicza \u00e8 stato fondato nel 1992 e nel corso di pochi anni \u00e8 riuscita a diventare uno dei club pi\u00f9 quotati della Polonia arrivando a militare nella massima serie del campionato polacco; partecipa alla Champions League 2009-2010 grazie alla wild-card concessa dalla CEV. Nel corso della stagione 2011-12 si aggiudica il suo primo trofeo, ossia la Coppa di Polonia. Qualche mese dopo arriva anche la prima affermazione in Supercoppa polacca. Nella stagione successiva bissa il successo in Coppa di Polonia, sconfiggendo in finale l'."}
{"id": "2813552", "revid": "228587", "url": "https://it.wikipedia.org/wiki?curid=2813552", "title": "Premio della Combattivit\u00e0", "text": ""}
{"id": "2813560", "revid": "648716", "url": "https://it.wikipedia.org/wiki?curid=2813560", "title": "Energia nucleare in Austria", "text": "L'Austria nel 1978 decise tramite \"referendum\" di non mettere in esercizio la sua appena ultimata prima e unica centrale nucleare (un BWR da elettrici a tecnologia AEG/KWU, la cui costruzione era iniziata nel 1972) sita a Zwentendorf, localit\u00e0 sulle rive del Danubio, 60\u00a0km a nord-ovest di Vienna. Due centrali termoelettriche a carbone vennero costruite per supplire alla mancata attivazione della centrale di Zwentendorf.\nCentrali elettronucleari.\nTutti i dati della tabella sono aggiornati a marzo 2010"}
{"id": "2813562", "revid": "287204", "url": "https://it.wikipedia.org/wiki?curid=2813562", "title": "Scott Horowitz", "text": ""}
{"id": "2813564", "revid": "297059", "url": "https://it.wikipedia.org/wiki?curid=2813564", "title": "Scott J. Horowitz", "text": ""}
{"id": "2813577", "revid": "212348", "url": "https://it.wikipedia.org/wiki?curid=2813577", "title": "Mark Lee (astronauta)", "text": "Ha partecipato alla missione STS-47 insieme alla moglie Nancy Jan Davis; prima di questa missione, nessuna coppia di coniugi aveva volato insieme nello spazio."}
{"id": "2813578", "revid": "339392", "url": "https://it.wikipedia.org/wiki?curid=2813578", "title": "Mark C. Lee", "text": ""}
{"id": "2813581", "revid": "767487", "url": "https://it.wikipedia.org/wiki?curid=2813581", "title": "La pecora nera (film 1968)", "text": "La pecora nera \u00e8 un film commedia italiano del 1968 diretto da Luciano Salce.\nTrama.\nMario e Filippo Agasti sono due fratelli gemelli, l'uno irreprensibile onorevole deciso a riportare la moralit\u00e0 nella vita politica italiana, nella sua qualit\u00e0 di presidente della Commissione di indagine sulla corruzione; l'altro imbroglione cinico e arrivista, il quale con i suoi scaltri traffici sar\u00e0 sempre pi\u00f9 apprezzato nell'ambiente del fratello, e finir\u00e0 col prendere il posto di questi, rinchiuso in una clinica psichiatrica per evitare che possa denunciare tutti gli imbrogli di cui \u00e8 a conoscenza."}
{"id": "2813584", "revid": "297745", "url": "https://it.wikipedia.org/wiki?curid=2813584", "title": "San Cesareo in Palatio", "text": ""}
{"id": "2813585", "revid": "1573940", "url": "https://it.wikipedia.org/wiki?curid=2813585", "title": "Catostomus platyrhynchus", "text": "Catostomus platyrhynchus () \u00e8 una specie di pesce osseo facente parte della famiglia Catostomidae, presente nella parte occidentale dell'America del Nord."}
{"id": "2813589", "revid": "767487", "url": "https://it.wikipedia.org/wiki?curid=2813589", "title": "Energia nucleare in Bulgaria", "text": "Nel 2011 l'energia nucleare in Bulgaria ha generato il 32,16% dell'energia elettrica prodotta in totale nel Paese.\nA marzo 2010, \u00e8 presente in questa nazione una centrale elettronucleare in funzione che dispone di 2 reattori operativi e 4 dismessi.\n\u00c8 inoltre in edificazione una nuova centrale elettronucleare dotata di un totale di due reattori.\nNon vi sono centrali elettronucleari chiuse.\nStoria.\nIl governo bulgaro ha favorito l'utilizzo dell'energia nucleare per la generazione di elettricit\u00e0 fin dal 1956; nel 1961 fu attivato il reattore di ricerca IRT-2000 e nel 1966 fu siglato un accordo con l'Unione Sovietica per l'acquisto di alcune unit\u00e0 commerciali. A causa della mancanza di strutture di controllo bulgare, tutti gli aspetti di salvaguardia e di regolamentazioni furono fatti dall'amministrazione russa. Il sito prescelto per la prima centrale era quello di Kozloduj sul Danubio al confine con la Romania, in cui furono costruiti in pi\u00f9 stadi 4 reattori VVER440, due di modello V-230 e due sempre del modello V-230 ma con significative migliorie. A questi due reattori si aggiunsero poi due reattori VVER1000 modello V-320\nNei programmi originari era prevista una seconda centrale a Belene, sempre sul Danubio. Questo secondo impianto doveva essere composto da 4-6 grandi unit\u00e0, di cui solo le prime due iniziarono nel 1987; quando i lavori erano completati per circa il 40%, i lavori si fermarono nel 1991 a causa di mancanza di fondi.\nLa Bulgaria \u00e8 stato storicamente un paese grande esportatore di elettricit\u00e0, a causa della chiusura dei reattori dall'1 al 4 di Kozloduj per l'Accesso all'Unione Europea, la porzione di esportazioni si \u00e8 notevolmente ridotta.\nAccesso all'Unione Europea.\nDurante i negoziati per l'accesso all'Unione europea, la Bulgaria accett\u00f2 di chiudere i suoi primi 4 reattori di Kozloduj, essendo state classificate non aggiornabili, essendo di modello V-230, anche se le unit\u00e0 3 e 4 erano di una versione avanzata. Tra il 1991 ed il 1997 furono fatte oltre 900 modifiche ai sistemi di questi quattro reattori, rispondendo alle consultazioni con l'IAEA e la WANO, per portare i reattori (soprattutto il 3 ed il 4) agli standard occidentali. Negli anni successivi fu fatto un pi\u00f9 approfondito lavoro di ammodernamento, completato per\u00f2 solo sulle unit\u00e0 3 e 4.\nTutti i lavori furono compiuti con successo, infatti la IAEA, la WANO e l'AQG riscontrarono nei reattori 3 e 4 significative migliorie, che li avevano portati a rispondere ai requisiti di sicurezza dei reattori occidentali. Nel corso del 2006 il governo bulgaro prov\u00f2 a negoziare un rinvio della chiusura dei due reattori fino alla fine della licenza (al 2011 ed al 2013), forte anche di sondaggi di opinione che davano il 75% della popolazione favorevole al funzionamento dei reattori. Il governo decise a fine 2006 la chiusura dell'impianto ed il 1\u00ba gennaio 2007 entrava nell'Unione europea; il trattato di accesso d\u00e0 per\u00f2 facolt\u00e0 alla Bulgaria di riprendere il funzionamento dei reattori 3 e 4 in caso di crisi nazionale, operazioni che si possono compiere in circa 6 mesi.\nProgramma nucleare futuro.\nAll'inizio del 2010 \u00e8 stato firmato un accorto con la spagnola Iberdrola per la costruzione di un settimo reattore nel sito di Kozloduj, con la possibilit\u00e0 di costruire anche un ottavo reattore. Questi piani sono indipendenti dal progetto di Belene. Le tecnologie individuate sono la Westinghouse con il suo AP1000 o la General Electric.\nI primi piani per la riapertura dei lavori su Belene iniziano nel corso del 2003 con la chiusura dei primi reattori di Kozloduj. Dopo le prime proposte, tutti i consorzi di costruzione erano per completare i due reattori con una versione aggiornata del VVER1000, la V-392 (chiamata anche AES-92). Nell'ottobre 2006 la NEK scelse la Atomstroyexport per il completamento dell'impianto e nel gennaio 2008 \u00e8 stato siglato il contratto. Il costo totale dell'operazione \u00e8 previsto essere di 4 miliardi\u20ac (comprensivo del primo carico di combustibile), rendendo il costo dell'energia pari a 3.7c\u20ac/kWh. Alla fine del 2007 la Commissione europea diede parere positivo per la scelta della tipologia scelta per i reattori. La costruzione dell'impianto \u00e8 ufficialmente ricominciata nel settembre 2008 per la sola ripresa della costruzione delle attivit\u00e0 preliminari. Nell'aprile 2009 \u00e8 stato siglato un contratto fra Atomstroyexport ed Areva per le strumentazioni di controllo, mentre alla fine del 2008 erano stati firmati i contratti per il vessel, i generatori di vapore e le apparecchiature ad essi connessi, che dovrebbero essere consegnati a fine 2011 e fine 2012. Contemporaneamente alla decisione del governo bulgaro di diminuire la sua partecipazione nella propriet\u00e0 dell'impianto, il governo serbo ha annunciato di voler entrare in possesso del 5% della propriet\u00e0 dell'impianto ed il ministro bulgaro dell'economia e dell'energia ha annunciato che i costi presunti sono aumentati fino a 9miliardi\u20ac\nA fine marzo 2012 il governo bulgaro ha abbandonato il progetto di completamento dell'impianto di Belene ripiegando per l'ampliamento dell'unico impianto esistente, verranno quindi utilizzate le componentistiche (fra cui il vessel gi\u00e0 prodotto) per il completamento dell'unit\u00e0 di Kozloduj 7.\nCiclo del combustibile.\nTutti i servizi inerenti alla fornitura del combustibile bulgaro sono forniti dalla russa TVEL attraverso Techsnabexport (Tenex).\nReattori di ricerca.\nNell'Institute for Nuclear Research and Nuclear Energy (INRNE) dell'Accademia bulgara delle Scienze a Sofia \u00e8 presente il reattore a piscina IRT\u20132000 da 2MWt. Originariamente da 1MWt e funzionante ad uranio ad alto arricchimento (36%), \u00e8 stato successivamente potenziato e nel 1989 portato a funzionare ad uranio a basso arricchimento.\nGestione dei rifiuti e depositi geologici.\nLa compagnia statale SE-RAW \u00e8 responsabile per la gran parte della gestione dei rifiuti radioattivi.\nDopo un accordo del 2002, la Bulgaria ha firmato un contratto per lo smaltimento del combustibile esausto negli impianti russi di Majak e \u017deleznogorsk. Il combustibile era inizialmente contenuto nelle piscine di ogni reattore, nel 1990 fu poi costruito presso l'impianto di Kozloduj per contenere il carburante esausto; presso l'impianto \u00e8 costruito anche il deposito per i rifiuti a medio e basso livello.\nProduzione di uranio.\nLa Bulgaria non \u00e8 un produttore di uranio, la sua produzione storica ammonta a 16.357tU al 2006. Non possiede risorse uranifere a &lt;130$/kg nel \"Red Book\" del 2007.\nCentrali elettronucleari.\nTutti i dati della tabella sono aggiornati a maggio 2018"}
{"id": "2813594", "revid": "228587", "url": "https://it.wikipedia.org/wiki?curid=2813594", "title": "Giovanni Corner (cardinale)", "text": "Biografia.\nFiglio di Niccol\u00f2 e Alba Giustiniani, non fu che l'ultimo di una serie di cardinali provenienti dai patrizi Cornaro, bench\u00e9 l'unico del ramo detto \"di San Maurizio\".\nEntrato nella curia romana, ricopr\u00ec gli incarichi di protonotario apostolico (dal 12 aprile 1742), referendario del Supremo Tribunale della Segnatura Apostolica (dal 24 gennaio 1743), vice-legato a Bologna (dal 22 settembre 1744 al 1747), relatore della Sacra Consulta, uditore della Sacra Rota per la Repubblica di Venezia (dal 21 marzo 1759)\nRicevette il suddiaconato il 1\u00ba giugno 1765. Fu quindi governatore di Roma e vice-camerlengo di Santa Romana Chiesa (dal 2 dicembre 1775 al 1\u00ba giugno 1778).\nVenne creato cardinale diacono nel concistoro del 1\u00ba giugno 1778; il 20 luglio successivo ricevette lo zucchetto rosso e la diaconia di San Cesareo in Palatio.\nMorto nel 1789, la salma fu esposta nella Basilica di San Marco Evangelista al Campidoglio (particolarmente cara al clero di origine veneziana) dove si svolsero anche i funerali. Venne poi sepolto a San Cesareo in Palatio."}
{"id": "2813597", "revid": "767487", "url": "https://it.wikipedia.org/wiki?curid=2813597", "title": "Io e lui", "text": "Io e lui \u00e8 un film del 1973 diretto da Luciano Salce.\nIl soggetto \u00e8 tratto dal romanzo omonimo di Alberto Moravia.\nTrama.\nLo sceneggiatore Rico \u00e8 intenzionato a dirigere il film che sta scrivendo: ma mentre vorrebbe sublimare la propria libido nella creativit\u00e0, i consigli del suo membro lo spingono a concupire la sfatta moglie del produttore, e lo portano alla rovina."}
{"id": "2813598", "revid": "712828", "url": "https://it.wikipedia.org/wiki?curid=2813598", "title": "MTT (Guerre stellari)", "text": ""}
{"id": "2813599", "revid": "107002547", "url": "https://it.wikipedia.org/wiki?curid=2813599", "title": "Mike Lewis (canottiere)", "text": ""}
{"id": "2813600", "revid": "729019", "url": "https://it.wikipedia.org/wiki?curid=2813600", "title": "Personaggi di Zettai karen children", "text": "Questa \u00e8 una lista dei personaggi della serie manga e anime \"Zettai karen children\".\nB.A.B.E.L..\nThe Children.\nSupervisore: K\u014dichi Minamoto\nThe Doubleface.\nQuesto team opera nell'area reception del queartier generale di B.A.B.E.L.. \nNel manga l'autore spesso ironizza sul fatto che finora nessuno dei suoi membri sia mai comparso sulle copertine dei volumi, ad esempio negli yonkoma in seconda di copertina dei volumi 16, in cui si lamentano della loro ennesima esclusione, e 18, dove consolano le Children, escluse anche loro dalla cover.\nThe Wild Cat.\nSupervisore: Tanizaki Ichir\u014d"}
{"id": "2813602", "revid": "729019", "url": "https://it.wikipedia.org/wiki?curid=2813602", "title": "Farsta (metropolitana di Stoccolma)", "text": "Farsta \u00e8 una stazione della metropolitana di Stoccolma.\n\u00c8 collocata all'interno dell'omonimo quartiere nonch\u00e9 dell'omonima circoscrizione, mentre sul tracciato della linea verde della rete metroviaria locale T18 \u00e8 compresa tra le fermate di H\u00f6kar\u00e4ngen e l'attuale capolinea di Farsta strand.\nDivenne ufficialmente operativa il 19 novembre 1958. Anche Farsta tuttavia \u00e8 stata un capolinea di tratta: fu cos\u00ec dal momento della sua apertura fino al 27 agosto 1971, giorno in cui fu inaugurata la successiva fermata di Farsta strand.\nLa piattaforma \u00e8 posizionata in superficie, su un cavalcavia ubicato sopra i piazzali \"Kroppaplan\" e \"Munkforsplan\". L'entrata \u00e8 invece situata all'angolo tra la stessa \"Kroppaplan\" e la strada \"Larsbodav\u00e4gen\". La stazione \u00e8 stata progettata dall'architetto Nils Arne Ros\u00e9n, mentre al suo interno sono ospitati contributi artistici dell'artista Gunnar Larson datati 1982.\nL'utilizzo medio quotidiano durante un normale giorno feriale \u00e8 pari a 10.100 persone circa."}
{"id": "2813603", "revid": "729019", "url": "https://it.wikipedia.org/wiki?curid=2813603", "title": "Nakajima A2N", "text": "Il Nakajima A2N, indicato anche in base alle convenzioni di designazione allora vigenti, fu un aereo da caccia imbarcato monomotore biplano da caccia sviluppato dall'azienda aeronautica giapponese Nakajima Hik\u014dki KK nei tardi anni venti.\nImpiegato dai reparti da caccia della Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, come dotazione delle prime portaerei della flotta, rimase in servizio per buona parte degli anni trenta.\nStoria del progetto.\nLa Nakajima, nel 1926, aveva acquistato il prototipo del britannico Gloster Gambet avviandolo alla produzione in serie, con la designazione A1N (o Caccia Imbarcato della Marina Tipo 3), per fornire la Marina Imperiale di un pi\u00f9 moderno caccia imbarcato per le proprie portaerei. Nel frattempo, nel 1928 e 1929, erano stati acquistati due esemplari dei pari ruolo degli statunitensi Boeing Model 69 e Boeing Model 100 utilizzati dalla United States Navy per valutare il livello di tecnologia a cui erano arrivati per la loro realizzazione.\nLa Nakajima, su iniziativa privata, affid\u00f2 al capo progettista Takao Yoshida il compito di disegnare un velivolo ideato completamente in Giappone. Yoshida, ispirandosi ai due modelli statunitensi, realizz\u00f2 un velivolo che manteneva la loro impostazione, un caccia monomotore biplano con abitacolo singolo ed attrezzato per poter operare dal ponte di volo di una portaerei.\nNel corso del 1929 vennero approntati due prototipi, equipaggiati con un radiale Bristol Jupiter VI, portati in volo per la prima volta nel dicembre dello stesso anno. Esaminati dalla commissione della Marina Imperiale vennero per\u00f2 giudicati negativamente in quanto le loro prestazioni non si rivelarono molto diverse dai loro predecessori.\nVenne perci\u00f2 incaricato Jingo Kurihara di realizzare un terzo prototipo il quale, apportando al progetto originale una serie di modifiche, realizz\u00f2 l'A2N1, che si differenziava dai precedenti soprattutto per l'adozione di un pi\u00f9 potente motore Nakajima Kotobuki 2 capace di erogare 580 CV (432 kW). Il prototipo venne completato nel maggio 1931 e nuovamente sottoposto alla valutazione delle autorit\u00e0 della Marina Imperiale, ottenne questa volta l'approvazione alla produzione in serie grazie alle prestazioni ora pi\u00f9 consone alle aspettative.\nLa produzione venne affidata alla stessa Nakajima ed all'Arsenale Tecnico Aeronavale di Sasebo, entrambe realizzando un totale di 106 esemplari in tre modelli (I-III), differenziati tra loro nell'adozione di diverse ali e nella configurazione dei collettori di scarico del motore.\nSuccessivamente venne sviluppata una versione biposto da addestramento, realizzata in 66 esemplari tra il 1936 ed il 1939, che assunse la designazione A3N1.\nTecnica.\nL'A2N era un velivolo dall'aspetto tradizionale, realizzato in tecnica mista e che conservava l'impostazione dei pari ruolo britannici e statunitensi dell'epoca; monomotore, biplano monoposto dotato di carrello fisso e di gancio d'arresto.\nLa fusoliera, realizzata con una struttura in tubi metallici saldati ricoperta in parte da tela ed in parte da pannelli metallici, era caratterizzata dall'unico abitacolo aperto protetto da un piccolo parabrezza. Posteriormente terminava in un impennaggio classico monoderiva con piani orizzontali controventati.\nLa configurazione alare era biplano-sesquiplana, ovvero con l'ala inferiore, montata bassa sulla fusoliera, di dimensioni minori della superiore, montata alta a parasole e collegata alla fusoliera da un castello tubolare, collegate tra loro da una coppia di montanti ad N, uno per lato, integrati da tiranti in filo d'acciaio. Entrambe erano realizzate in tecnica mista, dotate entrambe di alettoni e presentavano un angolo di diedro positivo, nelle prime versioni di 3\u00b0 presente solo nell'ala inferiore, successivamente anche nella superiore, di 5\u00b0.\nIl carrello d'atterraggio era semplice, un biciclo classico fisso ed ammortizzato, integrato posteriormente da un pattino d'appoggio, anch'esso ammortizzato, posto sotto la coda e da un gancio d'arresto situato sotto la fusoliera.\nLa propulsione era affidata ad un motore Nakajima Kotobuki, un radiale 9 cilindri posti su un'unica fila raffreddato ad aria capace di esprimere una potenza pari a 580 CV (432 kW). Posizionato all'apice anteriore della fusoliera era racchiuso in un anello Townend ed abbinato ad un'elica bipala.\nImpiego operativo.\nLa versione da caccia definitiva, la A2N2 o Type 90-III, cominci\u00f2 ad essere assegnata ai reparti da caccia (Kanjo Sentokitai) operanti dalle portaerei della Marina Imperiale dall'aprile 1932, andando ad equipaggiare la \"H\u014dsh\u014d\", la \"Kaga\" e la \"Ry\u016bj\u014d\" sostituendo il precedente A1N.\nIl modello venne impiegato in operazioni belliche che riguardavano la Seconda guerra sino-giapponese, in occasione della Battaglia di Shanghai, o incidente cinese come indicato dai giapponesi, quando la Seconda forza aeronavale della Marina Imperiale venne coinvolta nel controllo dell'area coinvolgendo i caccia che equipaggiavano la \"Kaga\"."}
{"id": "2813605", "revid": "767487", "url": "https://it.wikipedia.org/wiki?curid=2813605", "title": "Vediamoci chiaro", "text": "Vediamoci chiaro \u00e8 un film commedia italiano del 1984, diretto da Luciano Salce e interpretato da Johnny Dorelli, Eleonora Giorgi e Janet Agren.\nTrama.\nIl manager televisivo Alberto Catuzzi, in seguito a un incidente automobilistico, diventa cieco. La compagnia assicurativa che dovrebbe risarcirlo invia la bella Eleonora in avanscoperta per cercare di capire se la cecit\u00e0 di Alberto sia reale o meno, naturalmente all'insaputa del malato. Nonostante Alberto sia gi\u00e0 sposato, giorno dopo giorno i due s'innamorano.\nImprovvisamente, in seguito a un ulteriore trauma, Alberto ritrova la vista, ma proprio mentre sta per rivelare la bella notizia alla moglie, scopre che quest'ultima lo tradisce con il suo migliore amico. Alberto decide cos\u00ec di continuare a fingere la cecit\u00e0 per scoprire tutte le magagne che lo circondano, e delle quali non s'era mai accorto a causa della fiducia mal riposta nel prossimo.\nProduzione.\nRegia.\nIl regista Luciano Salce torna in attivit\u00e0 dopo alcuni seri problemi di salute sorprendendo, prima di tutti lui stesso, perch\u00e9 era convinto non sarebbe pi\u00f9 riuscito a lavorare. Tuttavia sapeva benissimo che la sua attivit\u00e0 da quel momento in poi si sarebbe limitata alla regia perch\u00e9 i medici gli sconsigliarono di recitare visto lo stress fisico che comporta.\nDistribuzione.\nLa pellicola \u00e8 stata distribuita nelle sale cinematografiche italiane il 19 aprile 1984.\nEdizioni home video.\nUna videocassetta VHS della domovideo \u00e8 stata la prima pubblicazione italiana del film per il circuito home video, nel 2007 la pellicola \u00e8 stata distribuita anche su supporto DVD dalla Next Video.\nAccoglienza.\nIncassi.\nLa pellicola si \u00e8 classificata al 50\u00ba posto tra i primi 100 film di maggior incasso della stagione cinematografica italiana 1983-1984.\nCritica.\nIl film ha raccolto critiche poco lusinghiere a causa di diversi fattori come ad esempio la scelta di sfruttare poco il ritratto ambiguo delle TV private, che proprio in quel periodo vivevano un fervente sviluppo, rispetto al cinema che invece era in piena crisi. Anche la trama narrata \u00e8 ritenuta scontata e prevedibile e a poco serve l'apporto di attori come Dorelli, che in realt\u00e0 nel ruolo di non vedente non \u00e8 ai suoi massimi artistici, o della Giorgi e della Agren qui in versione tappezzeria."}
{"id": "2813609", "revid": "767487", "url": "https://it.wikipedia.org/wiki?curid=2813609", "title": "Energia nucleare in Lituania", "text": "Nel 2009 l'energia nucleare in Lituania ha generato lo 0% dell'energia elettrica prodotta in totale nel Paese.\nA marzo 2009, non \u00e8 presente in questa nazione alcuna centrale elettronucleare in funzione e non ve ne sono di nuove in edificazione.\nVi \u00e8 1 centrale elettronucleare chiusa (\"Ignalina\" nell'omonima localit\u00e0) con due reattori (il secondo reattore di tipo RBMK \u00e8 stato fermato nella notte del 31 dicembre 2009, dopo che nel 2005 ne era stato spento anche il primo, a seguito degli accordi finalizzati all'ingresso della Lituania nell'Unione europea).\nStoria.\nLa Lituania possedeva una centrale nucleare in funzione, nel complesso di Ignalina. L'impianto era composto da due reattori RBMK, originariamente da 1500 MW e poi ridotti a 1300\u00a0MW dopo l'incidente di \u010cernobyl'. La costruzione inizi\u00f2 nel 1978 e le unit\u00e0 entrarono in produzione commerciale nel 1983 e nel 1987 con una vita operativa prevista di 30 anni. La Lituania acquis\u00ec la propriet\u00e0 dell'impianto nel 1991 dopo il crollo dell'Unione Sovietica; la costruzione della terza unit\u00e0 fu abbandonata nel 1986 e successivamente demolito. In origine l'impianto era stato designato per produrre energia anche per le nazioni vicine, ma questo contributo diminu\u00ec durante gli anni '90.\nNel 1994 la Lituania ha accettato 36.8 milioni$ dal Nuclear Safety Account, amministrato dalla Banca Europea per la Ricostruzione e lo Sviluppo, per supportare un programma di investimenti nella sicurezza nucleare lituana. Le condizioni per il prestito includevano la chiusura di tutte e due le unit\u00e0 ed il rimpiazzamento dei tubi in pressione dopo circa 14-20 anni. Furono fatti anche molti miglioramenti in sicurezza con l'aiuto di molti stati, in particolare la Svezia.\nA causa della chiusura dell'ultimo reattore funzionante di Ignalina nel dicembre 2009, che ha seguito il reattore 1 chiuso nel dicembre 2004, in un \"sistema energetico impreparato a funzionare senza nucleare\" ci sono state pesanti conseguenze sull'economia nazionale: il 30% circa di aumento delle bollette elettriche, una caduta del PIL dell'1%, l'aumento dell'1% dell'inflazione e un sensibile contraccolpo occupazionale. A seguito della chiusura inizieranno fra qualche anno le operazioni di decommissioning dell'impianto (che comprende due reattori da smantellare), come prima fase si sta individuando il sito di stoccaggio per i rifiuti di basso livello, che dovrebbe iniziare ad accogliere i rifiuti fra il 2011 ed il 2012. Sar\u00e0 anche costruito un sito di stoccaggio temporaneo degli elementi di combustibile dei due reattori. La Unione europea pagher\u00e0 i costi di decommissioning e le compensazioni per la chiusura della centrale (queste fino al 2013).\nIl costo totale stimato del progetto di smantellamento per i due reattori di Ignalina \u00e8 di oltre 2,5 miliardi\u20ac, con l'Unione europea che ha impegnato 1,4miliardi\u20ac, di cui 875 milioni ricevuti a fine 2009. I fondi UE vengono gestiti da un ente apposito, la IIDSF, che \u00e8 gestito dalla BERS. Circa il 95% dei fondi richiesti per la disattivazione sono stati forniti dalla comunit\u00e0 internazionale, la spesa \u00e8 gestito da un Central Project Management Agency e BERS, l'altro 5% viene finanziato con fondi dello stato lituano.\nProgramma nucleare futuro.\nNel febbraio 2007 assieme alla Polonia e agli altri Paesi Baltici, sono attualmente al vaglio delle ipotesi per la costruzione di una nuova centrale (vicino al sito di Ignalina) per una potenza di circa a seconda del modello che verr\u00e0 scelto, presso un sito vicino a quello di Ignalina. La nuova centrale sar\u00e0 quella di Visaginas che dipender\u00e0 dalla societ\u00e0 Visaginas Nuclear Energy (Visagino Atomin\u0117 Elektrin\u0117, VAE), creata nell'agosto 2008. Nell'aprile 2009 il Ministero dell'Ambiente ha approvato la Valutazione di Impatto Ambientale, imponendo per\u00f2 un limite di 3200\u00a0MW termici da essere scaricati nel lago Drukshyai, oltre questo limite saranno quindi necessarie torri di refrigerazione.\nNel 2009, il governo ha incaricato un consorzio internazionale di consulenza, guidato dalla banca d'investimento Rothschild, per preparare un modello di finanziamento per Visaginas, \u00e8 stato poi presentato nel settembre 2009 e successivamente adottato dal governo; all'inizio del dicembre 2009, la Lituania ha annunciato una richiesta di investimento per il progetto. L'investitore potrebbe ottenere una quota di maggioranza, affiancati dalla lituana Lietuvos Energija, dalla lettone Latvenergo, dalla estone Eesti Energia e dalla polacca PGE. Cinque potenziali partner sono stati scelti nel mese di aprile 2010 ed una rosa di due dovrebbe essere scelta entro la met\u00e0 del 2010, mentre l'investitore strategico come la scelta della tecnologia ed il numero delle unit\u00e0 dovrebbe essere scelto entro la fine dell'anno. A met\u00e0 luglio 2011 il consorzio GE-Hitachi \u00e8 stata selezionata, battendo la Westinghouse come ultimo rivale rimasto, per la costruzione del nuovo impianto di Visaginas, che avr\u00e0 quindi un reattore ABWR, che dovrebbe entrare in funzione entro il 2020; la scelta, in cui sono intervenute anche l'Estonia, la Lettonia e la Polonia per la loro partecipazione alla nuova centrale, \u00e8 stata dettata da motivi economici: \u00abLa commissione ha concluso che la Hitachi ha presentato l'offerta pi\u00f9 vantaggiosa da un punto di vista finanziario\u00bb, i lavori preparatori sono gi\u00e0 iniziati e le autorit\u00e0 lituane sperano di firmare il contratto definitivo entro il 2011.\nAmpliamento delle connessioni internazionali.\nContemporaneo al programma nucleare, sono al vaglio progetti per alcune linee ad alta tensione fra i paesi limitrofi per aumentare la sicurezza di approvvigionamento elettrico. Una linea da 1000\u00a0MW fra Lituania e Polonia \u00e8 al vaglio, questa ha un costo di 250-300 milioni\u20ac e programmato per essere costruito entro il 2015, gran parte dei finanziamenti provengono dall'unione europea. Questo segue l'inaugurazione di una interconnessione fra Estonia e Finlandia tramite un cavo in CC da 350 MW dal costo di 110 milioni\u20ac. \u00c8 in fase di proposta una linea sottomarina da 700-1000\u00a0MW fra Scandinavia e Lituania per l'interscambio di elettricit\u00e0.\nGestione dei rifiuti e depositi geologici.\nL'agenzia per il controllo dei rifiuti radiologici (RATA) \u00e8 stata creata nel 2001 dal Ministero dell'Economia per il trattamento e lo stoccaggio definitivo di tutti i rifiuti radioattivi prodotti dall'impianto di Ignalina. Nel 2007 \u00e8 stato identificato ed approvato dal governo un sito vicino all'impianto per un sito superficiale per i rifiuti a basso e medio livello. Un gruppo di compagnie capitanato dalla francese AREVA sta sviluppando il progetto per il deposito, del costo di 10milioni$, che si prevede sar\u00e0 completato per il 2017. Il deposito rimarr\u00e0 in funzione fino a circa il 2030, quando si prevede che l'impianto sar\u00e0 totalmente smantellato ed i rifiuti messi in sicurezza. Visto che le piscine dell'impianto hanno tutte le rastrelliere per gli elementi di combustibile piene, il combustibile esausto \u00e8 stoccato anche in cask asciutti, situati nel sito. Una nuova locazione per il combustibile esausto \u00e8 in costruzione a circa 1\u00a0km dall'impianto, e si prevede la sua entrata in funzione nel 2011, lo scarico del combustibile nucleare utilizzato da unit\u00e0 2 \u00e8 previsto completarsi nell'aprile 2012 mentre questo deposito \u00e8 previsto rimanere in funzione per 50 anni.\nProduzione di uranio.\nLa Lituania non \u00e8 un produttore di uranio. Secondo il \"Red Book\" del 2007 il paese non ha riserve note di uranio\nCentrali elettronucleari.\nTutti i dati della tabella sono aggiornati a maggio 2010"}
{"id": "2813617", "revid": "1573940", "url": "https://it.wikipedia.org/wiki?curid=2813617", "title": "Cottus bairdii", "text": "Cottus bairdii , \u00e8 una specie di pesce osseo facente parte della famiglia Cottidae e originaria del Nord America.\nDistribuzione e habitat.\n\u00c8 presente in Canada come specie nativa e negli Stati Uniti sia come specie nativa che introdotta.\nTassonomia.\nA questa specie fanno capo alcune sottospecie:"}
{"id": "2813622", "revid": "599013", "url": "https://it.wikipedia.org/wiki?curid=2813622", "title": "Diego Contento", "text": "Biografia.\nNato in Germania da genitori italiani provenienti dall'entroterra di Napoli (suo padre da Casalnuovo e sua madre da Caivano), gli fu posto il nome in omaggio a Diego Armando Maradona, che milit\u00f2 nel Napoli, e di cui suo padre fu tifoso, nel periodo tra il 1984 e il 1991.\nAl pari dei suoi due fratelli maggiori Vincenzo e Domenico, crebbe nelle giovanili del Bayern Monaco.\nCaratteristiche tecniche.\nNel 2010 figur\u00f2 nella lista di \"Don Bal\u00f3n\" dei migliori calciatori nati dopo il 1989.\n\u00c8 un terzino sinistro, il suo piede preferito \u00e8 il mancino, bravo sia nella fase offensiva che in quella difensiva, la caratteristica della corsa \u00e8 sicuramente una sua prerogativa. \nCarriera.\nClub.\nProveniente dal settore giovanile del , Contento esordisce come professionista nella neonata 3. Liga nel 2008, scendendo in campo con la seconda squadra del club bavarese. Nella gara d'esordio, disputata il 16 dicembre 2008, e vinta con il risultato di 2-0 sul campo dei Kickers Emden, mette a segno la sua prima rete in campionato, dopo soli 16 minuti di gioco. Durante la stagione d'esordio, viene schierato altre 11 volte, mettendo a segno un'altra rete.\nAnche nella stagione successiva il Bayern Monaco II lo impiega con regolarit\u00e0. Il 13 gennaio 2010 firma con il club un contratto professionistico con scadenza 30 giugno 2013. Dopo aver iniziato ad allenarsi con la squadra maggiore di Louis van Gaal, nell'arco di 10 giorni, Contento fa il suo esordio nelle 3 manifestazioni principali a cui prende parte la squadra: il 10 febbraio 2010 nei quarti di finale della Coppa di Germania contro il , sostituendo al 59\u00ba minuto Christian Lell, il 17 febbraio nell'andata degli ottavi di finale della UEFA Champions League 2009-2010, vinta per 2-1 contro la Fiorentina, sostituendo Daniel Van Buyten nel secondo tempo; infine il 20 febbraio esordisce in Bundesliga da titolare sul campo del Norimberga, nella gara valida per la ventitreesima giornata e conclusa 1-1.\nGioca da titolare la semifinale di ritorno di Champions League contro il Lione il 27 aprile 2010, inoltre parte dall'inizio nella finale persa di Champions League 2012 all'Allianz Arena contro il Chelsea.\nIl 6 aprile 2013 vince la sua seconda Bundesliga (il ventitreesimo titolo dei bavaresi) con sei giornate di anticipo rispetto alla fine del campionato. Il 25 maggio 2013 vince per la prima volta la Champions League, grazie alla vittoria per 2-1 nella finale contro il . Il 1\u00ba giugno 2013 vince anche la sua seconda Coppa di Germania, ottenendo il treble con la compagine bavarese.\nLa stagione 2013-2014 si apre con la vittoria il 30 agosto 2013 della Supercoppa UEFA, ottenuta sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania.\nIl 9 agosto 2014 viene ceduto al Bordeaux per 2 milioni di euro. Nel mercato estivo della stagione 2018-19, dopo quattro stagioni con la maglia della compagine francese, passa a titolo gratuito al Fortuna D\u00fcsseldorf.\nNazionale.\nContento debutta in Nazionale il 9 ottobre 2009, con la selezione Under-20, in una gara disputata in trasferta a Soletta contro la Svizzera e vinta dagli elvetici per 3-2. In seguito Contento dichiara per\u00f2 che il suo sogno \u00e8 quello di giocare nella nazionale italiana.\nStatistiche.\nPresenze e reti nei club.\n\"Statistiche aggiornate al 13 aprile 2021.\""}
{"id": "2813623", "revid": "1318658", "url": "https://it.wikipedia.org/wiki?curid=2813623", "title": "Pony Exmoor", "text": "Il pony Exmoor \u00e8 la razza equina pi\u00f9 antica e pura originaria delle Isole britanniche. Il suo nome deriva dall\u2019omonima area di brughiera del Devon e del Somerset nel sud-ovest dell\u2019Inghilterra. Data la sua resistenza il pony \u00e8 utilizzato per una variet\u00e0 di attivit\u00e0 equestri e inoltre grazie alla sua presenza nell\u2019Exmoor contribuisce alla conservazione e alla gestione di numerosi habitat naturali da pascolo.\nOrigini e storia.\nGli antenati delle razze autoctone di pony inglesi vennero via terra dall'Alaska circa 130.000 anni fa e si diffusero ampiamente in quelle che oggi sono le isole britanniche. I primi pony selvaggi arrivarono infatti in Gran Bretagna camminando attraverso una pianura paludosa che sarebbe poi diventata la Manica. Si diffusero in tutta l\u2019Inghilterra, con estrema facilit\u00e0 grazie alle loro caratteristiche morfologiche. \nQuesti colonizzatori \"equini\" costituirono una risorsa importante per i cacciatori dell'et\u00e0 della pietra, il loro numero infatti venne ridotto a causa della caccia. Successivamente i cambiamenti climatici e le trasformazioni ambientali avvenute durante il mesolitico portarono a una conquista del pascolo presente in pianura da parte degli alberi; con una conseguente restrizione delle popolazioni dei pony in collina e in montagna. Il British Hill Pony si svilupp\u00f2 di conseguenza. \nGli appassionati di Exmoor sostengono infatti che la razza discenda direttamente da una popolazione isolata di antenati selvatici allevati puri fin dall\u2019era glaciale e quindi con pi\u00f9 di 10.000 anni. La ricerca moderna del DNA non ha supportato quella visione tradizionalmente sostenuta sull'origine del pony Exmoor, poich\u00e9 studi esistenti indicano che la razza condivida il DNA mitocondriale ereditato dalla madre e il cromosoma Y ereditato paternamente con varie altre razze equine domestiche provenienti da tutto il mondo. \nLa prima dimostrazione riguardo alla presenza di cavalli domestici in Inghilterra proviene da indagini archeologiche che dimostrano che gli antichi britannici utilizzavano ampiamente il trasporto su ruote con l\u2019uso di cavalli da traino nel sud-ovest dell'Inghilterra gi\u00e0 nel 400 a.C. Ricerche recenti hanno indicato che vi era un significativo coinvolgimento romano nelle miniere di Exmoor. Diversi metalli furono trasportati in giro e sono state ritrovate sculture romane, che mostravano carri inglesi trainati da pony fenotipicamente simili all'Exmoor. \nQuando si form\u00f2 la Manica (5.000 - 8.000 anni fa) questa popolazione equina si isol\u00f2 sulle isole britanniche senza ulteriori contatti con le popolazioni continentali, se non attraverso l'attivit\u00e0 dell'uomo. Questo isolamento genetico venne consolidato per mezzo di prove archeologiche, dove si scopr\u00ec una forte somiglianza con l'Exmoor di oggi. \nQuando l'uomo divenne un agricoltore e si stabil\u00ec nelle aree di pianura, dividendo la terra in campi e aziende agricole, le popolazioni di pony \"British Hill\" si isolarono l'una dall'altra e i loro destini seguirono percorsi diversi. Ci\u00f2 ha portato oggi alla formazione di nove razze autoctone riconosciute di pony in Gran Bretagna. In ogni area l'interferenza umana ha portato alla miscelazione di diversi ingredienti genetici per produrre razze distinte. Ad esempio, i mercenari romani introdussero cavalli frisoni nel nord dell'Inghilterra, che si mescolarono con i pony British Hill per produrre il pony Fell. Nella regione dell\u2019Exmoor si \u00e8 svolta una storia molto diversa. Mentre in ogni altra parte della Gran Bretagna venne introdotto altro sangue equino, compromettendo drasticamente l'aspetto del pony di British Hill, su Exmoor ci\u00f2 non accadde. La maggior parte delle modifiche dei pony avvenute nel resto della Gran Bretagna negli ultimi cento anni possono essere collegate alle influenze dovute al commercio nei porti. Questi scambi commerciali infatti introdussero nuovi animali, nuove idee ma soprattutto modifiche dovute all\u2019influenza dei proprietari terrieri. Exmoor invece fino a poco tempo fa era un luogo dimenticato senza rotte di navigazione o grandi porti nelle vicinanze. Questo permise ai pony di mantenere un sangue puro, senza l\u2019introduzione di nuove linee. \nI pascoli interessati erano controllate da guardiani che lavoravano per la Corona e gestivano Exmoor come una distesa di pascoli montani dove gli agricoltori della periferia potevano pascolare il loro patrimonio (pony, pecore e bovini) tramite pagamento di tasse. Solo il guardiano principale gestiva gli stalloni della razza locale. L'insorgenza dei pony in Exmoor fu menzionata per la prima volta nel 1086 nel Domesday Book; dopo che i dati storici sono rari. \nFino al 1818, gran parte della distesa aperta di Exmoor era designata come \"Foresta Reale\", intesa come terreno di caccia. Dopo il 1818 la Corona vendette la brughiera a un privato, un industriale che credeva di poter \u201cdomare\u201d Exmoor e renderlo un sistema agricolo pi\u00f9 produttivo. Egli, riteneva che si sarebbe potuta migliorare qualunque cosa riguardante la natura, compresi i pony. Ma il guardiano uscente, Sir Thomas Acland, prese 30 dei veri pony Exmoor e fond\u00f2 una mandria. L\u2019industriale che aveva acquistato la Foresta Reale, speriment\u00f2 e produsse pony che non potevano prosperare nei rigidi inverni di Exmoor. Thomas Acland e alcuni colleghi divennero forse alcuni dei primi \"ambientalisti\", allevando i pony Exmoor fedeli alle vere origini. \nLa Exmoor Pony Society \u00e8 stata fondata nel 1921 da allevatori preoccupati per la purezza della specie. Successivamente negli anni '30 i pony diventarono molto popolari tra i bambini, grazie in gran parte al successo del libro che racconta la storia della vita di un pony Exmoor. L'ultimo branco incrociato, che era vissuta separatamente dai vari Exmoors, si estinse all'inizio del 21 esimo secolo. I pony del guardiano continuarono a riprodursi e i loro discendenti ora formano il famoso branco di \"Anchor\" che corre sulle Winsford Hills. Nella maggior parte dei casi, le famiglie di agricoltori che avevano salvato i pony nel 1818 sono ancora oggi coinvolte nell'allevamento di Exmoors. Essendo sopravvissuti alla dispersione nel 1818 e alla moda del \"miglioramento\" che avrebbe potuto cambiarli oltre il riconoscimento, i pony Exmoor furono quasi sterminati durante la Seconda Guerra Mondiale. Durante la guerra infatti le mandrie di pony trascorsero un periodo molto difficile, a causa dell\u2019assenza di proprietari, ma anche perch\u00e9 le porte della brughiera furono lasciate aperte permettendo cos\u00ec ai macellai dell\u2019epoca di usarli come fonte di carne durante il razionamento. Le aree di pascolo persero la loro sicurezza. Inoltre alcune truppe si esercitavano su obbiettivi vivi come i pony. \nDagli anni Quaranta in poi.\nAlla fine della guerra nel 1946 si stima che non siano sopravvissuti pi\u00f9 di 50 pony Exmoor e solo 6 puledri di razza pura furono registrati nell'intera brughiera. Una donna di nome Mary Etherington, che viveva a Exmoor, radun\u00f2 agricoltori e proprietari terrieri per ricominciare l'allevamento dei pony e aumentare i numeri. Fece anche esporre due Exmoors allo zoo di Londra per attirare l'attenzione sulla loro situazione. La popolazione cominci\u00f2 cos\u00ec a riprendersi e a crescere. La selezione naturale ha aiutato il pony a sopravvivere all\u2019umidit\u00e0 e alle basse temperature del territorio senza l\u2019aiuto dell\u2019uomo e, in certi casi, perfino in assenza di cibo. \nGli Exmoor furono esportati per la prima volta in Nord America (in Canada) durante gli anni cinquanta, dove tutt\u2019ora ci sono ancora delle piccole mandrie. Anche se il numero \u00e8 aumentato gradualmente, a met\u00e0 degli anni '70 venivano registrati circa 30 puledri Exmoor all'anno. Tuttavia, nei primi anni 80' l'attenzione si focalizz\u00f2 nuovamente sulla loro importanza zoologica e sulla loro rarit\u00e0. L'entusiasmo per l'allevamento di Exmoors \u00e8 tornato, aumentando la domanda di puledri. All'epoca molti nuovi proprietari acquistarono Exmoors come impegno per la conservazione dei loro pascoli. Il National Trust, English Nature e diversi trust della fauna selvatica della contea hanno creato piccole mandrie libere su riserve naturali sensibili per gestire la vegetazione. Ci\u00f2 sta riscuotendo molto successo e giova alla conservazione del pony Exmoor insieme alla conservazione di interi habitat. Ogni Exmoor registrato di razza fu marchiato con una stella a quattro punte sulla spalla sinistra fino agli anni 2000; questo fenomeno ha attirato numerose critiche e ora \u00e8 una pratica limitata a pony selvatici come scelta degli allevatori. Le cifre si attestano ora a circa 3000 pony in tutto il mondo. La Exmoor Pony Society attualmente afferma che \"Esistono circa 500 pony stabili in Exmoor e altri 3.500 in localit\u00e0 nel Regno Unito e in molti altri paesi. Sebbene il numero sia salutare, la stragrande maggioranza dei pony si trova in situazioni non riproduttive\".\nCaratteristiche.\nMorfologia.\nIl pony Exmoor \u00e8 considerato la pi\u00f9 antica razza nativa Britannica. \u00c8 un pony dal temperamento attento, intelligente, talentuoso e volenteroso poich\u00e9 imparano velocemente e si divertono a lavorare. Sono anche considerati animali gentili, di buon umore e vigili, che vanno d\u2019accordo con tutti, compresi bambini e adulti. La robustezza della razza la rende adatta al pascolo per la conservazione e contribuisce alla gestione di molte brughiere, altri habitat naturali nonch\u00e9 alla conservazione dello stesso Exmoor. Il loro apparato digerente ha una grande capacit\u00e0, ed \u00e8 una caratteristica molto importante in inverno poich\u00e9 consumano grandi quantit\u00e0 di materiale ruvido/grezzo che fornisce loro calore interno. La selezione naturale ha aiutato il pony a sopravvivere all\u2019umidit\u00e0 e alle basse temperature del territorio senza l\u2019aiuto dell\u2019uomo e in certi casi perfino in assenza di cibo. La sua vita ha una durata media di 27 anni. Le nascite dei puledri si registrano nel periodo che intercorre tra la primavera e l\u2019inizio estate, in cui i piccoli hanno la possibilit\u00e0 di trascorrere il periodo accanto alla madre, imitando i loro comportamenti. In questa fase riescono ad accumulare un deposito di grasso che li aiuter\u00e0 durante la stagione fredda. Durante la stagione autunnale, invece, tutte le mandrie vengono spostate nelle aziende agricole per dei controlli e i puledri vengono selezionati per essere venduti o restituiti alla brughiera per l'inverno.\nStandard di razza.\nL\u2019Exmoor presenta una testa compatta, asciutta e ben attaccata, con una fronte ampia. Le orecchie sono piccole, appuntite e molto carnose. La mascella \u00e8 profonda e i denti sono adatti a una dieta grossolana. Gli incisivi (o denti pungenti) sono curvati in modo da incontrarsi verticalmente e quindi tagliare in modo pulito ed efficiente l\u2019erba di pascolo. L'efficienza del morso non sembra diminuire cos\u00ec rapidamente con l'et\u00e0 come si vede invece in molti altri cavalli. I molari (denti masticatori) sono molto grandi e ben radicati nella mascella cos\u00ec da compiere una funzione masticatoria efficiente. La loro eccellente conformazione dentale gli permette di mantenere un pascolo pulito. Espiantano le erbe pi\u00f9 difficili che gli altri cavalli non mangerebbero, permettendo alle piante pi\u00f9 delicate di crescere. \nGli occhi dell\u2019Exmoor, grandi e ben distanziati, vengono detti \u201cocchi da rospo\u201d. Questa descrizione ostica fa paragone al loro aspetto incappucciato con la finalit\u00e0 per\u00f2 di proteggerli dalle fredde condizioni atmosferiche della brughiera. \nIl collo \u00e8 molto muscoloso e ben attaccato al dorso. Le spalle sono alte con scapole vicine ad un garrese asciutto e robusto. \nIl corpo \u00e8 compatto con sottopancia largo, le costole sono lunghe e ben spaziate. Il dorso \u00e8 ampio e livellato; la groppa muscolosa e a volte doppia presenta un\u2019attaccatura bassa della coda.\nGli arti sono corti e puliti alla vista, con articolazioni ben sviluppate e ampie ossa. Gli anteriori sono dritti, ben distanziati e perfettamente disposti. I posteriori sono ben divaricati, quasi perpendicolari al garretto che si trova in linea con l\u2019osso pelvico. Il movimento si compie in modo diretto e naturale.\nGli zoccoli sono ben formati, ben sagomati e di una consistenza molto dura. La muraglia (parete dello zoccolo) si presenta uniformemente scura e pulita.\nMantello.\nPer quanto riguarda il manto del pony, la colorazione dell\u2019Exmoor varia da un sorcino al sauro al baio scuro. Le regioni intorno agli occhi, al naso e ai fianchi sono di un colore farinoso, mentre i crini di criniera e coda sono marroni, talvolta neri. Questa tipologia di colorazione, uniforme in tutta la popolazione, \u00e8 tipica degli animali erbivori che in natura verrebbero predati come bovini, ovini e antilopi. Lo scopo di questo aspetto sembra dunque essere correlato al camuffamento. I pony Exmoor infatti si fondono molto bene con il loro habitat di brughiera, aiutati anche dalla colorazione pi\u00f9 chiara di muso e contorno occhi, che rendono i movimenti meno evidenti al predatore. I puledri Exmoor nascono invece con una colorazione del mantello molto pi\u00f9 chiara, la quale cambia man mano che crescono i primi peli invernali e a circa sei mesi raggiungono il colore degli adulti.\nStruttura del pelo.\nIl mantello muta a seconda della stagione che si avvicina, originando un mantello estivo e uno invernale.\nMisure biometriche.\nGli standard di razza prevedono che le fattrici non superino i 127cm di altezza al garrese e gli stalloni e castroni i 129cm. Il peso pu\u00f2 variare a seconda del sesso dai 318 Kg ai 363 Kg.\nAttualit\u00e0.\nLe organizzazioni.\nPer la conservazione e il benessere della razza negli anni sono state fondate diverse associazioni, che si occupano del mantenimento e della salvaguardia degli Exmoor.\nTra queste ricordiamo la Exmoor Pony Society, fondata nel 1921 dai proprietari dei pascoli che intendevano garantire la purezza della razza, per fare in modo che non si perdesse attraverso l\u2019incrocio e per promuovere ed incoraggiare il loro allevamento. La societ\u00e0 ha istituito un sistema in base al quale i puledri dei genitori registrati devono essere controllati annualmente ed eventualmente registrati nel libro genealogico, se non presentano difetti squalificanti. Ad esempio un puledro con una qualsiasi concentrazione di peli bianchi sul corpo, sulla criniera o sulla coda, o macchie bianche sugli arti viene escluso. Questo perch\u00e9 il bianco \u00e8 tradizionalmente visto come estraneo a un vero Exmoor e si ritiene che sia il residuo di una piccolissima quantit\u00e0 di sangue esterno che potrebbe essere entrato accidentalmente nella razza. Se il puledro invece viene accettato allora viene marchiato a caldo in vari punti: di maggior valore \u00e8 la piccola stella vicino alla spalla che li identifica come puri pony Exmoor, poi sotto la stella viene aggiunto il numero della mandria e infine sul retro-sinistro viene nuovamente marchiato con un numero unico cos\u00ec da poter risalire alla sua mandria di origine. Questa pratica ha attirato per\u00f2 numerose critiche e per tale motivo dal 2000 \u00e8 limitata ai pony selvatici. La Exmoor Pony Society ha circa 700 membri e tiene una parata annuale di stalloni a Exford a maggio e uno Breed Show vicino a Exford ad agosto. \nLa Moorland Mousie Trust \u00e8 invece una organizzazione britannica fondata nel 2000 che ha come scopo il miglioramento della conservazione dei pony Exmoor. Poich\u00e9 c'\u00e8 poco mercato per i puledri di questa razza l'organizzazione lavora per raccogliere fondi che vengono poi destinati ai castroni e al loro addestramento. La preoccupazione pi\u00f9 di rilievo per i pony allevati lontano dalle brughiere e che trascorrono troppo tempo lontano dal loro ambiente naturale \u00e8 quella che perdano robustezza e caratteri distintivi.\nLa conservazione del pascolo.\nA partire dall'anno 2000 c'\u00e8 stata una crescente sensibilizzazione del valore dei pony puri. Tutte le loro caratteristiche naturali che li rendono cos\u00ec ben adattati alle dure condizioni della brughiera si sono dimostrate strumentali per mantenere l'integrit\u00e0 di quel paesaggio. Sono infatti abituati a vivere con condizioni meteorologiche ostili e a nutrirsi anche con cattivi foraggi, rendendoli cos\u00ec animali ideali per la conservazione del pascolo. Il pascolo \u00e8 necessario per rimuovere la boscaglia e le erbe ruvide, incoraggiando cos\u00ec la fauna selvatica e le piante alla crescita. I pony Exmoor svolgono molto bene questa funzione, poich\u00e9 sono animali molto resistenti, con la capacit\u00e0 di prosperare in tutti i tipi di habitat, dalle alte brughiere alle paludi. Sono in grado di pascolare tutto l'anno e mantenere buone condizioni corporee anche senza alimentazione supplementare e con scarso aiuto da parte dell'uomo. Prosperano nei prati di scarsa qualit\u00e0 e nelle brughiere di gesso, affrontano le invasive erbe grossolane che minacciano la biodiversit\u00e0 e con i loro denti buoni e affilati sono in grado di pascolare molto vicino al terreno. Sono inoltre pascolatori altamente 'selettivi', ma affronteranno ginestre, giunchi, rovi e persino felci e occasionalmente esploreranno altri giovani arbusti ed alberi. Dunque i pony Exmoor sono un esempio all'interno della famiglia dei cavalli di alta efficienza nel settore della ricerca, raccolta, masticazione e digestione del cibo. \nSusanna Baker, che lavora con lo Yorkshire Exmoor Pony Trust afferma che \"Per la conservazione hanno a disposizione un certo numero di cose a loro favore: sono indipendenti, autosufficienti e adattati alle condizioni britanniche.\" La donna, che ha una grande conoscenza di questi pony, li vede come un bene prezioso per la conservazione dell'ambiente, dato che crescono nutrendosi anche di foraggi scadenti. \nOggi, le mandrie di pony degli Exmoor selvatici sono gestite in tutta la Gran Bretagna. Una mandria \u00e8 stata persino esportata nella Repubblica Ceca nel 2014 nel tentativo di reintrodurre i pony selvatici. Quel programma \u00e8 stato un tale successo che nel 2015 \u00e8 stata inviata una seconda spedizione di pony. L'obiettivo di questo particolare progetto \u00e8 quello di rivitalizzare i terreni della Repubblica Ceca che sono stati troppo coltivati, e restituirli alla loro precedente bellezza e produttivit\u00e0, dando un valore aggiunto al paesaggio. \nNella maggior parte del mondo i cavalli e pony selvaggi sono rari, perch\u00e9 vengono decimati attraverso la caccia o attraverso la selezione dell\u2019uomo. I pony non sono solo un beneficio per l'ambiente, ma la loro presenza attira i visitatori e incrementa il turismo. Alla domanda sul futuro della razza, Susanna Baker risponde: \"Gli Exmoor ispirano grande devozione e quindi la razza sar\u00e0 probabilmente sicura in termini di numeri complessivi\". Nel caso in cui si verificasse una catastrofe naturale o una malattia dovesse spazzare via le principali popolazioni di Exmoor, la genetica della razza non andrebbe persa, grazie alle mandrie presenti in altre parti del Regno Unito. Questi piccoli pony, anche se vengono ancora classificati come rari e in via di estinzione, sono sicuramente in crescita. \nUsi.\nI pony Exmoor sono animali versatili, resistenti e in grado di adattare i loro zoccoli ad un\u2019ampia variet\u00e0 di attivit\u00e0. Storicamente, prima dell\u2019introduzione della meccanizzazione, che nel Parco Nazionale di Exmoor \u00e8 arrivata relativamente tardi, il pony locale veniva utilizzato dagli agricoltori per intraprendere qualsiasi tipo di lavoro. Il pony poteva infatti essere cavalcato per la pastorizia o imbracato per l'aratura e l'erpicatura. La famiglia lo utilizzava per spostarsi, oppure durante la guerra alcuni venivano persino usati come guardia domestica. Oggi la loro struttura robusta li rende eccellenti pony di famiglia, abbastanza piccoli per un bambino ma anche abbastanza robusti per trasportare un adulto di medie dimensioni. Di natura l'Exmoor ha un temperamento loquace, ma pu\u00f2 comunque essere di difficile contatto, soprattutto se si tratta di pony allevati in libert\u00e0 fin dalla nascita. Se invece sono abituati al contatto diretto con l\u2019uomo possono diventare eccezionali competitori in molte discipline, divenendo forti e coraggiosi. Sempre pi\u00f9 Exmoor si qualificano per i principali campionati nazionali come ad esempio 'Horse of the Year Show' e competono con successo anche nel dressage e nelle competizioni su lunghe distanze.Tra le razze autoctone presenti in gara di certo l\u2019Exmoor \u00e8 quella che viene spesso sottovalutata Oltre a ci\u00f2 sono degli eccellenti pony da \u201ctraino\u201d in quanto hanno una resistenza che gli permette di andare avanti tutto il giorno. In alcuni casi vengono addomesticati al traino perch\u00e9 i loro fantini diventano troppo alti e non sono pi\u00f9 in grado di cavalcarli, allora trovano che questo tipo di utilizzo sia un modo adatto per continuare a girare con il pony. Relativamente alla loro versatilit\u00e0 e resistenza il veterinario William Youatt nel 1820 scriveva cos\u00ec \u201cI pony Exmoor sono utili e robusti. Uno sportivo molto famoso racconta di averne montato uno e di non aver mai riscontrato prima tanta vivacit\u00e0 e resistenza. Per dare un\u2019idea delle sue prestazioni, sappiate che port\u00f2 il suo padrone di circa 90 chilogrammi da Bristol a South Moulton, coprendo una distanza di 140 chilometri.\u201d \nRarit\u00e0.\nIl pony Exmoor \u00e8 un animale molto raro. L\u2019ultimo censimento effettuato a met\u00e0 degli anni ottanta riporta la presenza di 800 pony totali. Per tale motivo il Rare Breeds Survival Trust lo aveva inizialmente inserito come animale \"critico\u201d. Da allora per\u00f2 la popolazione \u00e8 salita a circa 1200 pony, determinando una riclassificazione della razza come \u201cin via d\u2019estinzione\u201d. Questa scelta si basa sulla dimensione della popolazione riproduttiva. Di massima non tutti i 1200 pony sono allevati, molti infatti sono castroni o fattrici libere al pascolo. Si stima inoltre che a met\u00e0 degli anni novanta la popolazione riproduttiva fosse inferiore ai 500 capi. Di questi, probabilmente meno della met\u00e0 viveva libera in habitat naturali. Ad oggi ci sono circa 40 Exmoor in Nord America, ma si trovano anche in Ontario e Nuova Scozia, in Canada, nonch\u00e9 in California, Washington, Virginia e New York negli Stati Uniti."}
{"id": "2813624", "revid": "767487", "url": "https://it.wikipedia.org/wiki?curid=2813624", "title": "Il sindacalista", "text": "Il sindacalista \u00e8 un film commedia italiano del 1972, diretto dal regista Luciano Salce.\nTrama.\nLe disavventure di Saverio Ravizzi, operaio siciliano che sfugge alla morte durante una manifestazione e trova quindi un nuovo lavoro in una fabbrica a Bergamo. L'uomo comincia a mobilitare i suoi compagni di lavoro per ottenere condizioni di lavoro migliori, ignaro che il suo attivismo spontaneo \u00e8 di fatto utilizzato come parte di un grande sistema finanziario da parte del proprietario della fabbrica.\nProduzione.\nNel film, l'attore protagonista Lando Buzzanca rendeva omaggio a Giuseppe Di Vittorio."}
{"id": "2813625", "revid": "118834", "url": "https://it.wikipedia.org/wiki?curid=2813625", "title": "Pony exmoor", "text": ""}
{"id": "2813634", "revid": "1776051", "url": "https://it.wikipedia.org/wiki?curid=2813634", "title": "Necessary Evil", "text": "Necessary Evil \u00e8 il nome con cui venne battezzato il Boeing B-29 Superfortress della United States Army Air Force che partecip\u00f2, assieme al gemello \"Enola Gay\", alla missione che port\u00f2 allo sgancio della prima bomba atomica, nel corso della seconda guerra mondiale, sulla citt\u00e0 giapponese Hiroshima.\nIl compito del suo equipaggio era di scattare foto durante il primo lancio della storia di una bomba atomica su dei civili."}
{"id": "2813641", "revid": "1543377", "url": "https://it.wikipedia.org/wiki?curid=2813641", "title": "Hedyphagetica", "text": "Gli Hedyphag\u00e8tica ( \"Squisitezze\", \"Cibi prelibati\") sono un'opera di Quinto Ennio.\nOpera.\nDoveva essere un poema didascalico sulla cucina, probabilmente con contenuto sperimentale, ironico e parodico sul modello di un poemetto greco di Archestrato di Gela.\nConosciamo molto poco su di essa in quanto non ci \u00e8 giunta, ma \u00e8 probabile percorresse il Mediterraneo descrivendone le specialit\u00e0 gastronomiche, soprattutto per quanto riguarda il pesce. Per quel che ci rimane, si tratta di un'operina erudita nel solco dei poemetti didascalici ellenistici. Essa \u00e8 composta in esametri, e se, come si pensa, \u00e8 stata composta prima degli Annales, si tratta della prima opera latina composta in esametri."}
{"id": "2813645", "revid": "125284418", "url": "https://it.wikipedia.org/wiki?curid=2813645", "title": "Giro di Sardegna 2010", "text": "Il Giro di Sardegna 2010, ventottesima edizione della corsa e valevole come prova dell'UCI Europe Tour 2010 categoria 2.1, si svolse dal 23 al 27 febbraio 2010 su un percorso di 844,9\u00a0km, suddiviso su 5 tappe, con partenza da Olbia e arrivo a Cagliari, nell'omonima regione italiana. La vittoria fu appannaggio del ceco Roman Kreuziger, il quale complet\u00f2 il percorso in 22h08'06\", alla media di 38,288\u00a0km/h, precedendo lo statunitense Christopher Horner e il francese Thomas Voeckler.\nSul traguardo di Cagliari 117 ciclisti, su 125 partiti da Olbia, portarono a termine la competizione.\nSquadre e corridori partecipanti.\nInserita nel calendario del circuito continentale UCI Europe Tour, la prova \u00e8 aperta a UCI ProTeam, UCI Professional Continental Team e UCI Continental Team. Vi partecipano 16 squadre, composte da otto ciclisti ciascuna.\nDettagli delle tappe.\n1\u00aa tappa.\nLa prima tappa del Giro di Sardegna 2010, partita come l'anno precedente dalla citt\u00e0 di Olbia, era particolarmente adatta ai velocisti, ma poteva celare qualche pericolo negli ultimi chilometri, vista la salitella finale. Il percorso consisteva in un tracciato con diversi saliscendi nelle prime fasi di gara, dove si attraversarono i comuni di Loiri, Al\u00e0 dei Sardi e Buddus\u00f2 prima di raggiungere il GPM di terza categoria a Pattada. Al km 112 il primo GPM di prima categoria sul Monte Rasu (1049 m s.l.m.). Superata questa seconda scesa, il percorso spianava sino all'arrivo, situato nel centro abitato di Bonorva.\nLa tappa fu caratterizzata da una lunga fuga, che prese il largo dopo soli due chilometri di gara quando in testa alla corsa si portarono quattro uomini: Simon Clarke, Didac Ortega, Freddy Bichot e Leonardo Giordani, ai quali si accod\u00f2 quasi subito Giairo Ermeti. I cinque raggiunsero un vantaggio massimo di 4'06\" sul gruppo dopo 20 chilometri. Poco prima del passaggio al Gran Premio della Montagna di Monte Rasu, sotto la spinta degli uomini Liquigas-Doimo, i fuggitivi furono raggiunti dal gruppo dei migliori. Fortunato Baliani e Pierre Rolland con Lorenzo Bernucci tentarono di animare la gara con alcuni scatti nel finale, ma il gruppo non lasci\u00f2 spazio ed arriv\u00f2 compatto al traguardo di Bonorva giocandosi la vittoria in volata, vinta da Francesco Gavazzi della Lampre, che batt\u00e9 allo sprint Oscar Gatto e Giovanni Visconti, diventando cos\u00ec il primo leader della classifica generale.\n2\u00aa tappa.\nLa seconda tappa, la pi\u00f9 dura del Giro con il passaggio sul Gennargentu, port\u00f2 i corridori da Macomer a Nuoro, con arrivo in salita al Monte Ortobene (955 m s.l.m.). Dopo il via dal capoluogo del Marghine il percorso si snod\u00f2 tra gli abitati di Birori, Ottana e Olzai, in cui era fissato un GPM di seconda categoria (639 m s.l.m.). Superato il Gennargentu, una discesa rapida nella valle di Oliena portava verso l'ascesa dell'Ortobene.\nLa prima fuga della giornata, partita dopo 34 chilometri, vide come protagonisti dieci corridori che, dopo aver guadagnato un vantaggio massimo di 3'05\" al chilometro 73, furono ripresi dal gruppo al chilometro 157, alle porte di Nuoro. Dopo il ricongiungimento, arriv\u00f2 il tentativo di Alexandr Pliuschin, Stefano Pirazzi e Giairo Ermeti, poi ripresi a dieci chilometri dal termine dal gruppo. Sul Monte Ortobene furono gli uomini della Liquigas e della Lampre, come nella tappa precedente, ad imporre il ritmo che port\u00f2 un gruppetto di una dozzina di unit\u00e0 ad allungare sugli altri a quattro chilometri dalla vetta. Tra i fuggitivi che si giocarono la vittoria allo sprint prevalse Roman Kreuziger, precedendo Christopher Horner e Thomas Voeckler. Kreuziger con questa vittoria divenne il nuovo leader della generale.\n3\u00aa tappa.\nLa terza frazione, lunga 206\u00a0km, prese il via da Nuoro e si concluse ad Oristano. Una tappa favorevole ai velocisti dato che, a parte le prime asperit\u00e0 delle montagne nuoresi nei comuni di Orani, Olzai e Teti (in quest'ultimo era presente un GPM di seconda categoria a 838 m s.l.m.), la strada spianava sempre pi\u00f9 fino ad arrivare nella Sardegna occidentale ad Oristano. Prima di arrivare nel capoluogo di provincia si pass\u00f2 a Ghilarza, Morgongiori, Ghilarza e Arborea.\nNella terza tappa si registr\u00f2 la vittoria in volata di Alessandro Petacchi. Il gruppo infatti arriv\u00f2 compatto ad Oristano dopo alcuni tentativi di fuga gi\u00e0 dai primi chilometri. Al chilometro 60 il tentativo di un drappello composto tra gli altri da Giairo Ermeti, in cerca di punti per la maglia celeste, David Gutierrez e il danese Michael Rasmussen. Il grupp\u00f2 ricuc\u00ec lo svantaggio dai fuggitivi che vennero ripresi al 125\u00a0km. Si arriv\u00f2 dunque alla volata, dove Petacchi batt\u00e9 allo sprint Enrico Rossi e Jacopo Guarnieri.\n4\u00aa tappa.\nLa quarta tappa, da Carbonia a Iglesias di 181,5\u00a0km, attravers\u00f2 le provincie di Carbonia-Iglesias, Cagliari e del Medio Campidano. Al contrario della tappa precedente, questa volta l'avvio era abbastanza semplice e i primi chilometri erano per lo pi\u00f9 pianeggianti. Dopo la partenza da Carbonia si rientr\u00f2 verso l'interno passando per Villamassargia, Vallermosa e Siliqua per poi entrare nel Medio Campidano dove iniziavano le prime difficolt\u00e0: una prima salita a 60\u00a0km dal traguardo, il Passo \"Genna e Frongia\" con una pendenza media del 5% (Gran Premio della Montagna di seconda categoria), che portava la carovana da Guspini ad Arbus e una seconda salita ancora pi\u00f9 ripida, a 27\u00a0km dall'arrivo, il Passo \"Arcu Genna e Bogai\" (GPM di prima categoria,549 m s.l.m.), meglio noto per la cronoscalata automobilistica Iglesias-Sant'Angelo. Poi tutta discesa fino a Iglesias.\nL'elevato ritmo tenuto dal gruppo, con una velocit\u00e0 media oltre i 48\u00a0km/h, non lasci\u00f2 possibilit\u00e0 ai tentativi di fuga, anche se in sei tentarono la fuga: Pavel Brutt, Alberto Contoli, Alan Marangoni, Giairo Ermeti sempre alla ricerca di punti nei traguardi volanti, Luca Celli e Stafano Usai, uno dei due sardi partecipanti a questo Giro. Ermeti e Usai si staccano all'ottantasettesimo chilometro mentre gli altri quattro vennero raggiunti al chilometro 148. Nel rettilineo in leggerissima salita di Iglesias un incidente fortuito, causato da un tifoso sportosi dalle transenne per scattare una foto, imped\u00ec a Petacchi di giocarsi la vittoria in volata. Lo spezzino cadde coinvolgendo anche Fabio Sabatini, Oscar Gatto e Daniele Colli. Danilo Hondo, uomo Lampre che si era fermato dopo aver tirato la volata come ultimo uomo di Petacchi, si rialz\u00f2 e and\u00f2 a vincere la tappa, sfruttando la casualit\u00e0 e la distrazione degli altri sprinter.\n5\u00aa tappa.\nLa quinta e ultima frazione part\u00ec da Sant'Antioco e si concluse con l'arrivo a Cagliari. Questa tappa, la pi\u00f9 corta di tutte, non prevedeva grosse difficolt\u00e0 dato che, percorrendo tutta la strada che costeggia il tratto costiero della Sardegna sud-occidentale, non erano presenti salite. L'organizzazione scelse di attraversare questa zona, quindi i comuni di Pula, Sarroch, Capoterra e Assemini, poich\u00e9 non fu possibile ospitare il Giro in questa zona l'anno precedente a causa dell'alluvione che aveva colpito l'area del Monte Arcosu.\nAd animare una tappa scontata con l'annunciato arrivo in volata fu il croato Bruno Radotic, con una lunghissima azione solitaria di 99\u00a0km (dal chilometro 32 al chilometro 131). Una volta ripreso il fuggitivo, la Lampre-Farnese Vini tir\u00f2 il gruppo fino a Cagliari, ma in volata Alessandro Petacchi venne battuto da Alberto Loddo, idolo di casa e unico sardo assieme a Stefano Usai a partecipare a questa edizione del Giro di Sardegna. Con lo sprint vincente in viale Diaz, Loddo si aggiudic\u00f2 per la prima volta nella sua carriera una tappa nella sua terra d'origine in una competizione professionistica. Nella volata nel per il traguardo volante di via Roma, a 6 chilometri dall'arrivo, Chris Horner, secondo nella generale, arriva secondo e si aggiudic\u00f2 2\" di abbuono, insufficienti tuttavia per scalzare dal primo posto il ceco Kreuziger, che si aggiudic\u00f2 cos\u00ec la maglia rosso-blu del Giro di Sardegna.\nEvoluzione delle classifiche.\nSi distinguono cinque differenti graduatorie. La classifica generale, calcolata sommando il tempo alla fine di ogni frazione di ogni singolo ciclista ed assegnando dei bonus per i primi tre che tagliano i traguardi intermedi e quello finale (rispettivamente 3, 2 e un secondo e 10, 6 e 4 secondi), il cui leader veste una maglia rosso-blu. Tale classifica \u00e8 la pi\u00f9 importante ed il vincitore \u00e8 il vincitore del Giro.\nOltre a questa, vi \u00e8 una classifica a punti, contraddistinta da una maglia a scacchi rossi e blu. In tale classifica, i primi otto ciclisti a transitare sul traguardo finale, acquisiscono rispettivamente 10, 8, 6, 5, 4, 3, 2 ed 1 punto. In caso di parit\u00e0 si tiene conto del numero di vittorie di tappa e della classifica generale a tempo.\nLa classifica della montagna, che assegna una maglia verde, \u00e8 calcolata sommando i punti ottenuti dai primi tre ciclisti che transitano sulla cima di alcune ascese designate come Gran Premi della Montagna, che sono distinti in prima, seconda e terza categoria e assegnano rispettivamente 8, 5 e 4 punti, 5, 3, 2 punti e 3, 2 ed 1 punto. In caso di parit\u00e0 si considerano il numero di primi posti sui GPM e la classifica generale.\nLa quarta classifica stabilisce il leader dei traguardi volanti ed \u00e8 calcolata sommando i punti acquisiti dai primi tre ciclisti che passano per i traguardi intermedi di ogni tappa, che guadagnano rispettivamente 5, 3 ed 1 punto. In caso di parit\u00e0, si tiene conto del numero di vittorie dei traguardi volanti e della classifica generale.\nPer ultima, la classifica a squadre, ricavata dalla somma dei tre migliori tempi individuali al traguardo dei ciclisti di ogni squadra. In caso di parit\u00e0 si tiene conto dei piazzamenti nella tappa dei tre corridori o del corridore meglio piazzato. Ogni squadra che rimane con meno di tre corridori \u00e8 esclusa dalla classifica.\nPunteggi UCI.\nClassificata come evento di categoria 2.1, conformemente al regolamento UCI, assegna i seguenti punteggi: 16, 11, 6, 5, 4 e 2 punti ai primi sei di ogni tappa; 80, 56, 32, 24, 20, 16, 12, 8, 7, 6, 5 e 3 punti ai primi dodici della classifica generale finale ed 8 punti al corridore che indossa la maglia da leader della prova in ogni tappa.\n "}
{"id": "2813647", "revid": "729019", "url": "https://it.wikipedia.org/wiki?curid=2813647", "title": "Live at the Paradiso", "text": "Live at the Paradiso \u00e8 un doppio album live dei Van der Graaf Generator pubblicato il 7 settembre 2009."}
{"id": "2813653", "revid": "287204", "url": "https://it.wikipedia.org/wiki?curid=2813653", "title": "Diocesi di My Tho", "text": ""}
{"id": "2813657", "revid": "1573940", "url": "https://it.wikipedia.org/wiki?curid=2813657", "title": "Cottus beldingii", "text": "Cottus beldingii \u00e8 una specie di pesce osseo facente parte della famiglia Cottidae, originaria del Nord America. "}
{"id": "2813658", "revid": "101175", "url": "https://it.wikipedia.org/wiki?curid=2813658", "title": "Campionato mondiale superbike 2010", "text": ""}
{"id": "2813663", "revid": "66387", "url": "https://it.wikipedia.org/wiki?curid=2813663", "title": "Blasphemous Rumours", "text": ""}
{"id": "2813664", "revid": "287204", "url": "https://it.wikipedia.org/wiki?curid=2813664", "title": "489 (numero)", "text": "Quattrocentoottantanove (489) \u00e8 il numero naturale dopo il 488 e prima del 490."}
{"id": "2813668", "revid": "1305772", "url": "https://it.wikipedia.org/wiki?curid=2813668", "title": "June Duprez", "text": "Biografia.\nFiglia di Fred Duprez, un attore statunitense di vaudeville e dell'australiana Florence Isabelle Matthews, nacque a Teddington durante un raid aereo nella fase finale della Prima guerra mondiale.\nInizi\u00f2 la carriera di attrice in giovane et\u00e0 con una compagnia teatrale, mentre la sua prima esperienza cinematografica fu \"Gentiluomo dilettante - Il nuovo Robin Hood\" (1936), seguito nello stesso anno da \"The Cardinal\" (1936) e da \"Il cerchio rosso\" (1936). Entrambi ebbero un buon successo, ma a lanciare definitivamente June Duprez fu il successivo film, \"Le quattro piume\" (1939), seguito da \"La spia in nero\" (1939) e \"Il ladro di Bagdad\" (1940), di Alexander Korda.\nFu lo stesso Korda a portarla a Hollywood e a fissare per lei cachet di 50.000 dollari a parte. Questo contribu\u00ec a precluderle la possibilit\u00e0 di interpretare numerosi ruoli e a impedirle di raggiungere negli Stati Uniti lo stesso successo riscosso in Gran Bretagna.\nTra il 1942 e il 1945 recit\u00f2 in \"Little Tokyo, USA\" (1942), \"I misteri della jungla\" (1943), \"Il ribelle\" (1944) e \"Lo strangolatore di Brighton\" (1945), fino ad arrivare al suo film pi\u00f9 noto, \"Dieci piccoli indiani\" (1945), la versione del romanzo di Agatha Christie diretta da Ren\u00e9 Clair, in cui interpret\u00f2 il ruolo di Vera Claythorne. La sua ultima apparizione fu in \"One Plus One\" (1961), ma si era di fatto ritirata dalle scene nel 1948.\nVita privata.\nL'attrice si spos\u00f2 due volte. La prima nel 1935 con un medico, Frederick Beauchamp, ma il matrimonio fin\u00ec in un divorzio nel 1942. Nel 1948, spos\u00f2 George Moffett, Jr., un ricco sportivo da cui ebbe due figlie. Anche questa unione fin\u00ec e la coppia divorzi\u00f2 nel 1965.\nJune Duprez visse a lungo a Roma, per poi fare ritorno a Londra, dove si stabil\u00ec nel prestigioso quartiere di Knightsbridge, frequentando l'alta societ\u00e0. Mor\u00ec a Londra, dopo una lunga malattia, all'et\u00e0 di 66 anni il 30 ottobre 1984."}
{"id": "2813669", "revid": "278830", "url": "https://it.wikipedia.org/wiki?curid=2813669", "title": "Japanese Movie Database", "text": "Il , colloquialmente noto anche con la sigla JMDb, \u00e8 un database online di informazioni sul cinema giapponese: film (lungometraggi), attori, registi, personale di produzione e membri della troupe. Simile all'Internet Movie Database, contiene esclusivamente opere prodotte in Giappone.\nIl sito \u00e8 stato creato nel 1997, contiene film a partire dal periodo Meiji (1899, trentaduesimo imperatore) fino ai giorni nostri ed \u00e8 in continuo aggiornamento."}
{"id": "2813673", "revid": "112093632", "url": "https://it.wikipedia.org/wiki?curid=2813673", "title": "Classi G e H (cacciatorpediniere)", "text": "Le classi G e H sono state una classe di 24 cacciatorpediniere della Royal Navy britannica varati tra il 1935 ed il 1939. Servirono nella seconda guerra mondiale durante la quale 17 unit\u00e0 vennero distrutte. Due unit\u00e0 vennero trasferite alla Royal Canadian Navy e alla Marina militare polacca. Altre navi vennero costruite per le marine militari di Argentina, Grecia e Brasile.\nProgetto.\nClasse G.\nLe unit\u00e0 della classe G vennero ordinate nell'ambito del programma di costruzioni navali del 1933, mentre le H seguirono nel 1934. Le nuove classi erano molto simili alle precedenti unit\u00e0 classe F, con una leggera diminuzione delle dimensioni dovuta alla riduzione della grandezza delle turbine. L'armamento era uguale nelle due classi e l'alzo massimo di 40\u00b0 dei cannoni CP Mark XVII venne ottenuto con il semplice uso dell'inclinazione dei ponti. La \"Gloworm\" speriment\u00f2 i nuovi tubi lanciasiluri quintupli PR Mk. I mentre le altre unit\u00e0 della classe vennero equipaggiate col tradizionale impianto quadruplo Mk. VIII. Tutte le navi della classe ebbero l'albero maestro singolo e quello pi\u00f9 avanzato a tripode.\nClasse H.\nLe unit\u00e0 delle classe H erano semplici ripetizioni delle G con una soluzione differente per portare l'alzo dei pezzi a 40\u00b0. Venne modificata la culatta dei cannoni e installato il nuovo modello CP Mk. XVIII che non aveva necessit\u00e0 di modifiche al ponte. Nonostante la disponibilit\u00e0 di tubi lanciasiluri quintupli questi non vennero installati per non caricare eccessivamente le unit\u00e0. Miglioramenti progettuali e un maggiore uso della saldatura portarono ad una diminuzione del dislocamento di circa 50 tonnellate.\nCapoflottiglia.\nCome per le classi E e F le unit\u00e0 capoflottiglia vennero costruite in base ad un progetto ingrandito, con un ulteriore pezzo da 120\u00a0mm tra i fumaioli, venendo basate sulla capoflottiglia della classe F, la \"Faulknor\". La \"Greenville\" venne costruita pi\u00f9 corta utilizzando un diverso tipo di caldaie Yarrow compatte. La \"Hardy\" era invece riconoscibile grazie all'albero a tripode. Entrambe le unit\u00e0 andarono perdute nelle prime battute della seconda guerra mondiale, non ricevendo quindi alcuna modifica.\nClasse Havant.\nLe unit\u00e0 classe Havant vennero impostate nel 1938 per il Brasile. Avevano l'albero di prua singolo, mentre quello di poppa aveva una configurazione a tripode. Vennero completate senza il cannone in posizione Y sul cassero di poppa, permettendo quindi l'imbarco di un maggior numero di cariche di profondit\u00e0. I fumaioli vennero ribassati per ampliare il campo di tiro delle artiglierie antiaeree. Vennero completate equipaggiate solo di telemetri, venendo in seguito dotate di un sistema controllo fuoco con telemetro integrato sul ponte di comando, a differenza delle sorelle che ebbero i due sistemi separati.\nDopo l'ingresso in servizio con la Royal Navy, la \"Handy\" e la \"Hearty\" vennero ribattezzate rispettivamente \"Harvester\" e \"Hesperus\", per evitare confusione con la \"Hardy\".\nInizialmente le sei unit\u00e0 formarono la 9 Flottiglia cacciatorpediniere della \"Home Fleet\" assegnata alla protezione antisommergibile di Scapa Flow. Negli ultimi mesi del 1940 la Flottiglia venne trasferita al Western Approaches Command e ridesignata 9\u00ba Gruppo di scorta. Nel marzo 1942, le cinque unit\u00e0 rimaste vennero designate capoflottiglia della Mid-Ocean Escort Force.\nNavi.\nMarinha do Brasil.\nIl Brasile ordin\u00f2 sei unit\u00e0 classe \"Jurua\" dal Regno Unito nel 1938 ma l'anno successivo queste unit\u00e0 vennero acquistate dalla Royal Navy allo scoppio del secondo conflitto mondiale, formando la classe Havant. Il governo brasiliano decise quindi di produrre in proprio i cacciatorpediniere, iniziando la costruzione della classe \"Acre\" nei cantieri di Ilha das Cobras, nei pressi di Rio de Janeiro. Il progetto era simile a quello della classe H, ceduto dal Regno Unito, ma con cannoni da 127\u00a0mm forniti dagli Stati Uniti. Nonostante venissero impostate nel 1940, le unit\u00e0 non entrarono in servizio che tra il 1949 ed il 1951.\nArmada de la Republica Argentina.\nSette unit\u00e0 vennero costruite per la Armada de la Rep\u00fablica Argentina, designate Classe Buenos Aires e consegnate nel 1938. Vennero costruite nei cantieri Vickers Armstrongs di Barrow, Cammell Laird e John Brown &amp; Company di Clydebank.\nElliniko Polemik\u00f3 Navtik\u00f3.\nDue unit\u00e0, con un progetto leggermente modificato rispetto alle classe G, vennero costruite per la Elliniko Polemik\u00f3 Navtik\u00f3, la marina militare greca, nei cantieri Yarrow. Vennero equipaggiate con cannoni tedeschi da 127\u00a0mm e pezzi antiaerei da 37\u00a0mm. Le armi vennero installate in Grecia in quanto la Germania rifiut\u00f2 di inviare le armi in Gran Bretagna.\nDue ulteriori unit\u00e0, la \"Vasilefs Konstantinos\" e la \"Vasilissa Sofia\", cos\u00ec battezzate in onore di Costantino I di Grecia e della Regina Sofia, dovevano essere costruite in Grecia, ma i lavori vennero interrotti allo scoppio della seconda guerra mondiale."}
{"id": "2813675", "revid": "461505", "url": "https://it.wikipedia.org/wiki?curid=2813675", "title": "European Pressurized Water Reactor", "text": ""}
{"id": "2813679", "revid": "284427", "url": "https://it.wikipedia.org/wiki?curid=2813679", "title": "Ges\u00f9 (miniserie televisiva)", "text": ""}
{"id": "2813682", "revid": "110157", "url": "https://it.wikipedia.org/wiki?curid=2813682", "title": "Vojtanov", "text": "Vojtanov (in tedesco \"Voitersreuth\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono V\u00fdhledy, Skalka e Hazlov ad ovest, Sch\u00f6nberg, Grossenteich, Deckerh\u00e4user, Sorge, B\u00e4rendorf e Bad Brambach a nord, Star\u00fd Rybn\u00edk e Skaln\u00e1 ad est e Zelen\u00fd H\u00e1j, M\u00fdtinka, Poustka, Horn\u00ed Lomany, Doln\u00ed Lomany, Ostroh, Krapice e Lu\u017en\u00e1 a sud.\nAd est del villaggio si trova la stazione ferroviaria.\nStoria.\nLa prima menzione scritta del paese risale al 1299 e in quel tempo era il villaggio pi\u00f9 grande del distretto di Cheb. Il villaggio non ebbe mai una propria parrocchia, almeno fino al 1653. Nel 1684 scoppi\u00f2 un incendio molto pericoloso. Nel mezzo della rivoluzione industriale aumentarono le edificazioni, tra le quali, molte vie di comunicazione (1829), la stazione ferroviaria, risalente al 1865, e le fabbriche tessili di \"Listner &amp; Buchheim\", e \"H\u00fcttner\". Questo processo di industrializzazione ebbe conseguenze sia positive che negative:\nSubito dopo la seconda guerra mondiale, tutta la popolazione tedesca fu espulsa dalla cittadina, ma questa perdita di abitanti non fu pi\u00f9 colmata.\nEconomia.\nNel paese di Vojtanov si trovano tre stazioni di benzina, due barbieri, due discoteche, nonch\u00e9 tre noti bordelli di gestione asiatica."}
{"id": "2813683", "revid": "857138", "url": "https://it.wikipedia.org/wiki?curid=2813683", "title": "M\u00fdtinka", "text": "Il toponimo M\u00fdtinka pu\u00f2 riferirsi a diverse localit\u00e0 della Repubblica Ceca:"}
{"id": "2813685", "revid": "438678", "url": "https://it.wikipedia.org/wiki?curid=2813685", "title": "Voitersreuth", "text": ""}
{"id": "2813692", "revid": "470329", "url": "https://it.wikipedia.org/wiki?curid=2813692", "title": "Luigi Anolli", "text": ""}
{"id": "2813702", "revid": "2091899", "url": "https://it.wikipedia.org/wiki?curid=2813702", "title": "Amalienburg", "text": "Amalienburg \u00e8 un padiglione di caccia in stile rococ\u00f2 situato all'interno del parco nel castello di Nymphenburg, a Monaco di Baviera.\nL'edificio venne costruito tra il 1734 e il 1739 dall'architetto fiammingo Fran\u00e7ois de Cuvilli\u00e9s il vecchio su commissione dell'imperatore Carlo VII che desiderava farne dono alla moglie Maria Amalia, grande appassionata di caccia (si dice infatti che amasse stare pi\u00f9 con i suoi cani che non con le sue damigelle).\nStruttura.\nL'edificio presenta una pianta simmetrica costituita da una grande sala centrale affiancata da due ali. \nLa sala centrale, realizzata da Johann Baptist Zimmermann e Joachim Dietrich, \u00e8 denominata Sala degli specchi, per via dei grandi specchi che la decorano. I colori dominanti della sala sono l'argento e l'azzurro, colori nazionali della Baviera. L'ornamento \u00e8 costituito da stucchi rappresentanti pappagalli, animali all'epoca rari in Europa, e da un imponente lampadario in vetro di Murano. Una grande vetrata chiude il lato della sala prospiciente l'ingresso. La sala \u00e8 sovrastata da un terrazzino. \nLe due ali, simmetriche, sono composte da una coppia di stanze. I locali adiacenti alla sala centrale, decorati da affreschi realizzati da Peter Jacob Horemans, rappresentanti paesaggi e incorniciati da stucchi, contengono entrambi un camino e lampadari in vetro di Murano di dimensione inferiore rispetto a quello della sala principale. Queste stanze portano ognuna a una seconda stanza di servizio: una adibita a canile e a deposito per i fucili e per la cacciagione, l'altra usata come salottino e collegata a una cucina rivestita da piastrelle decorate.\nCollegamenti esterni.\n "}
{"id": "2813705", "revid": "36426", "url": "https://it.wikipedia.org/wiki?curid=2813705", "title": "Anonimo ferrarese", "text": ""}
{"id": "2813707", "revid": "1369234", "url": "https://it.wikipedia.org/wiki?curid=2813707", "title": "Antonio Ad\u00e1n", "text": "Carriera.\nClub.\nReal Madrid.\nDebutta nel Real Madrid C nella stagione 2004-2005, dove trascorre le seguenti due stagioni come titolare. Dopo il campionato europeo Under-19, passa a far parte del Real Madrid Castilla. Nell'estate del 2006 gioca alcune partite in prima squadra con Fabio Capello, che lo schiera tra i pali nelle amichevoli pre stagionali. Diventa un portiere stabile della prima squadra sotto la gestione di Jos\u00e9 Mourinho.\nL'8 dicembre 2010 debutta con il in una partita ufficiale di Champions League, sostituendo l'infortunato Jerzy Dudek. Il 13 febbraio 2011 fa il suo debutto nella Liga, entrando al secondo minuto della partita contro l', per via dell'espulsione di Iker Casillas. Diventa ufficialmente il secondo portiere per la stagione 2011-2012, in seguito al ritiro di Dudek.\nNel dicembre del 2012 sostituisce Casillas in alcune partite di campionato. Nel gennaio del 2013, in seguito ad un problema alla mano di Casillas, il club di Madrid acquista Diego L\u00f3pez per sostituire il portiere infortunato, relegando cos\u00ec Ad\u00e1n al ruolo di terza scelta. Il 2 settembre 2013 rescinde il suo contratto con i \"Blancos\", rimanendo quindi svincolato.\nCagliari e ritorno in Spagna.\nIl 19 novembre viene ingaggiato a parametro zero dal . Con i sardi firma un contratto annuale con opzione per il prolungamento, diventando cos\u00ec il primo calciatore spagnolo nella storia del club rossobl\u00f9. Sceglie la maglia numero 26 per la stagione 2013-2014. Esordisce in Serie A il 5 gennaio 2014 nella gara in trasferta contro il , terminata con il punteggio di 0-0, scendendo in campo dal primo minuto.\nIl 27 gennaio, quindici giorni dopo una disastrosa prestazione nella partita persa per 1-4 contro la , rescinde consensualmente il contratto con la societ\u00e0 sarda e lo stesso giorno \u00e8 ingaggiato dal . Debutta con la nuova maglia il 2 febbraio, nella vittoria per 2-0 contro l'Espanyol.\nIl 10 luglio 2018 si trasferisce all'. Esordisce coi \"Colchoneros\" il 30 ottobre 2018 in occasione della partita di Coppa del Re vinta contro il per 1-0.\nSporting Lisbona.\nIl 20 agosto 2020 firma per lo .\nNazionale.\nFu il capitano della nazionale spagnola Under-19 durante il vittorioso Campionato europeo di categoria nell'estate del 2006. Fu poi convocato nella nazionale Under-21 per i play-off dei campionati europei del 2007 contro l' nell'ottobre 2006, che la perse con lui in panchina.\nStatistiche.\nPresenze e reti nei club.\n\"Statistiche aggiornate al 20 agosto 2020.\""}
{"id": "2813708", "revid": "287204", "url": "https://it.wikipedia.org/wiki?curid=2813708", "title": "Soren Larsen", "text": ""}
{"id": "2813712", "revid": "228587", "url": "https://it.wikipedia.org/wiki?curid=2813712", "title": "Willem Johan Kolff", "text": "Membro di una famiglia di ricchi imprenditori olandesi, trascorre parte della sua vita nei Paesi Bassi per poi emigrare negli Stati Uniti nel 1950. Nel 1955 ottenne la cittadinanza statunitense.\nBiografia.\nFamiglia.\nWillem Johan \"Pim\" Kolff il 14 febbraio 1911 a Leida, Paesi Bassi. I genitori erano Jacob Kolff e Adriana Pieternella de Jange. Jacob Kolff era il pi\u00f9 giovane di sette figli di una ricca famiglia di imprenditori di Middhelharnis. Jacob Kolff decise di non ereditare le imprese del padre e di intraprendere gli studi di Medicina durante i quali conobbe, nel 1903, Adriana Piternella de Jange, che sposer\u00e0 nel giugno del 1910. Nel 1916 Jacob Kolff divenne direttore di un sanatorio per i malati di tubercolosi a Beekbergen , e tutta la famiglia si trasferisce con lui. W. J. Kolff, affettuosamente chiamato \"Pim\", fu il primo di cinque figli. Nel 1912 nasce suo fratello Cees, nel 1914 Jaap, nel 1920 Therus e infine, nel 1924, Aad.\nInfanzia.\nPochi giorni dopo la nascita, i genitori di W. Kolff si accorsero che era affetto da uno spasmo pilorico , e doveva essere operato immediatamente in quanto rischiava di morire . All'et\u00e0 di 6 anni si trasferisce con i genitori e i due piccoli fratelli a Beekbergen dove viene a contatto con la natura selvatica e incontaminata di quei luoghi che ben soddisfacevano le curiosit\u00e0 di un bambino cos\u00ec acuto e vivace . All'et\u00e0 di 7 anni impara a lavorare il legno, sviluppando una passione che lo accompagner\u00e0 sempre nella sua vita. Passa molte ore dei weekend a passeggiare nelle vaste distese di Beekbergen alla ricerca di piccoli reperti archeologici. Spesso, durante queste lunghe passeggiate, il padre discuteva con lui dei suoi pazienti e delle possibili nuove forme di trattamento .\nStudi.\nWillem Johan Kolff riceve insieme ai suoi fratelli un'ottima educazione scolastica , mentre non riceve alcuna particolare educazione religiosa, pur essendo i suoi nonni Protestanti. I genitori, ogni estate, lo facevano viaggiare in diversi paesi al fine di fargli apprendere diverse lingue straniere. Ben presto W. Kolff impar\u00f2 il francese e il tedesco. \nSeguendo le orme del padre, studia Medicina a Leiden . In Apeldoorn, il 4 settembre 1937, dopo un lungo fidanzamento, sposa Janke Cornelia Huidekoper, che conosceva dall'et\u00e0 di 16 anni. Durante il secondo anno di universit\u00e0 viene nominato assistente del Professor Tendeloo , autorit\u00e0 europea in materia di patologia, e autore del libro \"Allgemeine Pathologie (General Pathology)\". Diventa ben presto il pupillo del Professor Tendeloo, che decide di dargli uno stipendio di studente tirocinante . \nBen presto dimostra la sua bravura per le materie pratiche, mentre sono evidenti le difficolt\u00e0 in quelle teoriche. Willem Kolff era infatti affetto da dislessia, malattia che colpiva da generazioni la sua famiglia.\nNel 1938 d\u00e0 il suo esame finale con il Dottor Leonard Polak Dani\u00ebls, un importante medico e docente in University Hospital in Groningen. Prima di diventare a tutti gli effetti medico, W. Kolff deve praticare tre anni di apprendistato, e il Dottor Polak \u00e8 uno dei pochi uomini che accetta tra i suoi allievi uomini sposati . W. Kolff diventa cos\u00ec suo allievo alla University Hospital in Groningen. Il 16 gennaio 1946 finisce il suo dottorato laureandosi con lode dopo aver discusso la tesi sul rene artificiale.\nAttivit\u00e0 nei Paesi Bassi.\nIl 23 agosto 1938 nasce il suo primo figlio Jacob Kolff, affettuosamente chiamato \"Jaap\". Anche lui soffre di uno spasmo pilorico, e viene subito operato.\nIn seguito all'occupazione nazista del 1940, Kolff pensa di fuggire nelle Indie con la moglie e il figlio, ma accade che il suo primo vero paziente muore dinanzi a lui in ospedale. \u00c8 Jan Bruning, figlio di due contadini, affetto da una grave forma di uremia. Questo avvenimento lo sconvolge e capisce che non pu\u00f2 partire. Comincia a fare ricerche sui trattamenti adoperati per curare l'uremia e scopre che vari dottori avevano tentato diversi trattamenti incontrando per\u00f2 svariate difficolt\u00e0 o fallendo completamente. La tecnica sperimentale applicata dal Professor John Jacob Abel e i suoi assistenti Rowntree e Turner colp\u00ec particolarmente Kolff. Essa consisteva nell'utilizzo di un particolare apparato costituito da membrane per trattare pazienti affetti da uremia. Georg Haas, inoltre, aveva sperimentato per la prima volta su un essere umano l'apparato per la dialisi, introducendo l'uso di un anticoagulante: l'eparina. Willem Kolff decide di continuare la sperimentazione interrotta da Haas.\nNel febbraio del 1940 la coppia aspetta una figlia, Adriana Pieternella (\"Adrie\"). \nIl 1\u00ba luglio 1941 diventa il primo medico a tempo pieno nella storia del City Hospital in Kampen, citt\u00e0 in cui si trasferisce con tutta la sua famiglia.\nIl 12 luglio 1943 nasce il loro terzo figlio Gualtherus Costantius Marius (\"Therus\") che per\u00f2 muore una settimana dopo la sua nascita. Nel giugno del 1944 nasce Albert Jacob Kolff, il 31 maggio 1945 Cornelis Albert Kolff (\"Kees\") e, infine, il 24 giugno 1949 il suo ultimo figlio (a cui dona il nome del suo defunto terzogenito) Gualtherus Constantius Marius Kolff (\"Therus\").\nSviluppo del rene artificiale.\nDopo aver mandato avanti incessantemente le sue ricerche, Kolff trova un ingegnere disposto a produrre il suo rene artificiale: \u00e8 Hendrik Th. J. Berk . L'apparato viene testato per la prima volta di nascosto (con l'aiuto di Suor Maria Ter Welle) su un paziente ebreo malato di cancro alla prostata e affetto per complicazioni da uremia. Ma la macchina d\u00e0 i suoi primi problemi prima della fine della sperimentazione. Accetta come suo studente Jacob Van Noordwijk che lo aiuta a migliorare il rene artificiale. Tra il 17 marzo 1943 e il 27 luglio 1944, Kolff e il suo team trattano quindici persone con il rene artificiale, ma tutte, tranne una, muoiono. Le cause della morte per\u00f2 non sono legate all'utilizzo dell'apparato, che anzi migliora i livelli eccessivi di urea nel sangue. Il secondo rene artificiale lo costruisce per l'ospedale di Zuidwal a L'Aia. Il terzo viene assemblato nell'autunno del 1943. Convinto che non avrebbe avuto finanziamenti per la sua attivit\u00e0 di ricerca, \u00e8 lui stesso a pagare i suoi assistenti e a farsi carico delle spese dei materiali necessari alla realizzazione del rene, tanto che la famiglia Kolff vive per un lungo periodo della sola eredit\u00e0 lasciata alla moglie Janke dalla sua ricca famiglia. Nel 1944 pubblica sull'Acta Medica Scandinavica le sue scoperte sul rene artificiale. Il 18 settembre 1945, dopo 17 pazienti morti e 14 mesi di sospensione delle ricerche a causa dell'invasione nazista, Willem Kolff riesce a salvare la sua prima paziente con il rene artificiale: \u00e8 Sofia Maria Schafstadt.\nNel 1946 pubblica la sua ricerca. \u00c8 il primo nel mondo, seguito dallo svedese Nils Alwall nel 1947. Invia il suo apparato a Londra (Hammersmith Hospital), in Polonia (Jagiello University in Krakow), in Canada (Royal Victoria Hospital in Montreal) e New York (Jewish Mount Sinai Hospital).\nIl rene artificiale fu adoperato anche dai medici USA durante la guerra di Corea dove la mortalit\u00e0 dei pazienti affetti da uremia diminu\u00ec dal 95% al 55%. Nel 1972 il Congresso degli Stati Uniti estese la possibilit\u00e0 di usufruire dell'emodialisi a tutti.\nL'operato sotto l'occupazione nazista.\nIl 10 maggio 1940 i neutrali Paesi Bassi vengono attaccata dai nazisti. Kolff si occupa in un primo momento delle persone povere che abitano i villaggi rurali de L'Aia. Durante un bombardamento nazista, vista l'impossibilit\u00e0 di ricevere del sangue dalla Banca del sangue di Amsterdam, con l'aiuto del Dottor De Jangh crea una Banca del sangue a L'Aia. Presta soccorso a migliaia di uomini che stavano per essere deportati, trasformando Kampen in un punto di passaggio obbligatorio per i controlli sanitari. Riesce a salvare molte persone con l'aiuto dei volontari della Croce Rossa. Si trattava di membri della Resistenza, ebrei, membri del partito socialista, contadini e pochi simpatizzanti anti-nazisti. Si assume la piena responsabilit\u00e0 in caso di una eventuale fuga dei pazienti. A volte, per salvare tanta gente, \"simulava\" la loro malattia, correndo, insieme ai suoi collaboratori, gravi rischi nel caso in cui l'avessero scoperto. Kolff disse in seguito che durante la Seconda guerra mondiale la sua attivit\u00e0 era: \u00abRubare ai nazisti ogni prigioniero potenziale che loro ci avevano consegnato per le cure\u00bb . Per questa attivit\u00e0 gli verr\u00e0 assegnata, insieme alla moglie dopo la morte, nel 2012, l'onorificenza di Giusto tra le nazioni.\nEmigrazione negli USA.\nIl Dottor Isidore Snapper, olandese di origini ebree, invita Kolff ad andare al New York Jewish Mount Sinai per spiegare il funzionamento del rene artificiale. Kolff accetta l'invito e parte insieme a tutta la famiglia. Durante questo viaggio ha una nuova idea: la creazione di una macchina cuore-polmone. Tornato a Kampen dopo aver compiuto lavori di ricerca, costruisce la macchina con l'aiuto del Dottor Dubbelman. Capisce per\u00f2 ben presto che a Kampen non pu\u00f2 trovare i fondi per continuare la sua ricerca. Viene invitato dal Dottor Irvine H. Page (specialista in ipertensione) a Cleveland, nell'Ohio, Stati Uniti. Kolff arriva a New York il 16 marzo 1950.Va a lavorare alla Cleveland Clinic, dove collabora con il Dottor Page, ottiene un laboratorio di ricerca e, successivamente, anche un posto nel reparto di Cardiochirurgia. Cliveland Clinic diventa ben presto il luogo pi\u00f9 importante negli USA per la ricerca sugli organi artificiali e per le operazioni legate al cuore. \nNel 1955 ottiene la cittadinanza statunitense. Lo stesso anno, con l'aiuto del dottor Peter Salisbury dell'University of Minnesota, crea l'ASAIO (The American Society for Artificial Internal Organs) . Willem Kolff \u00e8 il primo presidente. Si scontra pi\u00f9 volte con Irvine Page e nel 1967 abbandona il suo posto di lavoro. Nello stesso anno diviene un'autorit\u00e0 nel campo della medicina conquistandosi la fama di \"Padre degli organi artificiali\". Viene assunto alla University of Utah in Salt Lake City dove istituisce la prima Divisione di Organi Artificiali dell'University of Utah. Kolff deve cercare per\u00f2 tutti i fondi per le sue ricerche e per pagare il personale. Inoltre egli stesso non \u00e8 retribuito, cos\u00ec, nel 1976, fonda \"Kolff Associates\" insieme ai suoi collaboratori al fine di trovare fondi per la ricerca.\nTra il 1981 e il 1982 Kolff ha settantacinque membri permanenti nel suo staff, facenti parte della Divisione di Organi Artificiali e dell'Istituto di Ingegneria Biomedica.\nSviluppo della macchina cuore-polmone.\nNel 1955 rimette mano sugli esperimenti riguardanti la macchina cuore-polmone, prendendo spunto dalle ricerche condotte da John Heysham Gibbon . e Donald Melrose (che aveva scoperto la capacit\u00e0 del citrato di potassio di far riprendere l'attivit\u00e0 cardiaca). Con l'aiuto del giovane medico tailandese Tu costruisce la macchina. Il 17 marzo 1956 Kolff adopera per la prima volta la sua macchina cuore-polmone su un bambino che viene operato al cuore: il bambino si salva. Dei successivi trentasette pazienti operati, tredici muoiono per cause non associate all'uso della macchina cuore-polmone. Successivamente Kolff e il suo team migliorano la macchina e l'adattono anche al corpo di un adulto.\nSviluppo del cuore artificiale.\nNel 1957, durante un congresso dell'ASAIO, Kolff lancia la sfida pi\u00f9 ardua della sua vita: costruire un cuore artificiale insieme al Dottor Tetsuzo Akutsu. Al congresso successivo presentano il modello teorico. Insieme a Stephen Topaz e Spyridion Moulopoulos crea una piccola pompa da inserire nell'aorta per alimentare il sangue con sostanze nutritive al fine di prevenire infarti post-operatori. Il programma del cuore artificiale diventa un programma mondiale, supportato dal Presidente Lyndon Johnson . Tra i suoi numerosi collaboratori sceglie per la creazione del progetto Bill DeVries, Robert Jarvik e Vet Donald Olsen. Il 2 dicembre 1982 Barney Clarck, dentista di 60 anni, \u00e8 il primo uomo a cui DeVries, dopo una lunga e complicata operazione, trapianta il primo cuore interamente artificiale. Clarck sopravvive per 112 gironi con il cuore Jarvik-7. Successivamente il cuore viene migliorato e venne impiantato nel corpo di Alfred Lord Tennyson che ha vissuto con il Jarvik-7\u00a0268 giorni. Infine il cuore venne impiantato per lo pi\u00f9 su persone in attesa di un trapianto.\nVecchiaia.\nKolff smette di lavorare ufficialmente nel 1997, anche se gi\u00e0 nel 1986, all'et\u00e0 di 75 anni, porta a termine quasi tutta la sua attivit\u00e0 di ricerca, dedicandosi da allora all'insegnamento .\nNel 2000 divorzia dalla moglie Janke che qualche anno prima si era trasferita senza di lui a Port Townsend. Kolff va a vivere per un breve periodo prima dal figlio Jack in Pennsylvania, poi dalla figlia Adrie in Cornovaglia.\nInfine va ad abitare a Dunwoody Village, una casa di cura per anziani. Perde gradualmente la vista e l'udito, ma non smette mai di condurre piccole attivit\u00e0 di ricerche con l'aiuto di volontari della casa di cura e di una giovane studentessa Jessica Woods. A Dunwoody Village conosce l'ottantacinquenne Diana Carroll che diventa la sua compagna . Muore nel 2009 a Philadelphia\nPremi.\nQuesti sono solo alcuni dei circa centoventicinque tra premi, riconoscimenti e decorazioni che Kolff ha ricevuto:\nNel 1990 la rivista \"Life\" pubblica la lista delle persone pi\u00f9 importanti del XX secolo e Kolff \u00e8 al 99\u00ba posto.\nRiceve tre nomination per il Premio Nobel nel 1970, 1997 e nel 2003."}
{"id": "2813727", "revid": "1442080", "url": "https://it.wikipedia.org/wiki?curid=2813727", "title": "Polimnia (Anonimo ferrarese)", "text": "Polimnia \u00e8 un dipinto tempera su tavola (116,6\u00d770,5 cm) di un anonimo artista ferrarese, gi\u00e0 attribuito a Francesco del Cossa o a Angelo Maccagnino, databile al 1460 circa e conservato nella Gem\u00e4ldegalerie di Berlino.\nStoria.\nL'opera proviene dallo studiolo di Belfiore, iniziato da Lionello d'Este nel 1447 e portato avanti da suo fratello Borso fino al 1463. Dopo la distruzione del palazzo di Belfiore da un incendio nel 1632 le opere superstiti dello studiolo furono disperse. La tavola \u00e8 documentata a Ferrara presso la collezione Costabili o Giovanni Barbi Cinti secondo altre fonti fino al 1885. Dopo alcuni passaggi sul mercato antiquario nel 1895 entrer\u00e0 a far parte delle collezioni del Kaiser Friedrich Museum di Berlino.. Oggi se ne conoscono otto. L'identificazione con la musa Polimnia \u00e8 stata a lungo confusa con altre figure, come l'\"Agricoltura\" o l'\"Autunno\", poich\u00e9 il programma iconografico, ideato dall'umanista Guarino Veronese, si bas\u00f2 su alcune commistioni tra le muse e altre simbologie, tratte da un commento medievale a \"Le Opere e i giorni\" di Esiodo, in cui esse assumevano un significato propiziatorio legato alla coltivazione dei campi.\nDescrizione e stile.\nTre tavole delle \"Muse\", tra cui \"Polimnia\" e le \"Euterpe\" e \"Melpomene\" del Museo di belle arti di Budapest, non mostrano figure assise in trono ma in piedi, sullo sfondo di un paesaggio agreste. Vengono quindi attribuite a una fase successiva della decorazione dello studiolo, ai tempi di Borso d'Este, quando il programma iconografico originario venne modificato.\nLa figura di Polimnia \u00e8 rappresentata come una fanciulla con in mano una pala e una zappa, strumenti agricoli, oltre a un tralcio di vite; indossa una cuffia e una veste rosata, allacciata in vita a sotto il petto \"all'antica\".\nLa tavola ha un'impostazione molto diversa da altre del ciclo, come la \"Thalia\" di Michele Pannonio o la \"Calliope\" di Cosm\u00e8 Tura, poich\u00e9 vi si riscontra una sinteticit\u00e0 che limita gli elementi decorativi. L'impianto \u00e8 solenne e sintetico, impostato a un senso della plasticit\u00e0 e di luminosit\u00e0 nitida ispirato a Piero della Francesca, che pure aveva lavorato a Ferrara verso il 1448-1449. Il paesaggio, dall'orizzonte particolarmente basso, \u00e8 caratterizzato da una luce tersa e nitida, con una resa minuta di dettagli quali il villaggio, i pascoli i piccoli cavalieri, che ricorda la lucidit\u00e0 ottica della pittura fiamminga.\nIl piede sinistro di Polimnia poggia sulla cornice inferiore del dipinto come a scavalcarla: si tratta di un espediente che tenta di travalicare il confine tra soggetto dipinto e spettatore, tipico della produzione di Andrea Mantegna, a cui si ispir\u00f2 probabilmente l'anonimo pittore."}
{"id": "2813733", "revid": "767487", "url": "https://it.wikipedia.org/wiki?curid=2813733", "title": "Episodi di Laverne &amp; Shirley (prima stagione)", "text": "La prima stagione della sit-com Laverne &amp; Shirley \u00e8 stata trasmessa negli Stati Uniti dal 27 gennaio 1976. In Italia questa stagione \u00e8 trasmessa in prima visione su Canale 5."}
{"id": "2813735", "revid": "204376", "url": "https://it.wikipedia.org/wiki?curid=2813735", "title": "Merkabah", "text": ""}
{"id": "2813744", "revid": "123732052", "url": "https://it.wikipedia.org/wiki?curid=2813744", "title": "Lindor", "text": "Lindor \u00e8 una pralina prodotta dalla azienda svizzera Lindt &amp; Spr\u00fcngli. Lindor \u00e8 una pralina caratterizzata da un guscio di cioccolato Lindt che racchiude un ripieno morbido. La ricetta pi\u00f9 nota \u00e8 Lindor Latte, riconoscibile dall'incarto rosso che contraddistingue il prodotto fin dalla sua nascita.\nLa ricetta Lindor nasce nel 1949 a Zurigo. Oltre alle tavolette da 100g e alle praline, Lindor \u00e8 disponibile anche in formato snack da 37g (nei gusti latte e fondente 60%).\nNel 2017 nasce Lindor 70% cacao, una versione extra fondente.\nGusti Lindor.\nSul mercato italiano sono disponibili 21 gusti Lindor, ognuno caratterizzato da un incarto dedicato: "}
{"id": "2813745", "revid": "1573940", "url": "https://it.wikipedia.org/wiki?curid=2813745", "title": "Josheqan e Kamu", "text": "Josheq\u0101n e K\u0101m\u016b, Jowsheq\u0101n Vak\u0101m\u016b (farsi \u062c\u0648\u0634\u0642\u0627\u0646 \u0648 \u06a9\u0627\u0645\u0648) \u00e8 una citt\u00e0 dello shahrest\u0101n di Kashan, circoscrizione di Qamsar, nella Provincia di Esfahan."}
{"id": "2813753", "revid": "767487", "url": "https://it.wikipedia.org/wiki?curid=2813753", "title": "Meshkat", "text": "Meshk\u0101t (farsi \u0645\u0634\u06a9\u0627\u062a) \u00e8 una citt\u00e0 dello shahrest\u0101n di Kashan, circoscrizione Centrale, nella Provincia di Esfahan."}
{"id": "2813762", "revid": "287204", "url": "https://it.wikipedia.org/wiki?curid=2813762", "title": "Racing Club de Strasbourg 1979-1980", "text": "Questa voce raccoglie le informazioni riguardanti il Racing Club de Strasbourg nelle competizioni ufficiali della stagione 1979-1980.\nStagione.\nAl termine della stagione che consegn\u00f2 allo Strasburgo il primo titolo nazionale, la presidenza della societ\u00e0 fu assunta da Andr\u00e9 Bord, ex uomo politico gi\u00e0 presente in societ\u00e0 come presidente della sezione polisportiva. La nuova dirigenza mise in atto una campagna acquisti di rilievo, portando a Strasburgo elementi noti come Carlos Bianchi (che avrebbe dovuto rilevare l'eredit\u00e0 di Albert Gemmrich, ceduto al Bordeaux) e Fran\u00e7ois Bracci.\nIl tentativo di innalzare il livello tecnico della squadra si rivel\u00f2 un'arma a doppio taglio perch\u00e9 la squadra concluse il campionato ben lontano dalle posizioni di vertice e scaten\u00f2 il malcontento da parte di Gress, trovatosi con a disposizione alcuni elementi incompatibili con i suoi schemi di gioco. Unica nota positiva della squadra in quella stagione fu il cammino in Coppa dei Campioni, in cui lo Strasburgo arriv\u00f2 fino ai quarti di finale dove fu fermato all'Ajax.\nMaglie e sponsor.\nLo sponsor tecnico per la stagione 1979-1980 \u00e8 Adidas, mentre lo sponsor ufficiale \u00e8 CMDP. In alcune occasioni venne utilizzata una maglia bordata con i colori della bandiera francese, che indicavano la squadra detentrice del titolo nazionale.\nOrganigramma societario.\nArea direttiva\nArea organizzativa\nArea marketing\nArea tecnica\nArea sanitaria"}
{"id": "2813764", "revid": "767487", "url": "https://it.wikipedia.org/wiki?curid=2813764", "title": "Il provinciale", "text": "Il provinciale \u00e8 un film commedia italiano del 1971 diretto da Luciano Salce.\nTrama.\nIl ventiduenne Giovanni si trasferisce a Roma dalla provincia per intraprendere la professione di giornalista, ma l'impatto \u00e8 deludente perch\u00e9 nessun giornale \u00e8 interessato ad assumerlo.\nGiovanni si adatta a lavorare come benzinaio e meccanico presso una stazione di servizio.\nUn giorno, mentre cammina per strada, viene investito da un'auto di lusso, da cui scende Giulia, una ragazza bellissima e molto elegante, che l'ospita in casa e con la quale in breve tempo inizia una storia d'amore.\nGiovanni, ingenuo e inesperto, dopo un mese di frequentazione non ha ancora capito qual \u00e8 il lavoro della ragazza. Lei, sinceramente innamorata di Giovanni, gli spiega che \u00e8 una \"squillo\", cosa che non ha mai nascosto. Lei prova a cambiare vita per il bene del loro rapporto ma la difficolt\u00e0 a trovare lavoro e le ristrettezze economiche le rendono la vita difficile. Quando nella vita di Giovanni entra una ragazza giovane e bella, Silvana, con la quale lui sembra avere un buon rapporto di amicizia, Giulia decide di partire all'insaputa di tutti per lasciare libero Giovanni di farsi una vita con una ragazza adatta a lui e permettere a lei di riprendere la sua vecchia vita altrove."}
{"id": "2813770", "revid": "486946", "url": "https://it.wikipedia.org/wiki?curid=2813770", "title": "Belvedur Izola", "text": ""}
{"id": "2813771", "revid": "125959044", "url": "https://it.wikipedia.org/wiki?curid=2813771", "title": "Come imparai ad amare le donne", "text": "Come imparai ad amare le donne \u00e8 un film del 1966 diretto da Luciano Salce. "}
{"id": "2813779", "revid": "438678", "url": "https://it.wikipedia.org/wiki?curid=2813779", "title": "Francesco D'Assisi", "text": ""}
{"id": "2813782", "revid": "117230015", "url": "https://it.wikipedia.org/wiki?curid=2813782", "title": "Bornago", "text": "Bornago \u00e8 una frazione geografica del comune italiano di Pessano con Bornago ormai fusa nel centro abitato di cui costituisce la parte meridionale, verso Gorgonzola.\nStoria.\nRegistrato agli atti del 1751 come un villaggio milanese di 300 abitanti saliti a 325 nel 1771, alla proclamazione del Regno d'Italia nel 1805 Bornago risultava avere 413 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Pessano, ma il Comune di Bornago fu poi ripristinato con il ritorno degli austriaci nel 1816. L'abitato crebbe poi discretamente, tanto che nel 1853 risult\u00f2 essere popolato da 699 anime, salite a 818 nel 1861. Fu un decreto di Vittorio Emanuele II a decidere la soppressione del municipio, annettendolo a quello di Pessano riprendenso l'antico modello napoleonico.\nToponimo.\nIl nome \"Bornago\" pu\u00f2 derivare da un proprietario Gentile di nome Burnus e la sua desinenza \u00e8 \"\"-acum\", tipicamente celtica e che denota sempre una propriet\u00e0 fondiaria oppure un luogo appartenente ad una persona, di norma al capovillaggio o capofamiglia. Pu\u00f2 anche derivare da \"born\u00ecs\"\" cio\u00e8 dalla cenere incandescente e significare \"paese bruciato\", un po' come Busto Arsizio e pu\u00f2 significare il fatto che il villaggio celtico, o successivo, fosse stato bruciato e proprio per questo fosse stata costruita la vicina Pessano."}
{"id": "2813783", "revid": "486946", "url": "https://it.wikipedia.org/wiki?curid=2813783", "title": "Pessano (ex comune)", "text": ""}
{"id": "2813784", "revid": "287204", "url": "https://it.wikipedia.org/wiki?curid=2813784", "title": "Khvansar", "text": "Khv\u0101ns\u0101r o Khunsar (farsi \u062e\u0648\u0627\u0646\u0633\u0627\u0631) \u00e8 il capoluogo dello shahrest\u0101n di Khvansar, circoscrizione Centrale, nella Provincia di Esfahan. Il suo nome deriva dalla lingua avestica: \"Khun\" significa \"sorgente\" e \"sar\" \"luogo\", quindi \"luogo della sorgente\". La popolazione \u00e8 di 20.490 abitanti e parlano il dialetto khunsari (khwansari) nonch\u00e9 un dialetto giudeo-persiano.\nLa citt\u00e0 \u00e8 nota per la produzione di noci."}
{"id": "2813786", "revid": "122660697", "url": "https://it.wikipedia.org/wiki?curid=2813786", "title": "Cristo crocifisso", "text": ""}
{"id": "2813793", "revid": "123948521", "url": "https://it.wikipedia.org/wiki?curid=2813793", "title": "Cecil Gould", "text": "Biografia.\nFu conservatore e vicedirettore della National Gallery di Londra, presso la quale lavor\u00f2 dal 1946 al 1978.\nFu autore di importanti studi sui pittori italiani del XVI secolo (Leonardo da Vinci, Correggio, Gian Lorenzo Bernini).\nNel 1970 riconobbe nel \"Ritratto di Papa Giulio II\" conservato alla National Gallery dal 1824, ritenuto una copia, l'originale di Raffaello Sanzio.\nRitiratosi a vita privata nel Dorset, mor\u00ec nell'aprile 1994 a Chard, nel Somerset, a causa di un tumore al cervello."}
{"id": "2813797", "revid": "287204", "url": "https://it.wikipedia.org/wiki?curid=2813797", "title": "Juraj Kolnik", "text": ""}
{"id": "2813809", "revid": "2075278", "url": "https://it.wikipedia.org/wiki?curid=2813809", "title": "Iper", "text": "Iper, La grande i \u00e8 il marchio con cui opera Finiper Spa (Gruppo Finiper), un'azienda della grande distribuzione organizzata fondata nel 1974 da Marco Brunelli, con l'apertura del primo punto vendita (ipermercato) in Italia a Montebello della Battaglia (PV). Nello stesso anno viene fondata Finiper Spa come holding finanziaria del Gruppo Finiper.\nOggi, nel settore dei supermercati Iper controlla la catena Unes (che opera anche con i marchi \"U2\" e \"il Viaggiator Goloso\") e ha una partecipazione del 20% nel gruppo \"Sisa Supermercati\". Possiede anche la catena di ristorazione \"Rist\u00f2\" e i bar \"Portello Caff\u00e8\" tramite la controllata Vera Srl.\nL'azienda applica la politica della convenienza garantita, che prevede la restituzione al cliente della differenza di prezzo qualora gli stessi prodotti siano venduti a meno dai punti vendita della concorrenza nei bacini d\u2019utenza in cui sono presenti gli ipermercati del Gruppo.\nStoria.\nNel 1976, a Cremona il Gruppo Finiper apre quello che sar\u00e0 riconosciuto ufficialmente come il primo Centro commerciale italiano. Nel 1983 viene aperto l'Iper di Magenta, in Provincia di Milano, che diventa nel corso degli anni ottanta uno dei centri commerciali pi\u00f9 redditizi d'Europa. Nel 1988 viene inaugurato l'ipermercato Iper di Varese. Nel 1992, con l'apertura del punto vendita di Savignano sul Rubicone, si espande lungo la dorsale adriatica con sei ipermercati fra Romagna, Marche e Abruzzo.\nNel 1994 a Montebello della Battaglia vengono installate le prime casse self-service in Italia.\nNel 1995 Finiper apre l'ipermercato di Castelfranco Veneto, rilevato da Carrefour.\nNel 1999 viene aperto il punto vendita di Grandate.\nNel 2004 viene costruito il punto vendita Iper Portello di Milano, all'interno del progetto di riqualificazione urbanistica del quartiere \"Milano Portello\", realizzato su una parte dell'area storicamente occupata dagli impianti industriali dell'Alfa Romeo.\nNel 2007 apre un nuovo importante punto vendita a Lonato del Garda, e nello stesso anno insieme al Gruppo Carrefour Italia e Agor\u00e0 Network, Iper fonda una nuova centrale d'acquisto con il nome di Gdplus, scioltasi successivamente verso la fine del 2009.\nTra il 2013 e il 2016, nell'ambito del progetto di riqualificazione delle aree in precedenza occupate dallo stabilimento Alfa Romeo di Arese Finiper realizza su disegno dell'architetto Michele De Lucchi il centro commerciale \"Il Centro\", con una superficie pari a 2 milioni di metri quadrati e 205 negozi.\nAll'interno di un accordo commerciale, Il 23 luglio 2018, Finiper cede in gestione a Conad i propri ipermercati presenti nelle Marche, in Abruzzo e Friuli Venezia Giulia.\nNel 2019 viene aperto a Monza, al posto dell'ex Cinema Maestoso, il primo superstore del gruppo che unisce negozio tradizionale (\"Il Mercato\") con la ristorazione (\"La Corte\").\nPunti vendita.\nQuesto \u00e8 il dettaglio degli attuali 21 ipermercati e 1 superstore della catena Iper, per un totale di circa 220.000 m\u00b2 di superficie commerciale coperta:\nMarchi.\nIper \"La grande i\" sviluppa un'ampia gamma di prodotti a marchio.\nMarchi area alimentari\nMarchi area \"non alimentari\"\nRistorazione.\nIl gruppo dal 1982 entra nel campo della ristorazione e tramite la controllata Vera S.r.l. opera con le seguenti insegne:\nAltre attivit\u00e0.\nIn passato il gruppo ha operato in vari settori con diversi marchi:"}
{"id": "2813817", "revid": "76069", "url": "https://it.wikipedia.org/wiki?curid=2813817", "title": "San Josecito", "text": "Il toponimo San Josecito pu\u00f2 riferirsi a diverse localit\u00e0:"}
{"id": "2813820", "revid": "1543377", "url": "https://it.wikipedia.org/wiki?curid=2813820", "title": "San Josecito (Alajuelita)", "text": "San Josecito \u00e8 un distretto della Costa Rica facente parte del cantone di Alajuelita, nella provincia di San Jos\u00e9."}
{"id": "2813825", "revid": "123403057", "url": "https://it.wikipedia.org/wiki?curid=2813825", "title": "Uovo centenario", "text": "L'uovo centenario o dei cent'anni (in cinese \u76ae\u86cb, in pinyin \"p\u00edd\u00e0n\") \u00e8 un tradizionale metodo di conservazione delle uova ed \u00e8 una specialit\u00e0 della cucina cinese.\nStoria.\nSecondo alcune fonti, difficilmente verificabili, la produzione delle uova centenarie avrebbe pi\u00f9 di cinque secoli di storia. La sua scoperta sarebbe avvenuta circa 600 anni fa a Hunan, durante il periodo Ming, quando un abitante del posto scopr\u00ec un uovo di anatra che si trovava in una piccola pozza piena di calce spenta che era rimasta nel suo terreno dopo la costruzione della propria casa, completata un paio di mesi prima. Avendo assaggiato e apprezzato il sapore dell'uovo cos\u00ec conservato inizi\u00f2 a produrne altri, aggiungendo per\u00f2 del sale alla calce spenta in modo da migliorare il sapore del prodotto finito.\nPreparazione.\nLe uova dei cent'anni devono il loro sapore a un particolare processo di fermentazione. La tradizione prevede che uova di anatra (raramente uova di gallina o di quaglia) siano lasciate per un lasso di tempo di circa cento giorni in un composto di acqua, sale, carbone, e ossido di calcio. Durante questo periodo l'albume si trasforma in una massa gelatinosa color ambra, semitrasparente, mentre il tuorlo assume una colorazione verde scuro.\nUtilizzo.\nLe uova dei cent'anni dopo essere state sgusciate si possono mangiare senza ulteriori manipolazioni, come piatto a s\u00e9 stante o come accompagnamento di altri cibi. Se utilizzate come antipasto possono essere guarnite con radici di zenzero marinate. A Taiwan un modo comune di presentarle \u00e8 assieme a fette di tofu freddo, condendo il tutto con salsa di soia, katsuobushi e olio di sesamo. Un'altra ricetta che le utilizza \u00e8 quella nella quale le uova centenarie sminuzzate guarniscono un'omelette preparata con uova fresche. In alcune famiglie cinesi le uova dei cent'anni vengono anche consumate a pezzettini assieme al \"congee\" (\u76ae\u86cb\u7626\u8089\u7ca5)."}
{"id": "2813828", "revid": "1543377", "url": "https://it.wikipedia.org/wiki?curid=2813828", "title": "San Antonio (Alajuelita)", "text": "San Antonio \u00e8 un distretto della Costa Rica facente parte del cantone di Alajuelita, nella provincia di San Jos\u00e9."}
{"id": "2813829", "revid": "767487", "url": "https://it.wikipedia.org/wiki?curid=2813829", "title": "Baltimoore", "text": "I Baltimoore sono un gruppo hard rock svedese, guidati dal cantante svedese Bj\u00f6rn Lodin. Lodin era stato chiamato dalla Elektra Records nel 1987 per registrare un album da solista, ma scelse di registrare con i Baltimoore piuttosto che come singolo.\nNel 1992 si trasfer\u00ec a \u00c5land, Finlandia, dove incontr\u00f2 il chitarrista bulgaro Nicolo Kocev.\nHanno collaborato per due album dei Baltimoore, Double Density e Thought for Food.\nA causa per\u00f2 di divergenze personali e musicali, Kocev lasci\u00f2 la band nel 1994 per avviare un proprio progetto musicale, i Brazen Abbot.\nI Baltimoore hanno quindi bloccato la loro attivit\u00e0 musicale fino al 2000 quando Lodin torn\u00f2 con l'album \"Original Sin\". Nello stesso anno sarebbe tornato in Svezia.\nNel 2006 la band ha chiuso il contratto con l'etichetta finlandese Lion Music per avviare una loro etichetta la BLP Music, con la quale sono pubblicati i loro ultimi lavori, \"Kaleidoscope\" e X."}
{"id": "2813836", "revid": "1543377", "url": "https://it.wikipedia.org/wiki?curid=2813836", "title": "Concepci\u00f3n (Alajuelita)", "text": "Concepci\u00f3n \u00e8 un distretto della Costa Rica facente parte del cantone di Alajuelita, nella provincia di San Jos\u00e9."}
{"id": "2813844", "revid": "1543377", "url": "https://it.wikipedia.org/wiki?curid=2813844", "title": "San Felipe (Costa Rica)", "text": "San Felipe \u00e8 un distretto della Costa Rica facente parte del cantone di Alajuelita, nella provincia di San Jos\u00e9."}
{"id": "2813845", "revid": "767487", "url": "https://it.wikipedia.org/wiki?curid=2813845", "title": "Episodi di Laverne &amp; Shirley (seconda stagione)", "text": "La seconda stagione della sit-com Laverne &amp; Shirley \u00e8 stata trasmessa negli Stati Uniti dal 28 settembre 1976. In Italia questa stagione \u00e8 trasmessa in prima visione su Canale 5."}
{"id": "2813846", "revid": "36426", "url": "https://it.wikipedia.org/wiki?curid=2813846", "title": "Calliope (Cosm\u00e8 Tura)", "text": "Calliope \u00e8 un dipinto tempera all'uovo e olio su tavola (116,2x71,1\u00a0cm) di Cosm\u00e8 Tura, databile al 1460 circa e conservato nella National Gallery di Londra.\nStoria.\nL'opera proviene dallo studiolo di Belfiore, iniziato da Lionello d'Este nel 1447 e portato avanti da suo fratello Borso fino al 1463. Dopo la distruzione del palazzo di Belfiore da un incendio nel 1632 le opere superstiti dello studiolo furono disperse. Oggi se ne conoscono otto. L'identificazione con la musa Calliope non \u00e8 certa e in passato si \u00e8 fatto il nome anche di Erato o della \"Primavera\". Il programma iconografico, ideato dall'umanista Guarino Veronese, si bas\u00f2 su alcune commistioni tra le muse e altre simbologie, tratte da un commento medievale a \"Le Opere e i giorni\" di Esiodo, in cui esse assumevano un significato propiziatorio legato alla coltivazione dei campi.\nDescrizione e stile.\nL'opera viene in genere indicata come una delle prime rappresentative dello stile dell'artista e della scuola ferrarese in generale. Sotto la superficie pittorica, a olio, \u00e8 stata scoperta una precedente pittura a tempera che mostrava la musa in un trono di canne d'organo, riferimento evidente alla musica, tanto che alcuni ipotizzano che il soggetto originale potesse essere stato Euterpe.\nLa musa, analogamente ad altre tavole della serie, come la \"Thalia\" di Michele Pannonio, \u00e8 raffigurata seduta su un fastoso trono, con in mano un rametto di albero da frutta, in questo caso un ciliegio. Il punto di vista \u00e8 ribassato, con un aspetto solido delle figure, che contrasta con la frivolezza esuberante delle decorazioni del trono. Esso \u00e8 rappresentato secondo le regole della prospettiva in marmi policromi, a cui sono applicate decorazioni dorate a forma di grossi delfini, secondo al stilizzazione tipica dell'epoca, con denti aguzzi e pinne attorcigliate a formare complessi giochi lineari, sottolineati dalla luce incidente che fa sembrare tutto metallico o brillante come gemme. Altri elementi che richiamano il mondo marino sono la conchiglia dietro la testa della Musa, i coralli e le perle.\nIl prototipo di questo tipo di decorazione sfarzosa e colta (numerose sono le citazioni dell'antico) \u00e8 la bottega di Francesco Squarcione a Padova, dove Tura ebbe una prima formazione. Ma la sua fantasia si fa ancora pi\u00f9 sfrenata degli squarcioneschi, combinando gli elementi decorativi con grande libert\u00e0 fino a raggiungere una tensione quasi surreale. Il panneggio appare rigido e scultoreo, come se fosse sbalzato nella pietra. A ci\u00f2 si aggiungono echi del mondo cortese, molto vivo alla corte estense di Ferrara, come l'attenzione al dettaglio ricercato quale le damascature delle maniche della veste. Un altro \"input\" del ferrarese \u00e8 la luce chiara di Piero della Francesca, dal quale impar\u00f2 probabilmente anche le regole per la costruzione prospettica e l'uso dei colori a olio, a cui va aggiunta anche l'influenza dei fiamminghi nella cura lenticolare dei dettagli, evidente soprattutto negli accenti brillanti delle gemme e delle perle."}
{"id": "2813852", "revid": "438678", "url": "https://it.wikipedia.org/wiki?curid=2813852", "title": "MacDuff", "text": ""}
{"id": "2813865", "revid": "767487", "url": "https://it.wikipedia.org/wiki?curid=2813865", "title": "San Isidro (V\u00e1zquez de Coronado)", "text": "San Isidro \u00e8 un distretto della Costa Rica, capoluogo del cantone di V\u00e1zquez de Coronado, nella provincia di San Jos\u00e9."}
{"id": "2813876", "revid": "1543377", "url": "https://it.wikipedia.org/wiki?curid=2813876", "title": "San Rafael (V\u00e1zquez de Coronado)", "text": "San Rafael \u00e8 un distretto della Costa Rica facente parte del cantone di V\u00e1zquez de Coronado, nella provincia di San Jos\u00e9."}
{"id": "2813882", "revid": "1543377", "url": "https://it.wikipedia.org/wiki?curid=2813882", "title": "Dulce Nombre de Jes\u00fas", "text": "Dulce Nombre de Jes\u00fas \u00e8 un distretto della Costa Rica facente parte del cantone di V\u00e1zquez de Coronado, nella provincia di San Jos\u00e9."}
{"id": "2813888", "revid": "741067", "url": "https://it.wikipedia.org/wiki?curid=2813888", "title": "Louis Hayward", "text": "Biografia.\nNacque a Johannesburg, in Sudafrica, nel 1909. Negli anni trenta lavor\u00f2 in alcuni film britannici tra cui \"The Saint in New York\" (1938), tratto dal romanzo di Leslie Charteris, mentre l'anno successivo interpret\u00f2 \"La maschera di ferro\" (1939), nel doppio ruolo di Luigi XIV di Francia e del suo gemello.\nDurante la Seconda guerra mondiale comand\u00f2 una unit\u00e0 fotografica della Marina che film\u00f2 la battaglia di Tarawa. Il relativo documentario, \"With the Marines at Tarawa\", vinse il Premio Oscar nel 1945, mentre Hayward fu decorato con la Medaglia della stella di bronzo. \nSuccessivamente, recit\u00f2 nella versione di Ren\u00e9 Clair di \"Dieci piccoli indiani\" (1945) e nella serie tv \"The Lone Wolf\" (1954-1955). In televisione comparve anche in un episodio del 1962 (\"La resa dei conti\") de \"L'ora di Hitchcock\".\nHayward si spos\u00f2 tre volte: nel 1938 con Ida Lupino, nel 1946 con Peggy Morrow Field e nel 1953 con June Hanson. Con la terza moglie, da cui ebbe il figlio Dana, rimase sposato fino alla morte, avvenuta nel 1985, per un cancro ai polmoni."}
{"id": "2813890", "revid": "125952479", "url": "https://it.wikipedia.org/wiki?curid=2813890", "title": "Giandomenico Coleti", "text": "Biografia.\nNato da famiglia di antica nobilt\u00e0, inizi\u00f2 la sua educazione nel Collegio dei Nobili di Ravenna, fondato dal cardinale Francesco Barberini e retto dal dotto gesuita Camillo Berardi. Continu\u00f2 poi gli studi all'Universit\u00e0 di Padova dove si laure\u00f2 in diritto e, successivamente, in teologia, entrando nella Compagnia di Ges\u00f9 il 22 luglio del 1753.\nL'anno seguente, presi i contatti con missionari gesuiti dell'america latina, si rec\u00f2 a Bologna per essere istruito alla bisogna e s'imbarc\u00f2 a Genova, nel 1755, alla volte delle Americhe, raggiungendo Cartagena e, finalmente, Quito.\nRimase in America del sud per oltre un decennio, insegnando teologia morale all'universit\u00e0 di Quito e, soprattutto, lavorando al grandioso progetto editoriale di scrivere un compendio storico-geografico del sud America.\nNel 1767, in seguito all'espulsione dei gesuiti da tutti i territori del Regno di Spagna, ordinata da Carlo III, Coleti fu costretto a interrompere il lavoro e trasferirsi in Italia, per insegnare teologia nel Convento di San Girolamo a Bagnacavallo e dedicarsi alla catalogazione e uso dell'enorme quantit\u00e0 di documenti portata da Quito.\nNel 1771 termin\u00f2 la sua opera pi\u00f9 importante e celebre, il \"Dizionario storico-geografico dell'America meridionale\" che fu pubblicato a Venezia, divenendo subito un testo richiestissimo e tradotto in varie lingue.\nNella sua citt\u00e0 natale Coletti si trasfer\u00ec definitivamente nel 1773, in seguito alla soppressione della Compagnia di Ges\u00f9, decretata da Clemente XIV.\nContinu\u00f2 il suo lavoro scientifico e divulgativo fino alla morte, rendendosi autore di vasta letteratura pubblicata e in manoscritti, oggi conservati nella Biblioteca Marciana."}
{"id": "2813892", "revid": "729019", "url": "https://it.wikipedia.org/wiki?curid=2813892", "title": "Taran (missile)", "text": "UR-100 PRO Taran \u00e8 un missile anti-balistico sovietico progettato nella prima met\u00e0 degli sessanta dall'OKB-52 di Vladimir Nikolaevi\u010d \u010celomej. Derivato dal missile balistico intercontinentale SS-11 Sego, avrebbe dovuto affiancare l'ABM-1 Galosh nel Sistema ABM A-35. Tuttavia, lo sviluppo di questo sistema d'arma venne interrotto nel 1964 dallo stesso Nikita Sergeevi\u010d Chru\u0161\u010d\u0451v, a causa dello sfavorevole rapporto costi-benefici. Il Taran venne brevemente riconsiderato negli anni ottanta del XX secolo, in risposta al programma statunitense di guerre stellari, e poi definitivamente abbandonato.\nStoria del progetto.\nLo studio relativo ad un missile antimissile balistico pesante venne avviato dall'OKB-52 dell'ingegnere Vladimir Nikolaevi\u010d \u010celomej nel 1962, a partire dall'ICBM SS-11 Sego. Tale missile doveva essere la risposta sovietica allo sviluppo del sistema americano Nike Zeus, e dei successivi Spartan e Sprint. L'idea, piuttosto ingegnosa, era quella di sviluppare un sistema che fosse in grado di essere utilizzato sia come arma di attacco, che per la difesa anti-missile balistico entro un raggio di 2.000\u00a0km. Il sistema di guida basico dell'UR-100, progettato dal NIIA/Pilyugin, era stato progettato per funzionare con qualsiasi variante, e il veicolo poteva essere convertito da una configurazione all'altra in 24 ore. Tuttavia per l'uso come missile ABM il complesso di lancio necessitava di equipaggiamenti aggiuntivi. L'ingegnere \u010celomej chiese, ed ottenne, la cooperazione del progettista Grigoriy V. Kisunko dell'OKB-30 per lo sviluppo del sistema di controllo della manovrabilit\u00e0, e del sistema di comando per la guida del missile contro i veicoli di rientro in fase avvicinamento.\nI lavori di progettazione della versione ABM, designata UR-100 PRO Taran, iniziarono nel 1962. L'idea era alquanto ingegnosa, in quanto i missili da attacco potevano essere trasformati in missili da difesa in risposta ai cambiamenti della politica del potenziale nemico. Nel ruolo ABM il missile sarebbe stato dotato di una singola testata della potenza di ben 10 megaton. \nAl rilevamento di lanci nemici un UR-100 PRO sarebbe stato lanciato verso la traiettoria dei veicoli di rientro in fase avvicinamento al bersaglio. Per quanto riguarda il funzionamento del sistema, questo si sarebbe basato essenzialmente su tre radar. Il nuovo radar in grado di intercettare bersagli multipli TsSO-S situato a 500 chilometri da Mosca, insieme al centro di preallarme missili gi\u00e0 esistente nella regione di Leningrado, sarebbe stato l'unico nuovo elemento richiesto per il sistema Taran. Questo avrebbe dovuto agganciare i veicoli di rientro nemici, e calcolarne il punto di intercettazione per ogni singolo missile. Gli altri due radar, invece, erano dei sistemi di allerta gi\u00e0 esistenti: RO-1 a Murmansk e RO-2 a Riga, che avrebbero dovuto essere interconnessi al TsSO-S. Secondo le intenzioni dei progettisti, il Taran avrebbe dovuto costituire un sistema complementare all'A-35 della zona di Mosca, all'epoca in fase di sviluppo. In particolare con questo missile, sarebbe stato possibile proteggere la maggior parte delle pi\u00f9 popolose citt\u00e0 sovietiche utilizzando una singola base.\nDurante una conferenza indetta dal premier Chru\u0161\u010d\u0451v il progettista Sergej Pavlovi\u010d Korol\u00ebv attacc\u00f2 duramente lo sviluppo del sistema Taran, criticandone notevolmente la concezione tecnica.\nTecnica.\nDal punto di vista tecnico, si trattava di una variante specifica dell'UR-100 (SS-11 Sego), sviluppato dallo stesso OKB-52. In particolare, il progetto prevedeva un missile bistadio a propellente liquido della lunghezza di 16,93 m, e del diametro di due, con un peso al lancio di 41.140 kg.\nIl primo stadio 8S816 con tre motori 15D2 (RD-0216) e un 15D2 (RD-0217), fu progettato dall'OKB-154 diretto dall'accademico Semyon A. Kosberg. Esso era lungo 12,5 m, largo 2, ed era alimentato a combustibile liquido N2O4/UDMH (tetraossido di diazoto/dimetilidrazina asimmetrica). Il secondo stadio 8D423, che disponeva di un motore 15D13 con un solo ugello di scarico e un 15D14 con tre ugelli, fu progettato dall'OKB-117, diretto dall'accademico V. Klimov. Esso era lungo 2,9 m, largo 2, ed era alimentato con lo stesso combustibile liquido N2O4/UDMH. La spinta totale era di 785,00\u00a0kN (176.475\u00a0lbf).\nSecondo i progettisti, avrebbe dovuto essere in grado di intercettare un ICBM nemico alla distanza di 2.000 km con una testata termonucleare da 10 megatoni Il rifiuto dei vertici dell'URSS al sistema in virt\u00f9 della sua scarsa precisione deve essere visto anche da questo punto di vista. Infatti, si sarebbe trattato di far esplodere un alto numero di testate nucleari di elevata potenza in pieno territorio sovietico. Il sistema di guida, sviluppato dalla NIIAP, era il medesimo della versione base, anche se in teoria era fatto in modo da poter essere convertito per il nuovo utilizzo in circa 24 ore.\nImpiego operativo.\nL'avvio della fase avanzata di sviluppo del Taran fu autorizzata dal Comitato Centrale del Consiglio dei Ministri con un decreto emanato il 3 maggio 1963. Il sistema ricevette il codice 8K84, con il sistema di lancio ed il missile designati, rispettivamente, 15P784 e 15A10. L'ingegnere Aleksandr L. Mints fu posto a capo dello sviluppo del progetto, assistito dall'ingegner \u010celomej. Tuttavia molti tecnici facenti parte della leadership dell'Unione Sovietica non condividevano l'entusiasmo di \u010celomej per tale sistema d'arma. L'Istituto M. V. Keldysh per le applicazioni matematiche, calcol\u00f2 che per intercettare e distruggere 100 ICBM Minuteman I statunitensi occorrevano ben 200 missili UR-100 PRO. Questo dato sembr\u00f2 eccessivo sia da un punto di vista dei costi-benefici, che per la grande quantit\u00e0 di esplosioni nucleari che sarebbero avvenute sopra il territorio dell'URSS. Inoltre venne rilevato che la singola stazione d'inseguimento dei bersagli TsSO-S, richiesta per far funzionare l'intero sistema d'arma, poteva rivelarsi il suo tallone d'Achille. Un solo malfunzionamento avrebbe, di fatto, messo fuori uso l'intero sistema. Pertanto le pressioni congiunte dei dirigenti dell'Istituto Keldysh, del Comitato Centrale del Dipartimento della Difesa, e del Ministero della Difesa, convinsero il premier Nikita Sergeevi\u010d Chru\u0161\u010d\u0451v a cancellare lo sviluppo del Taran nel 1964.\nNegli anni ottanta del XX secolo, i progettisti provarono a riproporre il sistema d'arma Taran al premier sovietico Michail Gorba\u010d\u00ebv, come rapida risposta al programma americano di guerre stellari lanciato dal presidente Ronald Reagan. Il progetto del sistema ABM Taran venne illustrato al premier durante una sua visita al poligono di Baikonur ma, tuttavia, fu rifiutato ancora una volta."}
{"id": "2813893", "revid": "1543377", "url": "https://it.wikipedia.org/wiki?curid=2813893", "title": "Patalillo", "text": "Patalillo \u00e8 un distretto della Costa Rica facente parte del cantone di V\u00e1zquez de Coronado, nella provincia di San Jos\u00e9."}
{"id": "2813894", "revid": "767487", "url": "https://it.wikipedia.org/wiki?curid=2813894", "title": "Episodi di Laverne &amp; Shirley (terza stagione)", "text": "La terza stagione della sit-com Laverne &amp; Shirley \u00e8 stata trasmessa negli Stati Uniti dal 20 settembre 1977. In Italia questa stagione \u00e8 trasmessa in prima visione su Canale 5."}
{"id": "2813895", "revid": "199745", "url": "https://it.wikipedia.org/wiki?curid=2813895", "title": "Ranuncolo delle passere", "text": ""}
{"id": "2813897", "revid": "61051", "url": "https://it.wikipedia.org/wiki?curid=2813897", "title": "Dornier Do 15", "text": ""}
{"id": "2813901", "revid": "6923", "url": "https://it.wikipedia.org/wiki?curid=2813901", "title": "Cascajal", "text": ""}
{"id": "2813904", "revid": "1318658", "url": "https://it.wikipedia.org/wiki?curid=2813904", "title": "Reform Act 1832", "text": "La Legge del 1832 sulla Rappresentanza del Popolo (\"The Representation of the People Act 1832\") - comunemente nota come il \"Reform Act 1832\", o anche come \"La Grande Riforma\" - \u00e8 un atto del Parlamento che ha introdotto ampie modifiche al sistema elettorale inglese e gallese. In accordo al suo preambolo, la riforma era diretta a \"prendere le misure necessarie per correggere vari abusi che hanno prevalso a lungo nella scelta dei Membri del Parlamento.\"\nLa riforma era stata a lungo richiesta prima del 1832, ma sempre senza successo. L'atto che finalmente entr\u00f2 in vigore era stato proposto dai Whigs, guidati dal primo ministro Lord Grey. Esso incontr\u00f2 subito una forte opposizione nel Parlamento da parte dei Tories, che avevano governato il paese per molto tempo (l'opposizione fu particolarmente notevole nella Camera dei Lord). Tuttavia, a causa della pressione dell'opinione pubblica, alla fine la legge pass\u00f2.\nPrima della Riforma del 1832.\nDopo l'Atto di Unione (1800), che aveva sancito la costituzione del Regno Unito di Gran Bretagna e Irlanda, la Camera dei Comuni era composta da 658 membri, di cui 513 rappresentanti per Inghilterra e Galles. C'erano due tipi di circoscrizioni elettorali: contee e borghi. Si presupponeva che i deputati delle contee dovessero rappresentare i proprietari terrieri, mentre i deputati dei borghi avrebbero dovuto rappresentare gli interessi commerciali del Regno.\nLe contee erano suddivisioni territoriali storiche della Nazione, stabilite tra VIII e XVI secolo. Non erano solamente circoscrizioni parlamentari; molti elementi del sistema istituzionale pubblico (compresi tribunali e milizia) erano organizzati secondo i confini delle contee. I membri del Parlamento scelti dalle contee erano conosciuti come Cavalieri della Contea (\"Knights of the Shire\"). In Galles ogni contea poteva eleggere un membro del Parlamento, mentre in Inghilterra ogni contea ne eleggeva due (almeno fino al 1826, quando la rappresentanza dello Yorkshire fu aumentata a quattro seggi in seguito all'abolizione dei seggi di Grampound in Cornovaglia).\nL'altra tipologia di circoscrizione elettorale - i borghi - era contraddistinta da una notevole sproporzione e disomogenit\u00e0 di composizione. La dimensione effettiva dei borghi variava dai villaggi rurali alle vere e proprie citt\u00e0. Tale sproporzione risaliva ai modi spesso del tutto casuali in cui queste circoscrizioni erano state disegnate nel Medioevo e alle modifiche prive di una logica coerente che si erano succedute nei secoli. In molti casi, nei borghi scarsamente popolati, l'elezione alla Camera dei Comuni era di fatto controllata dai grandi proprietari terrieri: si parlava allora di \"borghi tascabili\" (in inglese \"pocket boroughs\"), nel senso che i risultati elettorali erano \"in tasca\" ai signori aristocratici, che potevano controllare senza difficolt\u00e0 il voto locale.\nLa maggior parte dei proprietari erano membri della nobilt\u00e0 o della borghesia terriera che potevano usare la loro fama locale, il prestigio e la ricchezza per influenzare gli elettori. Questo era particolarmente vero nelle contee rurali e in piccoli borghi situati nei pressi dei latifondi.\nAlcuni nobili controllavano addirittura pi\u00f9 circoscrizioni: per esempio, il duca di Norfolk ne possedeva undici, mentre il conte di Lonsdale nove. Nel 1821 Sydney Smith scriveva che \"il paese appartiene al duca di Rutland, Lord Lonsdale, il duca di Newcastle, e circa altri 20 proprietari terrieri. Sono i nostri signori!\". Oldfield ha sostenuto nella sua \"Rappresentazione della storia della Gran Bretagna e Irlanda\" che, tra i 514 membri che rappresentano Inghilterra e Galles, circa 370 erano stati selezionati da circa 180 clienti. Un membro che rappresentava un \u201cpocket borough\u201d avrebbe dovuto votare come il suo padrone ordinava, per non perdere il suo seggio alle elezioni successive.\nGli elettori in alcune circoscrizioni avevano resistito al dominio assoluto da parte di proprietari potenti, ma erano ancora, in molti casi, aperti alla corruzione. Gli elettori erano corrotti singolarmente in alcuni distretti e collettivamente in altri. Nel 1771, ad esempio, \u00e8 stato rivelato che 81 elettori a New Shoreham (che costituivano la maggioranza degli elettori) formavano una organizzazione corrotta che si chiamava il \"club cristiano\" e regolarmente vendevano il quartiere al miglior offerente. Particolarmente noti per la loro corruzione erano i \"nababbi\", o individui che avevano accumulato fortune nelle colonie britanniche in Asia e nelle Indie Occidentali. I nababbi, in alcuni casi, erano riusciti anche a strappare il controllo dei quartieri alla nobilt\u00e0 e alla borghesia.\nConseguenze della Rivoluzione francese.\nI supporti per la riforma parlamentare erano crollati dopo la Rivoluzione francese nel 1789. Reagendo agli eccessi della rivoluzione, i politici inglesi erano diventati fermamente contrari a qualsiasi cambiamento politico importante. Nonostante questa reazione, diversi gruppi che si mobilitavano per la riforma erano attivi. Un gruppo di Whigs guidato da James Maitland, ottavo conte di Lauderdale, e Charles Grey nel 1792 fond\u00f2 un'organizzazione per sostenere la riforma parlamentare. Questo gruppo, noto come la Societ\u00e0 degli Amici del Popolo, includeva ventotto membri del Parlamento. Nel 1793 Grey present\u00f2 alla Camera dei Comuni una petizione da parte degli Amici del Popolo, descrivendo gli abusi del sistema e chiedendone il cambiamento. Egli non proponeva alcun regime specifico di riforma, ma semplicemente possibili miglioramenti. La reazione del Parlamento alla Rivoluzione francese fu cos\u00ec negativa, che anche questa richiesta di una commissione di indagine fu respinta con un margine di quasi 200 voti. Grey fece un secondo tentativo di sollevare la questione nel 1797, ma la Camera dei Comuni lo respinse di nuovo con una maggioranza di oltre 150 voti.\nAltre notevoli organizzazioni pro-riforma includevano i Clubs Hampden (dal nome di John Hampden, un politico inglese che si oppose alla Corona durante la guerra civile inglese) e il London Corresponding Society (che era costituito da operai e artigiani). Le riforme radicali proposte da queste organizzazioni (per esempio, il suffragio universale) trovarono ancor meno sostegno in Parlamento. Ad esempio, quando Sir Francis Burdett, presidente del Hampden Club di Londra, propose una risoluzione a favore del suffragio universale, trov\u00f2 solo un altro sostenitore (Lord Cochrane) in tutta la Camera dei Comuni.\nNonostante le avversit\u00e0, la pressione popolare per la riforma rimase forte. Nel 1819, una grande manifestazione pro-riforma si tenne a Birmingham. Anche se la citt\u00e0 non aveva diritto ad alcun seggio ai Comuni, coloro che si erano radunati decisero di eleggere Sir Charles Wolseley \"rappresentante legislatore di Birmingham\". Seguendo il loro esempio, i riformatori tennero a Manchester una riunione simile per eleggere un \"avvocato legislatore\". Tra 20.000 e 60.000 persone parteciparono all'evento; alcuni portavano manifesti sui quali era scritto \"Uguaglianza di rappresentanza o morte\". Ai manifestanti venne dato l'ordine di sciogliersi; qualora non lo avessero fatto, il Yeomenry di Manchester avrebbe soppresso il movimento con la forza. Undici persone furono uccise e diverse centinaia ferite; l'evento pi\u00f9 tardi divenne noto come il Massacro di Peterloo. In risposta, il governo approv\u00f2 i Sei Atti, provvedimenti che erano progettati per sedare un'ulteriore agitazione politica. In particolare, i \u201cSeditious Meetings Act\u201d proibirono le assemblee di gruppi superiori alle 50 persone per discutere materie politiche senza il permesso dello sceriffo o del magistrato.\nLa riforma durante gli anni Venti dell'Ottocento.\nPoich\u00e9 la Camera dei Comuni regolarmente respingeva a larga maggioranza le numerose contestazioni al sistema di rappresentanza, i sostenitori della riforma dovettero accontentarsi di misure pi\u00f9 modeste. Il Whig Lord John Russell, I conte di Russell port\u00f2 avanti una tra queste nel 1820, proponendo la privazione dei diritti civili del quartiere notoriamente corrotto di Grampound in Cornovaglia. Egli sugger\u00ec che i due seggi eletti dal borgo fossero trasferiti alla citt\u00e0 di Leeds. I Tories nella Camera dei Lord approvarono la privazione dei diritti civili del borgo, ma si rifiutarono di trasferire direttamente i due seggi a una citt\u00e0 industriale. Invece, modificarono la proposta in modo che altri due seggi fossero dati allo Yorkshire, la contea in cui si trova Leeds. In questa forma, il disegno di legge fu approvato da entrambe le Camere e divent\u00f2 legge. Nel 1828, Lord John Russell propose di ripetere l'idea, abolendo i borghi corrotti di Penryn e East Retford e trasferendo i loro seggi a Manchester e Birmingham. Questa volta, per\u00f2, la House of Lords respinse le sue proposte. Nel 1830, Russell prov\u00f2 di nuovo a proporre uno schema, ove Leeds, Manchester e Birmingham prendevano posti a discapito dei prossimi 3 borghi trovati colpevoli di corruzione; di nuovo, la proposta fu respinta.\nIl sostegno alle riforme provenne nel 1829 da una fonte inaspettata di una fazione del partito Tory. Il governo Tory sotto Arthur Wellesley, I duca di Wellington, in risposta al pericolo di una guerra civile dalla maggioranza cattolica in Irlanda, elabor\u00f2 il \"Catholic Relief Act\" del 1829. Questa normativa abrog\u00f2 varie leggi, in particolare le leggi che impedivano ai cattolici di diventare membri del Parlamento, i \"Test Act\". In risposta, i conservatori disincantati, che percepirono un pericolo per la religione ufficiale, vennero a favorire la riforma parlamentare, in particolare per l'affrancamento di Manchester, Leeds e altre citt\u00e0 nel nord dell'Inghilterra.\nEsame parlamentare.\nCon la morte di re Giorgio IV e lo svolgimento, il 26 giugno 1830, delle elezioni per la nuova Camera dei comuni, la riforma elettorale, che era stata spesso oggetto di discussione durante la sessione parlamentare precedente, era diventata un problema di cui si parlava in campagna elettorale. In tutto il paese si formarono alcuni \"sindacati politici\" a favore della riforma, tra i quali spiccava l'Unione politica di Birmingham, guidata da Thomas Attwood.\nI conservatori ottennero la maggioranza alle elezioni, ma il partito era rimasto diviso sulla questione e il supporto per il primo ministro (il Duca di Wellington) era debole. Quando l'opposizione sollev\u00f2 la questione della riforma in uno dei primi dibattiti dell'anno successivo, il duca fece una difesa del controverso sistema esistente di governo. Meno di due settimane dopo, Wellington fu costretto a dimettersi, dopo essere stato sconfitto da una mozione di sfiducia. Wellington venne sostituito dal riformatore Whig Charles Grey.\nIl primo annuncio di Lord Grey come primo ministro fu l'impegno a realizzare la riforma parlamentare. Il 1\u00ba marzo 1831 Lord John Russell present\u00f2 il \"Reform Bill\" alla Camera dei Comuni per conto del governo. Il disegno di legge aboliva 60 dei pi\u00f9 piccoli borghi e riduceva la rappresentanza di altri 47; inoltre, il disegno di legge aumentava le dimensioni dell'elettorato di circa mezzo milione di elettori.\nIl 22 marzo, il voto in seconda lettura alla Camera registr\u00f2 un record di 608 membri, tra cui il presidente non votante (il record precedente era di 530 membri). Nonostante l'alta partecipazione, la seconda lettura pass\u00f2 con un solo voto di maggioranza e ulteriori progressi nell'iter apparivano difficili. Durante la fase di commissione, Isaac Gascoyne present\u00f2 una mozione contraria a varie disposizioni del disegno di legge: essa, contro la volont\u00e0 del governo, pass\u00f2 per nove voti. Successivamente, il ministero fu sconfitto su una mozione di procedura. Il Primo ministro trasse le conclusioni, chiedendo al monarca lo scioglimento della Camera per addivenire ad un appello al popolo sulla bont\u00e0 della sua proposta.\nLa pressione politica e popolare per la riforma era cresciuta talmente, dopo queste vicende, che i Whigs ottennero una stragrande maggioranza ai Comuni nelle elezioni generali del 1831. Il \"Reform Bill\" fu perci\u00f2 nuovamente portato davanti alla Camera dei Comuni, che lo approv\u00f2 in seconda lettura a larga maggioranza nel mese di luglio. Durante la fase di commissione gli oppositori del disegno di legge tentarono ancora di rallentare il suo \"iter\" attraverso discussioni, ma nel mese di settembre il \"plenum\" dei Comuni si pronunci\u00f2, con un margine di oltre 100 voti, a favore del testo, che fu quindi licenziato verso la Camera dei Lord, la cui maggioranza si sospettava fosse ostile.\nIn effetti, accorsi insolitamente in gran numero, i Lord respinsero il disegno di legge con uno scarto di 41 voti. La sera stessa, rivolte scoppiarono a Derby, dove una folla attacc\u00f2 la prigione, a Nottingham, dove rivoltosi diedero fuoco al castello di Nottingham (la casa del duca di Newcastle) e la tenuta di Lord Middleton, e a Bristol, dove i rivoltosi controllarono la citt\u00e0 per tre giorni. Altri luoghi che registrarono violenze furono Dorset, Leicestershire e Somerset.\nNel frattempo, i \"sindacati politici\", che fino ad allora erano stati gruppi separati, scelsero di formare l'\"Unione politica nazionale\": il governo dichiar\u00f2 tale associazione \"incostituzionale e illegale\", ma non ne seguirono atti concreti e i leader dell'influente ramo di Birmingham dell'Unione si prestarono, anzi, a collaborare con il governo.\nDopo che il \"Reform Bill\" era stato respinto alla Camera dei Lord, la Camera dei Comuni immediatamente aveva approvato una mozione di fiducia, affermando il proprio sostegno all'amministrazione di Lord Grey. Poich\u00e9 i regolamenti parlamentari vietavano l'introduzione della stessa proposta due volte durante la stessa sessione, il ministero consigli\u00f2 al re di prorogare la durata del Parlamento. Non appena la nuova sessione ebbe inizio, nel dicembre 1831, il Terzo \"Reform Bill\" fu depositato dal governo ai Comuni. Il disegno di legge era in alcuni aspetti diverso dai suoi precedenti: non conteneva pi\u00f9 una riduzione del numero totale dei membri della Camera dei Comuni e rifletteva i dati demografici raccolti durante il censimento che era stato appena completato. La nuova versione fu approvata alla Camera dei Comuni - con maggioranze ancora pi\u00f9 grandi delle precedenti - nel marzo 1832; di conseguenza, fu ancora una volta inviato alla Camera dei Lord.\nRendendosi conto che un altro rifiuto non sarebbe stato politicamente fattibile, gli avversari della riforma decisero di utilizzare il potere dei Lord di apportare emendamenti per cambiare il carattere essenziale del disegno di legge.\nIl governo consider\u00f2 allora di piegare la resistenza dei Lord proponendo al re la creazione di un grande numero di nuovi titoli nobiliari, da attribuire a sostenitori della riforma. Ma quando Guglielmo IV si ritrasse da un cos\u00ec drastico passo e respinse il parere unanime del suo gabinetto, Lord Grey si dimise. Il re invit\u00f2 allora il Duca di Wellington a formare un nuovo governo.\nIl periodo successivo fu conosciuto come le \"Giornate di maggio\", con un grande livello di agitazione politica, tale che alcuni temevano la rivoluzione. Alcuni manifestanti sostennero il rifiuto del pagamento delle tasse e vi fu un generalizzato ritiro di depositi dalla Banca d'Inghilterra. L'Unione Politica Nazionale invi\u00f2 petizioni alla Camera dei Comuni, chiedendo che si tagliassero i finanziamenti al governo fino a quando la Camera dei Lord non avesse acconsentito alla riforma. Alcune manifestazioni furono convocate per l'abolizione della nobilt\u00e0 e alcune anche per l'abolizione della monarchia.\nIn queste circostanze, il Duca di Wellington ebbe grandi difficolt\u00e0 a costruire il sostegno per la sua premiership, nonostante la promessa di una riforma moderata. Ci\u00f2 lasci\u00f2 Guglielmo IV con nessuna altra scelta che recuperare Lord Grey. Alla fine il re acconsent\u00ec a riempire la Camera dei Lord con Whigs; tuttavia, senza informarne il proprio gabinetto, Wellington diffuse una lettera tra i pari Tory, incoraggiandoli a desistere da ulteriori opposizione e avvertendoli delle conseguenze nel caso in cui avessero scelto di continuare. Astenendosi da ulteriori voti, la legislazione pass\u00f2 alla Camera dei Lord e la Corona non fu costretta a creare nuovi pari. Il disegno di legge ricevette finalmente l'assenso reale il 7 giugno 1832, diventando cos\u00ec legge.\nContenuti della legge.\nLa Riforma assegn\u00f2 un numero pi\u00f9 adeguato di seggi alla Camera dei Comuni alle grandi citt\u00e0 che si erano sviluppate durante la rivoluzione industriale e diminu\u00ec i seggi spettanti alle circoscrizioni scarsamente popolate, i cosiddetti \"borghi putridi\" (in inglese \"rotten boroughs\").\nLa legge inoltre aument\u00f2 il numero degli aventi diritto di voto, accrescendo le dimensioni del corpo elettorale da circa 400.000 elettori a 650.000, e portando cos\u00ec la quota dei cittadini con diritto di voto a 1 su 6 maschi adulti, rispetto ad una popolazione di circa 14 milioni."}
{"id": "2813914", "revid": "1543377", "url": "https://it.wikipedia.org/wiki?curid=2813914", "title": "Cascajal (Costa Rica)", "text": "Cascajal \u00e8 un distretto della Costa Rica facente parte del cantone di V\u00e1zquez de Coronado, nella provincia di San Jos\u00e9."}
