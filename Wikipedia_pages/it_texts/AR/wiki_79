{"id": "2795930", "revid": "15756", "url": "https://it.wikipedia.org/wiki?curid=2795930", "title": "Thrissops", "text": "Il trissope (gen. Thrissops) \u00e8 un pesce estinto, appartenente agli attinotterigi. Visse tra il Giurassico superiore e il Cretaceo inferiore (150\u00a0\u2013 130 milioni di anni fa) e i suoi resti sono stati ritrovati in Europa (Germania, Francia, Inghilterra) e in Africa del Nord.\nDescrizione.\nLungo una sessantina di centimetri, questo pesce di medie dimensioni possedeva un corpo slanciato e una coda nettamente divisa in due lobi quasi identici (omocerca). Le pinne pettorali e pelviche erano piuttosto ridotte, mentre quella anale era molto allungata. Il cranio era corto e alto, dotato di numerosi denti acuminati.\nClassificazione.\nIl trissope \u00e8 un tipico rappresentante degli ittiodectiformi (Ichthyodectiformes), un gruppo di pesci ossei dalle abitudini predatrici, caratteristici del Mesozoico superiore. Questi animali si originarono probabilmente da pesci simili a \"Leptolepis\" nel corso del Giurassico, per poi specializzarsi e aumentare di dimensioni nel Cretaceo. Alcune forme, come \"Xiphactinus\", raggiungevano i 4 metri di lunghezza. Il Thrissops potrebbe essere considerato un antenato dei moderni \"Osteoglossiformes\", il pi\u00f9 primitivo gruppo di pesci ossei che include anche l'arapaima.\n\"Thrissops\" \u00e8 noto in vari giacimenti europei, in particolare a Solnhofen, in Baviera, dove \u00e8 conservato in sedimenti finissimi. Una delle specie pi\u00f9 note \u00e8 Thrissops formosus.\nStile di vita.\nQuesto animale era un predatore, che cacciava una quantit\u00e0 di animali nella acque marine calde e poco profonde. Alcuni resti fossili hanno portato gli studiosi a ritenere che \"Thrissops\" si cibasse anche di individui della stessa specie."}
{"id": "2795937", "revid": "22356", "url": "https://it.wikipedia.org/wiki?curid=2795937", "title": "Iharkutosuchus", "text": ""}
{"id": "2795942", "revid": "15756", "url": "https://it.wikipedia.org/wiki?curid=2795942", "title": "Mario Arillo", "text": "Prest\u00f2 servizio come ufficiale della Regia Marina e della X\u00aa Flottiglia MAS durante la seconda guerra mondiale con il grado di Capitano di corvetta, venendo decorato con la Medaglia d'oro al valor militare a vivente. Dopo l'armistizio dell'8 settembre 1943 ader\u00ec alla Repubblica Sociale Italiana entrando nella Marina Nazionale Repubblicana. Nel dopoguerra fu sottoposto a procedimento di epurazione e lasci\u00f2 la vita militare.\nBiografia.\nNacque a La Spezia il 25 marzo 1912 figlio di Gaetano, un sottufficiale della Regia Marina, e di Silvia Pirano.\nDopo essersi classificato terzo tra tutti i candidati, nell'ottobre 1927 entr\u00f2 come allievo nella Regia Accademia Navale di Livorno, frequentando il penultimo corso che ebbe la durata di cinque anni. Nel luglio 1932 consegu\u00ec la nomina a guardiamarina e venne imbarcato sull'incrociatore pesante \"Trieste\".\nNel luglio 1933 fu promosso sottotenente di vascello, imbarcandosi sull'esploratore \"Giovanni da Verrazzano\" dove rimase fino all'ottobre 1934\nNel luglio 1935 prese imbarco sul cacciatorpediniere \"Dardo\" e dall'aprile fino al novembre 1936 assolse l'incarico di Ufficiale in seconda sul sommergibile \"H 2\" di base a La Spezia.\nNel luglio 1937 consegu\u00ec la promozione a tenente di vascello e dal novembre dello stesso anno fino al luglio 1938 fu imbarcato in successione sugli incrociatori pesanti \"Trento\" e \"Trieste\". Sull'incrociatore leggero \"Duca degli Abruzzi\" svolse per sei mesi l'incarico di Aiutante di bandiera dell'ammiraglio Barzaghi, comandante della 3\u00aa Divisione Navale.\nDal luglio 1938 al settembre 1940 prest\u00f2 servizio presso l'Accademia Navale, e poi, a guerra iniziata, si imbarc\u00f2 sul sommergibile \"Ettore Fieramosca\" per la prevista Scuola Comando. Il 19 gennaio 1941 assunse il comando del sommergibile \"Ambra\".\nAlle 03.07 del 31 marzo 1941, mentre si trovava in rotta tra Alessandria d'Egitto e Souda, affond\u00f2 con due siluri a nord di Sollum (Egitto) l'incrociatore leggero inglese \"Bonaventure\" da 5.450 tonnellate. L'incrociatore affond\u00f2 in brevissimo tempo in lat. 33\u00b020'N, long. 26\u00b035'E, dopo essere stato colpito sul fianco destro. Nell'affondamento persero la vita 148 uomini dell'equipaggio, mentre i 310 superstiti vennero recuperati dal cacciatorpediniere \"Hereward\".\nNel luglio 1941, dopo il fallito attacco al porto di La Valletta da parte della X\u00aa Flottiglia MAS, incontr\u00f2 il capitano di corvetta Junio Valerio Borghese e si dichiar\u00f2 disposto ad entrare nella Flottiglia, decimata nell'attacco. Fu quindi deciso di trasformare il sommergibile \"Ambra\" per il trasporto dei mezzi d'assalto SLC.\nNel 1942 comp\u00ec ardite missioni per trasporto operatori e mezzi speciali della X\u00aa Flottiglia MAS nei porti di Alessandria d'Egitto, maggio 1942 (Operazione GA.4), e Algeri, dicembre 1942 (Operazione N.A. 1). Mentre l'operazione contro Alessandria non ebbe successo, quella di Algeri (con l'impiego di tre SLC e dieci \"uomini Gamma\") si concluse con l'affondamento o grave danneggiamento di quattro mercantili Alleati. Per quest'ultima operazione fu decorato con la Medaglia d'oro al valor militare, appuntatagli sul petto da S.M. Re Vittorio Emanuele III.\nNel giugno 1943 si rec\u00f2 a Danzica per assumere il comando del nuovo sommergibile \"S.5\" in fase di approntamento. L'unit\u00e0 fu formalmente consegnata alla Regia Marina il 31 luglio successivo, ed egli mantenne il comando fino alla proclamazione dell'armistizio dell'8 settembre dello stesso anno.\nLa sera di quel giorno si trovava a Danzica a cena con il console italiano ed era temporaneamente al comando del Gruppo Sommergibili \u201cS\u201d, quando il Comando di Gruppo fu informato dell'accaduto dal notiziario radio dell'EIAR. I tedeschi, che erano al corrente dell'armistizio gi\u00e0 da alcune ore lo convocarono immediatamente presso il comando della Kriegsmarine chiedendo perentoriamente la consegna delle navi, ma ottennero un netto rifiuto. Il comando tedesco non prese provvedimenti e i nove sommergibili presenti e Danzica rimasero in mano italiana, innalzando il tricolore a riva. Il 19 settembre le nove unit\u00e0 furono formalmente consegnate alla Kriegsmarine, mentre gli equipaggi, radunati a bordo del piroscafo \"Deutschland\", dovettero scegliere se aderire alla Repubblica Sociale Italiana o essere internati in un campo di prigionia. Dei circa cinquecento militari italiani presenti, una sessantina, rifiutarono di continuare a combattere e furono internati in Germania.\nInsieme a circa quattrocento marinai egli rientr\u00f2 nell'Italia del nord, entrando quindi nella Marina Nazionale Repubblicana per divenire uno dei vice del comandante Borghese, continuando a combattere sino agli ultimi giorni di guerra contro gli alleati. Assunse la direzione del Comando del Tirreno, con sede a Genova e giurisdizione da Sanremo sino al fronte sud. Il comandante Arillo chiam\u00f2 il tenente di vascello Mario Rossetto alla X Flottiglia Mas ed al comando dei reparti della Marina ancora presenti a Spezia.\nNell'aprile 1945, a poche ore dal termine della guerra, ebbe un ruolo rilevante nel salvare il porto di Genova, che i tedeschi in ritirata avrebbero voluto far saltare in aria. Predispose lo schieramento degli uomini e dei mezzi alle sue dipendenze dentro al porto impedendo a chiunque di entrare o avvicinarsi. Catturato in mare da un cacciatorpediniere inglese il 15 aprile, fu portato a Genova, e poi a Roma dove arriv\u00f2 il 20 aprile. Qui contribu\u00ec alla resa della X\u00aa MAS chiedendo, ed ottenendo, che ai militi dell'unit\u00e0 fosse reso l'onore delle armi. Imprigionato dapprima nel campo 209 ad Afragola, fu poi mandato in un campo di concentramento in Algeria, ed una volta rientrato in Italia nel gennaio 1946, nel campo di concentramento \u201cS\u201d di Taranto, da cui evase nell'aprile dello stesso anno.\nNell'immediato dopoguerra partecip\u00f2 alle operazioni di sminamento dei porti italiani, ma sottoposto a procedimento di epurazione dovette lasciare la vita militare, degradato al grado di tenente di vascello. Fu reintegrato successivamente nel grado precedente per decisione di una commissione presieduta dall'ammiraglio Vladimiro Pini.\nLasciata la marina si laure\u00f2 in ingegneria, rimanendo per\u00f2 nella riserva navale, dove consegu\u00ec i gradi di capitano di fregata e successivamente di vascello. Si spense a La Spezia il 27 settembre 2000."}
{"id": "2795943", "revid": "767487", "url": "https://it.wikipedia.org/wiki?curid=2795943", "title": "Cinque piccoli pezzi per gruppo con titolo", "text": "Cinque piccoli pezzi per gruppo con titolo \u00e8 l'album di debutto degli Aidoru, pubblicato nel 2001."}
{"id": "2795952", "revid": "1718925", "url": "https://it.wikipedia.org/wiki?curid=2795952", "title": "Riparazione per escissione di nucleotidi", "text": "La riparazione per escissione di nucleotidi, (nota anche come ''NER\", dall'inglese \"nucleotide excision repair\") \u00e8 un meccanismo di riparazione del DNA. Pi\u00f9 precisamente \u00e8 uno dei tre meccanismi di riparazione del filamento singolo per escissione, quindi \u00e8 un sistema privo di errori, in quanto la fedelt\u00e0 della riparazione \u00e8 garantita dal filamento complementare, che funge da stampo.\nA differenza della riparazione per escissione di basi, che \u00e8 pi\u00f9 specifico per singole basi, la NER \u00e8 in grado di riparare regioni di DNA pi\u00f9 estese. Tra le mutazioni sulle quali interviene il meccanismo vi sono anche i fotoprodotti causati da radiazioni ultraviolette, come gli anelli ciclobutilici e fotoprodotti 6-4.\nIl sistema NER pu\u00f2 seguire due diversi pathways: il primo, detto riparazione per escissione di nucleotidi globale (dall'inglese ''GG-NER\", \"global genomic-nucleotide excision\" \"repair\"), interviene mediante riconoscimento indiretto del danno, in particolare mediante individuazioni di distorsioni alla doppia elica; l'altro invece, \u00e8 conosciuto come riparazione per escissione di nucleotidi accoppiata alla trascrizione (dall'inglese \"TC-NER\",\" transcription coupled-nucleotide excision repair\") proprio per il fatto di agire in cooperativit\u00e0 con gli eventi di trascrizione.\nL'importanza del sistema NER \u00e8 emersa soprattutto a causa di alcune malattie ereditarie, quali lo Xeroderma Pigmentoso e la Sindrome di Cockayne.\nRiparazione per escissione nucleotidica nei procarioti.\n\"per Approfondire vedi la voce: UvrABC\"\nIl processo di riparazione per escissione di nucleotidi nei procarioti \u00e8 stato studiato in particolare nel batterio \"Escherichia coli\".\nIn \"E. coli\" (e nei procarioti in generale) il processo di riparazione interessa principalmente il pathway globale, di conseguenza il riconoscimento del danno avviene quindi mediante l'individuazione di distorsioni alla doppia elica causate dalla presenza di una base anomala.\nA guidare l'intero processo, interviene il complesso enzimatico UvrABC, il quale \u00e8 costituito da tre subunit\u00e0 proteiche: UvrA, UvrB e UvrC che trovano la distorsione, tagliano il filamento danneggiato formando cos\u00ec un segmento di 12 nucleotidi.\u00a0\nSuccessivamente, la DNA elicasi II (a volte conosciuta come UvrD in questo complesso) scinde i legami a idrogeno tra le basi complementari rimuovendo quindi l'intero segmento di 12 nucleotidi.\nInfine, il vuoto viene colmato dall'azione della DNA polimerasi I che usa il filamento complementare per produrre la copia, e dalla Dna Ligasi che salda la sequenza al filamento.\nIl processo basico di NER \u00e8 molto simile negli altri procarioti, ma a volte in alcune cellule coinvolge molte pi\u00f9 proteine.\nRiparazione per escissione nucleotidica globale.\nIl processo di UvrABC si articola in diverse fasi:\n1. La subunit\u00e0 UvrA si lega ad un'altra subunit\u00e0 UvrA, entrambe con attivit\u00e0 GTP/ATPasica\n2. Il\u00a0dimero\u00a0UvrA scansiona il\u00a0DNA\u00a0e riconosce la distorsione della doppia elica (creata dal dimero pirimidinico). Quindi il dimero si lega alla subunit\u00e0 UvrB (formando un\u00a0trimero) che viene posizionata correttamente nei pressi del sito danneggiato.\n3. Il\u00a0dimero\u00a0UvrA lascia il complesso mentre UvrB recluta la subunit\u00e0 UvrC, formando un nuovo dimero UvrBC.\n4. UvrB e UvrC sono le componenti ad attivit\u00e0\u00a0endonucleasica. La prima rompe il\u00a0legame fosfodiesterico\u00a0quattro nucleotidi a valle del danno (verso il 3'), mentre UvrC scinde un legame fosfodiesterico\u00a0otto nucleotidi a monte del sito danneggiato (verso il 5'), rimuovendo cos\u00ec un segmento di\u00a0DNA\u00a0di dodici nucleotidi, comprendente il sito danneggiato eventualmente da un fotoprodotto degli ultravioletti.\n5. La riparazione \u00e8 poi completata da\u00a0DNA elicasi\u00a0che rimuovono i\u00a0ponti idrogeno\u00a0che legano le basi complementari, mentre UvrC si dissocia dal complesso e UvrB resta legato (probabilmente prevenendo un eventuale riappaiamento tra i due filamenti). La\u00a0DNA polimerasi I\u00a0interviene ricopiando il tratto dodecanucleotidico sulla base del filamento integro, ed infine una\u00a0DNA ligasi\u00a0risalda il segmento di DNA recuperato.\nRiparazione per escissione nucleotidica negli eucarioti.\nLa riparazione per escissione nucleotidica \u00e8 molto pi\u00f9 complessa negli eucarioti, anche se il principio \u00e8 molto simile. Negli eucarioti sono presenti entrambe le modalit\u00e0 di NER, Nel caso della NER accoppiata alla trascrizione, molto frequente in particolare nell'uomo, sono coinvolte circa 20 proteine, che interagendo formano un vero e proprio \"riparosoma\". Delle venti subunit\u00e0 polipeptidiche del riparosoma, ben 7 fanno anche parte dell'apparato di trascrizione basale, un'indicazione di come vi sia cooperativit\u00e0 tra quest'ultimo ed il riparosoma.\nIl riconoscimento del danno infatti, avviene grazie al \"blocco\" che incontra la RNA polimerasi II lungo il filamento, cosa che provoca l'intervento dei polipeptidi del riparosoma.\nLe cellule eucariotiche tuttavia sono anche in grado di applicare la GG-NER. Questo pathway di escissione nucleotidica non dipende dalla trascrizione. Infatti sono impiegate alcune proteine in grado di riconoscere il danno, come la DDB (DNA-damage binding, nota anche come XPE) e il complesso XPC-Rad23, che scansionano costantemente l'intero genoma cellulare e riconoscono i danni. A questo punto il meccanismo coinvolge proteine come le XPB, XPD e XPE, che rimuovono il tratto lesionato in modo analogo al complesso UvrABC.\nMutazioni ai geni che esprimono le proteine XP, possono causare lo Xeroderma Pigmentoso, una malattia ereditaria i cui affetti presentano un'epidermide molto sensibile ai raggi UV, in quanto viene a mancare l'apporto del sistema di riparazione del danno.\nRiparazione accoppiata alla trascrizione.\nLa riparazione per escissione accoppiata alla trascrizione differisce dalla globale solo per le fasi iniziali di riconoscimento.\nIl processo ha inizio nel momento in cui la RNA polimerasi II incontra un blocco durante il processo trascrittivo, dovuto ad una lesione. \u00c8 il blocco quindi a fare da segnale, e viene quindi rimpiazzata da DDB e dal complesso XPC-Rad23.\nIn altri casi invece intervengono le proteine ERCC6 ed ERCC8 (note anche rispettivamente come CSB e CSA, dal nome della Sindrome di Cockayne): la ERCC6, legandosi al DNA localmente, ne modifica la conformazione facendo in modo che venga meno l'affinit\u00e0 tra la RNA polimerasi e il DNA stesso.\nLa ERCC8 invece, interviene nelle fasi finali, marcando con ubiquitina la ERCC6 che viene quindi sottoposta a degradazione proteasomale.\u00a0\nIn questo modo la ERCC6 non inibisce pi\u00f9 il legame tra DNA e RNA polimerasi II, la quale pu\u00f2 quindi riprendere la sintesi del trascritto.\nMutazioni a queste due proteine, possono essere causa di una grave malattia ereditaria, la Sindrome di Cockayne (CS), motivo per il quale la ERCC8 e la ERCC6 sono detto CSA e CSB, a seconda della classificazione della sindrome."}
{"id": "2795956", "revid": "30445", "url": "https://it.wikipedia.org/wiki?curid=2795956", "title": "Guerra marsica", "text": ""}
{"id": "2795960", "revid": "290948", "url": "https://it.wikipedia.org/wiki?curid=2795960", "title": "Materie termoplastiche", "text": ""}
{"id": "2795961", "revid": "149727", "url": "https://it.wikipedia.org/wiki?curid=2795961", "title": "Bergamo e Corpi Santi", "text": ""}
{"id": "2795963", "revid": "290948", "url": "https://it.wikipedia.org/wiki?curid=2795963", "title": "Antiparassitari", "text": ""}
{"id": "2795970", "revid": "767487", "url": "https://it.wikipedia.org/wiki?curid=2795970", "title": "Regina della Scala (film)", "text": "Regina della Scala \u00e8 un film del 1936 diretto da Guido Salvini e Camillo Mastrocinque.\nNote.\nNel film parteciparono molti esponenti della nobilt\u00e0 milanese: una di queste, Giusta Manca di Villahermosa, diverr\u00e0 in seguito un'attrice nota col nome di Rubi Dalma. Vi sono inoltre delle musiche aggiunte di Pietro Mascagni, cantate dal tenore Galliano Masini."}
{"id": "2795971", "revid": "110157", "url": "https://it.wikipedia.org/wiki?curid=2795971", "title": "Amanzio (nome)", "text": "Origine e diffusione.\nDal nome medievale \"Amanzio\" (con una variante in \"Amante\"), che, tratto dal latino \"Amantius\" (dall'aggettivo \"amans\", \"amantis\"), significa letteralmente \"amante\", \"che ama\"; in un'ottica religiosa pu\u00f2 significare anche \"che ama Dio\", ed \u00e8 molto probabile il riferimento all'\"amore di Dio e della Sua Creazione\", secondo una logica tipica dell'onomastica antica di natura religiosa e fortemente cristiana. Alcune fonti lo riconducono invece al nome della citt\u00e0 di Amanzia, quindi \"proveniente da Amanzia\", \"abitante di Amanzia\"\nOrmai desueto ai giorni nostri, il nome Amanzio \u00e8 analogo sia al nome Amatore sia al ben pi\u00f9 comune Amedeo, di struttura esplicitamente teoforica. Viene a volte confuso con il nome Amando.\nOnomastico.\nL'onomastico si festeggia principalmente il 10 febbraio in memoria di sant'Amanzio, soldato e martire con i commilitoni Zotico, Ireneo e Giacinto. Con questo nome si ricordano anche, alle date seguenti:"}
{"id": "2795977", "revid": "287204", "url": "https://it.wikipedia.org/wiki?curid=2795977", "title": "Alm\u00e9", "text": ""}
{"id": "2795978", "revid": "217432", "url": "https://it.wikipedia.org/wiki?curid=2795978", "title": "Psicopatico", "text": ""}
{"id": "2795982", "revid": "110157", "url": "https://it.wikipedia.org/wiki?curid=2795982", "title": "Bandiera del Somaliland", "text": "L'attuale bandiera del Somaliland fu introdotta il 14 ottobre 1996, quando fu approvata dal Parlamento nazionale. Quella del Somaliland \u00e8 una repubblica \"de facto\" indipendente, corrispondente a quella parte della Somalia nota come Somalia Britannica. Dopo la dichiarazione di indipendenza del 1991, lo Stato non \u00e8 stato riconosciuto da alcun Paese od organizzazione internazionale.\nLa bandiera contiene i colori panarabi (verde, rosso, bianco e nero); in corrispondenza della striscia verde, \u00e8 presente, in bianco, la shahada, in maniera simile alla bandiera della vicina Arabia Saudita.\nLegislazione della bandiera.\nDefinizione dalla Costituzione.\nDalla Costituzione della Repubblica del Somaliland\nBandiera a mezz'asta.\n\u00c8 vietato far sventolare la bandiera a mezz'asta, perch\u00e9, contenendo essa la professione di fede islamica, sarebbe irrispettoso nei confronti della religione mantenere il vessillo a met\u00e0 dell'asta. Anche in caso di morte di un membro importante della societ\u00e0, la bandiera non va mai esposta a mezz'asta. Quando, ad esempio, il secondo presidente della Repubblica Ibrahim Egal mor\u00ec, fu onorato con grandi funerali di Stato, e migliaia di persone accorsero, ma la bandiera non fu mai abbassata. Se qualcuno viene sorpreso ad abbassare la bandiera, pu\u00f2 essere processato ed imprigionato. Queste regole sono simili, per ovvie ragioni, a quelle che riguardano la Bandiera dell'Arabia Saudita.\nBandiere alternative.\nNonostante il gi\u00e0 menzionato articolo 7 della Costituzione del Somaliland sia molto chiaro riguardo alla composizione della bandiera, esistono molte bandiere alternative egualmente usate: vi \u00e8, ad esempio, una particolare versione in cui un arancio chiaro si sostituisce al rosso; un'altra versione ha la stella centrale con la punta rivolta verso il basso.\nAlcune bandiere hanno la banda verde vuota (e quindi sfuggono alla regola riguardo l'esposizione a mezz'asta), mentre altre hanno la shahada scritta lungo tutta la banda.\nIl rapporto ufficiale fra le lunghezze nella bandiera \u00e8 di 2:1, secondo quelle della bandiera del Regno Unito, l'ex-dominatore coloniale. Tuttavia esistono molte (erronee) versioni con rapporti come 2:3, in circolo in internet e nella nazione stessa.\nBandiere della Somalia Britannica.\n1903-1950.\nQuando i britannici occuparono l'area dell'attuale Somaliland nel 1903, vi stabilirono un protettorato, ed unirono la zona all'impero britannico. La regione fu ufficialmente denominata Somalia britannica e, come per molti altri Stati membri dell'attuale Commonwealth, le fu assegnato il Blue Ensign: un campo blu con l'Union Jack in alto a sinistra. A questo fu sovrapposto un disco bianco contenente l'immagine di un Kudu - un'antilope nativa della zona. La bandiera era largamente usata nella flotta e nei palazzi istituzionali della Somalia Britannica.\n1950-1960.\nDurante questo periodo, la bandiera rimase pressoch\u00e9 simile: a cambiare fu il simbolo nel disco bianco: al posto del Kudu fu inserito uno stemma pi\u00f9 articolato.\nIl Kudu fu inserito in alto, con lo sguardo diretto all'osservatore, e una corona fra le sue corna, a rappresentanza dell'Impero britannico. Sotto di esso fu inserito uno scudo araldico, partito di verde e d'azzurro, in capo d'oro. La sezione verde conteneva l'immagine di un minareto bianco, mentre quella dorata due lance in decusse, con la punta verso il basso, dietro ad un tradizionale scudo somalo. La sezione azzurra, invece, conteneva un sambuco, tipica imbarcazione araba, navigante a vele spiegate (verso sinistra), e sovrastante un'\u00e0ncora dorata.\nLa bandiera fu abbandonata quando, il 26 giugno 1960, la Somalia Britannica fu dichiarata indipendente; la nuova bandiera divenne una stella bianca a cinque punte in campo azzurro. Tale bandiera sar\u00e0 poi resa la bandiera della Somalia, Stato nato 6 giorni dopo, il 1\u00ba luglio 1960 dall'unione delle \"due Somalie\", quella britannica e quella italiana.\n1991-oggi.\nIl 18 maggio 1991, la sezione settentrionale della Somalia dichiara la propria indipendenza dal resto del Paese, assumendo una bandiera tutta bianca, con al centro un disco verde circondato dalla shahada scritta in nero.\nDalla redazione della Costituzione, il 14 ottobre 1996, quella che era stata pi\u00f9 che altro una bandiera \"de facto\", fu sostituita dall'attuale versione ufficiale, che riprendeva i colori panarabi e il tema della stella a cinque punte, collegata alle cinque storiche regioni della Somalia od ai suoi cinque popoli."}
{"id": "2795987", "revid": "110274920", "url": "https://it.wikipedia.org/wiki?curid=2795987", "title": "Villa Fossi", "text": "A Firenze salendo per via delle Campora, non lontano da Porta Romana e pressoch\u00e9 in angolo con via di Marignolle, si incontra un'antica villa delle famiglie Strozzi e Machiavelli, sormontata da un'alta e massiccia torre che ne caratterizza con forza l'aspetto.\nLe antiche torri medievali ubicate su poggi o colline, che ancora oggi si riscontrano in molte parti della campagna fiorentina, erano sorte come torri di avvistamento, in tempi assai remoti tipicamente medioevali. Ampliate, trasformate, decorate con affreschi e circondate di giardini, persero col tempo il loro aspetto austero per diventare ville signorili. Dell'antica torre si riconosce ancora oggi la parte pi\u00f9 alta che emerge dalla costruzione: utilizzata in tempi passati come alloggio per colombi e piccioni prese il nome di colombaia. \nAcquistata dalla famiglia Fossi agli inizi dell'Ottocento, l'edificio ancora oggi porta il nome di questa casata che l'ha posseduta fino agli inizi del Novecento. Nella prima met\u00e0 del secolo trascorso fu acquistata dalla famiglia Ciulli, i cui discendenti attualmente ne detengono l'intera propriet\u00e0.\nLe prime notizie relative alla propriet\u00e0 risalgono al 1427, quando, nel primo catasto della citt\u00e0 di Firenze, la costruzione \u00e8 descritta come: \u201cUna possessione chon chasamento da signore et lavoratore posta nel popolo di Santo Lari a Cholombaia con cholombaia luogo detto a Cholombaia a primo et secondo via, terzo Santa Maria Nuova, quarto e frati di Santa Maria alla Champora. Lavora detto podere Miniato di Francesco e fratelli\u201d. Gi\u00e0 all'epoca dunque il complesso era composto di una costruzione signorile con colombaia, alla quale era annessa l'abitazione del contadino.\nSempre dal Catasto del 1427 risulta che l'edificio di via Sant'Ilario a Colombaia, corrispondente agli odierni numeri civici 2 e 4, era di propriet\u00e0 di Bernardo, detto Banco, e Stagio, figli di Bernardo, di professione calzaiolo. Essi abitavano in via del Cocomero (l'attuale via Ricasoli) per essere vicini alla loro bottega che con molta probabilit\u00e0 si trovava nell'attuale via de' Calzaioli. Verso la met\u00e0 del Quattrocento i due fratelli alienarono il proprio bene alla famiglia Bartoli Agorai; si legge a nel Catasto del 1457: \u201cIo Matteo di Marcho di Tommaso Bartoli Gonfalone Unicorno [\u2026.] Una possessione con chasa da signore et chasa per lavoratore posta a Colombara parte nel popolo di Santo Lari et parte Santo Donato a Shopeto chonfinata da primo via, secondo chiasso che va alle Champora, terzo Sandro Lotti, quarto lo Spedale di Santa Maria Nuova. Lavoragli Meo e Domenico di Nanni da Biondera e Domenico di Segno nonno et figliuolo. E detta possessione comprata circa dodici anni fa da Banco et Stagio di Bernardo Calzaiuoli\u201d. Marco Bartoli Agorai, padre di Matteo (morto nel 1379) era merciaio e questa professione la tramand\u00f2 a molti dei suoi eredi. La famiglia, originaria della citt\u00e0 di Brescia, a Firenze viveva in borgo Ognissanti, aveva cappelle e sepolture nella vicina chiesa e anche in quella di Santa Maria Novella."}
{"id": "2795989", "revid": "297745", "url": "https://it.wikipedia.org/wiki?curid=2795989", "title": "Poiana Maggiore", "text": ""}
{"id": "2795993", "revid": "767487", "url": "https://it.wikipedia.org/wiki?curid=2795993", "title": "Isotta (film)", "text": "Isotta \u00e8 un film del 1996 diretto da Maurizio Fiume.\nTrama.\nIsotta, una ragazza povera e sovrappeso, lavora come cucitrice in un quartiere popolare di Napoli. Trascorre il suo tempo a sognare, per evadere dalla dura realt\u00e0 che la circonda. All'arrivo di Alexandros, un commerciante di Salonicco, Isotta crede di aver realizzato i suoi sogni. Ma il greco si innamora di una sua collega. Isotta continuer\u00e0 a vivere la solita vita e a sognare."}
{"id": "2795997", "revid": "729019", "url": "https://it.wikipedia.org/wiki?curid=2795997", "title": "Battaglia dello Stretto della Sonda", "text": "La battaglia dello stretto della Sonda (denominata anche in alcune fonti battaglia del golfo di Banten) venne combattuta durante la seconda guerra mondiale in seguito all'esito disastroso per le forze navali alleate del comando ABDA (che doveva coordinare le disparate forze americane, britanniche, olandesi e australiane presenti nel Sud-est asiatico) della battaglia del Mare di Giava.\nDopo la sconfitta, le navi superstiti alleate tentarono di sfuggire alla distruzione, di fronte alla potente squadra navale giapponese, disperdendosi in vari gruppi e facendo rotta a sud dell'isola di Java. Questi movimenti provocarono la seconda battaglia del Mare di Giava, in cui venne affondato l'incrociatore britannico HMS \"Exeter\", e soprattutto la battaglia navale nei pressi dello stretto della Sonda dove trovarono la loro fine, dopo un coraggioso combattimento, l'incrociatore pesante americano USS \"Houston\" e l'incrociatore leggero australiano HMAS \"Perth\".\nDisastro nel Mare di Giava.\nDopo l'esito disastroso della battaglia del mare di Giava, con la morte del coraggioso ammiraglio olandese Karel Doorman (comandante in mare della flotta alleata) e le gravi perdite subite, le navi superstiti erano riparate in parte a Surabaya e in parte a Batavia, mentre i convogli giapponesi, sventata la minaccia nemica, avevano ripreso la loro navigazione in direzione dell'isola di Giava per effettuare gli sbarchi di truppe previsti.\nDurante la giornata del 28 febbraio 1942 a Batavia i comandanti alleati, ritenendo ormai compromessa la situazione strategica, decisero quindi di ordinare alle unit\u00e0 navali ancora efficienti di abbandonare Surabaja per cercare di ripiegare a sud di Giava in direzione dell'Australia.\nIn assenza del generale Archibald Wavell (il comandante superiore del comando ABDA che era ritornato fin dal 25 febbraio in India) e dell'ammiraglio americano Thomas C. Hart (il comandante delle forze navali combinate ritiratosi in Australia gi\u00e0 il 14 febbraio), le decisioni spettarono all'ammiraglio olandese Conrad Helfrich, responsabile navale \"in loco\", e dei suoi collaboratori ammiragli inglesi Palliser e Glassford\nDopo lunghe discussioni si decise di autorizzare il comandante americano Binford a ritirarsi con in suoi quattro cacciatorpediniere attraverso lo stretto di Bali (che separa la parte orientale di Giava dall'isola di Bali), mentre le unit\u00e0 pesanti avrebbero dovuto dividersi in due gruppi cercando di scendere a sud di Giava e trasferirsi nel porto meridionale dell'isola di Tjilatjap.\nUna prima formazione, costituita dall'incrociatore pesante americano \"Houston\" e dall'incrociatore leggero australiano \"Perth\" sarebbe partita dal porto di Tanjung Priok a Batavia e, dopo aver seguito una rotta lungo la costa avrebbe imboccato lo stretto della Sonda (che separa l'estremit\u00e0 occidentale di Giava dall'isola di Sumatra) durante la notte; mentre una seconda squadra costituita dall'incrociatore leggero britannico \"Exeter\" e dai cacciatorpediniere \"Pope\" e \"Encounter\", partendo da Surabaja, sarebbe risalito pi\u00f9 a nord verso il Borneo per poi discendere lungo la costa dell'isola di Sumatra e imboccare a sua volta lo Stretto della Sonda.\nLa ritirata e la battaglia.\nGli incrociatori \"Houston\" (capitano di vascello Rooks) e \"Perth\" (capitano di vascello Waller) salparono quindi da Tanjung Priok alle ore 19.30 dello stesso 28 febbraio contando di attraversare lo stretto durante la notte; il cacciatorpediniere olandese \"Evertsen\" che avrebbe dovuto accompagnarli part\u00ec invece in ritardo e non pot\u00e9 unirsi immediatamente alle due unit\u00e0 pesanti.\nLa navigazione dei due incrociatori in un primo tempo prosegu\u00ec con successo lungo la costa nord-occidentale di Giava; i due comandanti decisero prudentemente di trovare riparo nel Golfo di Banten e quindi di girare dietro l'isola di Panjang e superare la punta Saint Nicholas che immette nello Stretto della Sonda.\nNel frattempo, proprio nel golfo di Banten stavano affluendo i numerosi trasporti truppe giapponesi (56 navi) che conducevano le forze di invasione dell'Esercito Imperiale, con il Quartier generale della 16\u00aa Armata, il suo comandante Hitoshi Imamura e il grosso della 2\u00aa Divisione fanteria. A copertura di questo sbarco occidentale, l'ammiraglio Takeo Kurita disponeva di quattro incrociatori pesanti (\"Mikuma\", \"Mogami\", \"Suzuya\" e \"Kumano\"), di un incrociatore leggero (\"Natori\") e di un complesso di 25 cacciatorpediniere divisi in due squadre; era anche eventualmente disponibile la portaerei leggera \"Ryujo\". La scorta ravvicinata dei trasporti era costituita dall'incrociatore leggero \"Natori\" e 7 cacciatorpediniere al comando del contrammiraglio Kenzabur\u014d Hara.\nAlle ore 22,40 il cacciatorpediniere nipponico \"Fubuki\" individu\u00f2 per primo i due incrociatori alleati all'ingresso del golfo di Banten e li segu\u00ec di nascosto dopo aver immediatamente dato l'allarme alla squadra dell'ammiraglio Kurita.\nNel frattempo, lo \"Houston\" e il \"Perth\" individuarono con loro grande sorpresa le navi trasporto giapponesi ancorate nel golfo di Banten; in un primo tempo, nella nebbia, a circa 8\u00a0km, accertarono la presenza di quella che ritennero potesse essere una corvetta australiana di pattuglia e tentarono di scambiare i segnali di riconoscimento; ma poi in mancanza di corretta risposta aprirono il fuoco sulle navi, incendiando due cargo.\nLe navi alleate vennero quasi subito impegnate dal cacciatorpediniere \"Fubuki\" che lanci\u00f2 nove siluri ma senza colpire il nemico e con lo sfortunato risultato di raggiungere tre trasporti giapponesi, tra cui la \"Sakura Maru\" da 7000 TLS che affond\u00f2 con a bordo lo stesso generale Imamura e il suo stato maggiore (il generale si sarebbe salvato fortunosamente a nuoto).\nDopo questo primo scontro, i due incrociatori decisero di abbandonare il campo e, passando dietro l'isola Panjang, lasciarono il golfo di Banten e risalirono verso lo stretto della Sonda; la manovra, resa molto pericolosa dalla vicinanza di grosse squadre navali nemiche che stavano accorrendo in difesa delle navi da trasporto, avrebbe provocato lo scontro finale nel pieno della notte.\nAlle ore 23.45, quindi, i due incrociatori vennero attaccati a dritta da due incrociatori pesanti della squadra di Kurita (il e il \"Mikuma\", armati con cannoni da 203\u00a0mm) e a sinistra dall'incrociatore leggero \"Natori\" e da dieci cacciatorpediniere che impedivano l'accesso allo stretto della Sonda.\nNell'impari scontro le due navi alleate si batterono coraggiosamente e inflissero perdite al nemico; lo \"Houston\" colp\u00ec il cacciatorpediniere \"Harukaze\" e anche il \"Mikuma\"(che ebbe 6 morti ed 11 feriti per i colpi da 203mm ricevuti), ma a sua volta numerosi siluri lanciati dai cacciatorpediniere raggiunsero il \"Perth\" provocandone l'affondamento alle ore 0.05 del 1\u00ba marzo con 375 morti. Lo \"Houston\" invece continu\u00f2 la battaglia, procedendo a fatica verso nord.\nSempre bersagliato dal fuoco degli incrociatori pesanti giapponesi e dei cacciatorpediniere, alle ore 00.10 venne infine centrato in pieno e immobilizzato; numerosi siluri provocarono danni catastrofici, mentre le sovrastrutture e le torrette di combattimento vennero demolite dal fuoco d'artiglieria. Il capitano di vascello Rooks, poco prima di essere ucciso dall'esplosione di un proiettile, diede alle 00.25 l'ordine di abbandorare la nave e 368 marinai riuscirono a salvarsi (i morti sullo \"Houston\" furono 696); dopo una lunga agonia l'incrociatore americano si capovolse e affond\u00f2 alle ore 00.45 del 1\u00ba marzo 1942.\nDue dei trasporti ed un dragamine giapponesi erano andati persi nel confuso scontro notturno, mentre altri due vennero rimessi a galla in seguito. Nel frattempo, il cacciatorpediniere olandese \"Evertsen\", che navigava indipendentemente lungo la stessa rotta e era molto in ritardo all'appuntamento con gli incrociatori, venne avvistato e attaccato ma in primo tempo riusc\u00ec a sfuggire, dovendo per\u00f2 invertire la rotta. Pi\u00f9 tardi, anch'esso venne individuato ed affondato da due cacciatorpediniere nipponici, il \"Murakumo\" e il \"Shirakumo\".\nConclusione.\nCon il disastro degli incrociatori \"Houston\" e \"Perth\", e con il contemporaneo affondamento dell'incrociatore inglese \"Exeter\" nella seconda battaglia del Mare di Giava, le forze navali alleate del comando ABDA vennero totalmente distrutte (tranne i pochi cacciatorpediniere del comandante Binford che riuscirono a raggiungere l'Australia) e quindi i giapponesi non ebbero pi\u00f9 difficolt\u00e0, disponendo anche del completo domino dell'aria, a effettuare i previsti sbarchi di truppe e a manovrare agilmente per conquistare l'intera isola di Giava.\nGi\u00e0 il 9 marzo 1942, costrinsero quindi alla resa le residue truppe olandesi, australiane e britanniche schierate sull'isola al comando del generale olandese Hein ter Poorten, e coronarono con una vittoria completa la difficile campagna combinata delle Indie Orientali, terza fase (dopo la conquista della Malesia e la campagna delle Filippine) della apparentemente inarrestabile offensiva delle forze imperiali giapponesi nel Sud-Est asiatico."}
{"id": "2796004", "revid": "1591878", "url": "https://it.wikipedia.org/wiki?curid=2796004", "title": "Benedetto Rusconi", "text": "Biografia.\nDella sua vita biografica sono giunte sino a noi poche informazioni e della sua formazione artistica sappiamo che fu allievo di Lazzaro Bastiani.\nNel 1482 risult\u00f2 membro della scuola di Santa Maria della Carit\u00e0 e questo significa che era gi\u00e0 a quel tempo un pittore noto.\nQuattro anni dopo realizz\u00f2 una \"Madonna in trono tra i santi Girolamo e Francesco\" (Venezia, Ca' d'Oro), mentre ai primi del Cinquecento risal\u00ec il \"Miracolo della reliquia della Croce\" della scuola di San Giovanni Evangelista.\nNel 1505 dipinse, assieme al Bastiani, gli stendardi per la piazza S.Marco e nel 1512 assunse ruoli direttivi nella gilda dei pittori.\nLo stile ed il gusto pittorico di Rusconi evidenziarono una fase giovanile bastianesca e antonellesca, seguita da un periodo di avvicinamento a Giovanni Bellini e al Carpaccio. Nella piena maturit\u00e0 si fece influenzare da Jacopo Palma il Vecchio e da Lorenzo Lotto, anche se conserv\u00f2 una peculiare geometria spaziale, una sommessa monumentalit\u00e0, una ampiezza compositiva, una innovativa ricerca di movimento, una saldatura tra il colore e la sostanza plastica, una finezza del colore, le proporzioni lunghe delle figure e il rilievo dei panneggi.\nTra le opere pi\u00f9 significative si annoverano anche: una \"Madonna con i Santi Luca e Barbara e un donatore\" presso Welbeck Abbey; un \"Cristo\" conservato a Londra; una \"Madonna con i santi Ludovico, Anna, il Battista bambino e un cherubino\", alle Gallerie dell'Accademia, a Venezia; una \"Assunzione\", presso il Santuario di Santa Maria della Croce a Crema.\nL'Accademia di Venezia conserva diverse sue opere."}
{"id": "2796006", "revid": "775372", "url": "https://it.wikipedia.org/wiki?curid=2796006", "title": "Il progresso delle scienze, delle lettere e delle arti", "text": "Il progresso delle scienze, delle lettere e delle arti \u00e8 una rivista pubblicata a Napoli, con periodicit\u00e0 bimestrale, dal 1832 al 1847.\nStoria.\nLa rivista apparve a Napoli nel marzo del 1832 presso lo stampatore Porcelli come continuazione de \"L'Antologia\" del Vieusseux che era stata chiusa poco tempo prima. La rivista si valeva della collaborazione di eminenti personalit\u00e0 della cultura napoletana (i fratelli Michele e Saverio Baldacchini, Luigi Blanch, Matteo De Augustinis, Luca de Samuele Cagnazzi, ecc.) era l'espressione delle speranze del ceto intellettuale napoletano nella possibilit\u00e0 di progresso del paese; erano privilegiati pertanto i temi riguardanti la scienza e la tecnica. La linea politica non era tuttavia ben definita: si andava dal radicalismo di Giuseppe Ricciardi al moderatismo di Luigi Blanch o di Lodovico Bianchini. Il fondatore Giuseppe Ricciardi, mazzianiano portavoce delle spinte innovatrici e modernizzatrici della borghesia liberal-moderata meridionale, dedic\u00f2 tuttavia solo pochi mesi alla rivista: nel 1833 fu arrestato, condannato all'esilio e lasci\u00f2 Napoli per la Francia.\nFuoriuscito il Ricciardi, l'onere di partecipare al finanziamento della rivista fu assunto nel 1834 dall'economista Lodovico Bianchini, pare tuttavia col patrocinio del ministero delle Finanze diretto all'epoca da Giovanni D'Andrea. La rivista si spost\u00f2 quindi sulle posizioni ottimistiche dei fautori dell'industrializzazione, sia pure su posizioni di moderato protezionismo, e della modernizzazione dell'agricoltura nel Regno delle Due Sicilie da parte degli intellettuali filoborbonici. Cessato anche il riformismo di Ferdinando II e iniziata la repressione poliziesca, la rivista si alline\u00f2 sempre di pi\u00f9 sulle posizioni governative. Nel 1844 usc\u00ec una nuova serie stampata nella Tipografia Flautina che ebbe fra i collaboratori Pasquale Galluppi, Vincenzo De Grazia, Giovan Pietro Vieusseux, ecc."}
{"id": "2796007", "revid": "336009", "url": "https://it.wikipedia.org/wiki?curid=2796007", "title": "Aveo", "text": ""}
{"id": "2796008", "revid": "55935", "url": "https://it.wikipedia.org/wiki?curid=2796008", "title": "Il Progresso delle scienze, delle lettere e delle arti", "text": ""}
{"id": "2796010", "revid": "175335", "url": "https://it.wikipedia.org/wiki?curid=2796010", "title": "J. T. Walsh", "text": "\u00c8 apparso in molti film, in particolare \"Good Morning, Vietnam\" (1987), \"Fuoco assassino\" (1991), \"Codice d'onore\" (1992), \"Hoffa\" (1992), \"Gli intrighi del potere - Nixon\" (1995), \"Lama tagliente\" (1996), \"Breakdown - La trappola\" (1997) e \"Pleasantville\" (1998).\nBiografia.\nWalsh nasce a San Francisco, in California. Fratello di Christopher, Patricia e Mary. Vive nella Germania Ovest con la famiglia dal 1948 al 1962 prima di tornare negli Stati Uniti. \nDopo aver studiato alla scuola gesuita in Irlanda Clongowes Wood College, dal 1955 fino al 1961, frequenta l'Universit\u00e0 di Tubinga, Walsh infatti parlava fluentemente il tedesco, e poi l'Universit\u00e0 di Rhode Island, dove recita in molte produzioni teatrali universitarie. \nNel 1974, viene scoperto da un regista teatrale e comincia a lavorare a spettacoli Off-Broadway. Dopo il college, Walsh lavora per breve tempo come volontario della AmeriCorps VISTA a Newport (Rhode Island), prima di dimettersi per proseguire la carriera da attore, che intraprende nel 1982 e che porter\u00e0 avanti fino alla sua morte.\nIl 27 febbraio 1998, Walsh muore di infarto a 54 anni. \nDoppiatori italiani.\nNelle versioni in italiano delle opere in cui ha recitato, J. T. Walsh \u00e8 stato doppiato da:"}
{"id": "2796015", "revid": "767487", "url": "https://it.wikipedia.org/wiki?curid=2796015", "title": "Russell Mwafulirwa", "text": "Carriera.\nClub.\nMwafulirwa ha iniziato la sua carriera nelle giovanili dei Silver Strikers. Nel 2001 ha firmato per i Bullets prima di trasferirsi in Sudafrica nello Jomo Cosmos nel 2002.\nDopo quattro stagioni trascorse con lo Jomo Cosmos, ha firmato per l'Ajax Cape Town nel gennaio 2006. Nel giugno 2008 si \u00e8 trasferito in Svezia al Norrk\u00f6ping, dove in tre stagioni mette a segno complessivamente 18 reti in 57 presenze. Dopo una parentesi di un anno nello Jomo Cosmos, nel 2012 torna a giocare in Svezia, questa volta con la maglia dello Sleipner.\nNazionale.\nMwafulirwa ha esordito nella Nazionale malawiana nel 2002. Con il Malawi ha partecipato alla Coppa delle Nazioni Africane 2010 risultando il miglior marcatore della propria Nazionale con 2 gol in altrettante partite disputate."}
{"id": "2796018", "revid": "55935", "url": "https://it.wikipedia.org/wiki?curid=2796018", "title": "Il Progresso delle Scienze, delle Lettere, delle Arti", "text": ""}
{"id": "2796021", "revid": "462459", "url": "https://it.wikipedia.org/wiki?curid=2796021", "title": "J.T. Walsh", "text": ""}
{"id": "2796025", "revid": "599013", "url": "https://it.wikipedia.org/wiki?curid=2796025", "title": "Nobuo Kawaguchi", "text": " Nella sua carriera ha giocato con il J\u00fabilo Iwata e con il FC Tokyo."}
{"id": "2796032", "revid": "281901", "url": "https://it.wikipedia.org/wiki?curid=2796032", "title": "Anoplogaster", "text": ""}
{"id": "2796034", "revid": "1573940", "url": "https://it.wikipedia.org/wiki?curid=2796034", "title": "Chiesa di Santa Maria Maggiore (Casoli)", "text": "La chiesa di Santa Maria Maggiore \u00e8 sita presso il castello ducale di Casoli, in provincia di Chieti.\nStoria.\nLa chiesa risulta costruita nel 1455 per opera dei principi Orsini. Originariamente era ad un'unica navata. \nSuccessivamente, nella seconda met\u00e0 del Settecento fu ampliata, epoca in cui, verosimilmente furono aggiunti anche il coro e l'Arco del Purgatorio che unisce la chiesa al castello. Nel 1868 la chiesa fu restaurata conseguendole l'aspetto attuale.\nDescrizione.\nIl porticato che unisce la navata sinistra della chiesa al castello \u00e8 con volte a crociera.\nL'ingresso \u00e8 servito da una rampa di scale. La facciata \u00e8 suddivisa in tre parti, di cui il corpo centrale \u00e8 pi\u00f9 alto degli altri due da cui \u00e8 separato da due coppie di paraste poste su un basamento, che a loro volta sorreggono la trabeazione in cui vi \u00e8 il timpano. Il portale \u00e8 sormontato da un timpano minore, sopra di esso vi \u00e8 una finestra a forma di lunetta. Altre due finestre sono poste nei due corpi laterali. La facciata \u00e8 intonacata tranne nella parte basamentale.\nLa torre campanaria \u00e8 sita sul lato destro della chiesa \u00e8 a forma quadrangolare e con ordini sovrapposti. Il campanile \u00e8 realizzato in conci di pietra con delle pietre lavorate incastonate.\nL'interno \u00e8 basilicale a tre navate con cappelle laterali e abside. Nell'interno della chiesa si possono ammirare delle opere tra cui: una Madonna con Bambino, San Giacinto e San Biagio di Francesco Maria De Benedictis (1848), San Gilberto di Pasquale Bellonio di Ortona (1797), una Madonna del Carmine, una Madonna del Rosario (1572) di ignoti."}
{"id": "2796035", "revid": "281901", "url": "https://it.wikipedia.org/wiki?curid=2796035", "title": "Anoplogaster brachycera", "text": ""}
{"id": "2796036", "revid": "767487", "url": "https://it.wikipedia.org/wiki?curid=2796036", "title": "Bandar-e Gonaveh", "text": "Bandar-e Gonaveh, Gan\u0101veh o Genaveh (farsi \u0628\u0646\u062f\u0631\u06af\u0646\u0627\u0648\u0647) \u00e8 il capoluogo dello shahrest\u0101n di Genaveh, circoscrizione Centrale, nella provincia di Bushehr."}
{"id": "2796037", "revid": "6923", "url": "https://it.wikipedia.org/wiki?curid=2796037", "title": "Semenyih", "text": "Semenyih \u00e8 una cittadina situata nello stato di Selangor, in Malaysia, distante circa 8km dalla citt\u00e0 di Kajang lungo la strada Kajang-Seremban. Il significato del nome della cittadina non \u00e8 certo, tuttavia sembra derivare da una parola che significa \"nascosto\" nel dialetto Negeri Sembilan.\nGeografia fisica.\nLa citt\u00e0 condivide il nome con il fiume Semenyih, il principale corso d'acqua dell'area che fornisce un'importante risorsa idrica a Kuala Lumpur e ad altre parti della Valle di Klang, la conurbazione della capitale.\nL'area che circonda Semenyih \u00e8 collinare, ed il picco pi\u00f9 alto \u00e8 costituito dal Bukit Arang (560m, 1838 piedi), casa di diverse cascate sceniche.\nTra le attrazioni turistiche della cittadina, popolare \u00e8 la \"Ostrich Wonderland Show Farm\", raggiungibile oggi grazie alle nuove autostrade costruite per raggiungere i luoghi pi\u00f9 isolati. Nel caso di Semenyih, essa \u00e8 attraversata dall'Autostrada Kajang-Seremban e dall'Autostrada Kajang SILK.\n\u00c8 solo in tempi recenti che la cittadina si sta evolvendo a citt\u00e0 vera e propria, situazione testimoniata dall'aumento di popolazione annuale del 12,9% circa, in rapporto al 2,66% nazionale. Dal numero di 15.100 abitanti registrati nel 1991, la popolazione \u00e8 aumentata al 2000 a 45.000, grazie anche a nuove strutture quali le sopraccitate autostrade ed al miglioramento dell'istruzione superiore. \u00c8 stata fondata a Semenyih, infatti, il campus malese della Universit\u00e0 di Nottingham.\nControversie.\nNegli anni immediatamente precedenti il 2005, il governo federale propose di costruire un inceneritore del valore di 1.5 miliardi di ringgit tra Semenyih e la vicina cittadina di Broga. All'inizio del 2005, tuttavia, fu emanata un'ingiunzione temporanea in risposta ad una causa intentata dai residenti delle due cittadine. Da allora, il progetto \u00e8 stato bloccato."}
{"id": "2796038", "revid": "281901", "url": "https://it.wikipedia.org/wiki?curid=2796038", "title": "Anoplogaster cornuta", "text": ""}
{"id": "2796056", "revid": "1573940", "url": "https://it.wikipedia.org/wiki?curid=2796056", "title": "Jam (Iran)", "text": "Jam (farsi \u062c\u0645) \u00e8 il capoluogo dello shahrest\u0101n di Jam, circoscrizione Centrale, nella provincia di Bushehr. "}
{"id": "2796063", "revid": "125283814", "url": "https://it.wikipedia.org/wiki?curid=2796063", "title": "9 (autori vari)", "text": "9 \u00e8 la seconda compilation della 9\u00aa edizione di \"Amici di Maria De Filippi\", che \u00e8 stata pubblicata su iTunes il 9 febbraio 2010 e distribuita nei negozi dal 12 febbraio 2010.\nI brani \"Satisfaction\" e \"Imagine\" erano utilizzate come sigle, rispettivamente per la squadra bianca e per la squadra blu. Il brano \"Ragazza occhi cielo\" \u00e8 stato scritto da Biagio Antonacci, che canta anche la strofa finale della canzone, mentre \"La promessa\" e \"Libera nel mondo\" sono stati scritti da Tricarico su musiche del compositore Daniel Vuletic.\nDurante i \"Wind Music Awards 2010\" la compilation \u00e8 stata premiata oro."}
{"id": "2796066", "revid": "1573940", "url": "https://it.wikipedia.org/wiki?curid=2796066", "title": "Bandar-e Kangan", "text": "Bandar-e Kang\u0101n (farsi \u0628\u0646\u062f\u0631 \u06a9\u0646\u06af\u0627\u0646) \u00e8 il capoluogo dello shahrest\u0101n di Kangan, circoscrizione Centrale, nella provincia di Bushehr. "}
{"id": "2796081", "revid": "466539", "url": "https://it.wikipedia.org/wiki?curid=2796081", "title": "Antonio Amato", "text": "Molino e Pastificio Antonio Amato s.r.l. (fino al 2011 Antonio Amato &amp; C. Molini e Pastifici s.p.a.) \u00e8 un'azienda italiana specializzata nella produzione di pasta, con sede a Salerno, dove fu fondata nel 1958 da Antonio Amato.\nStoria.\nInizi.\nLa storia del pastificio Antonio Amato ha inizio nel 1868, quando la famiglia Amato, originaria di San Cipriano Picentino, rileva l'impianto di produzione \"Rinaldo\" trasformandolo in \"Rinaldo&amp;Amato\" per essere quindi assorbito nella nuova societ\u00e0 \"Antonio Amato &amp; C. Molini e Pastifici S.p.A.\", costituita a Salerno nel giugno del 1958.\nAntonio Amato lascia presto la scuola per aiutare il padre Giuseppe nella conduzione di un piccolo negozio di generi alimentari e nel 1917 si trova a dirigere la ditta, a causa della prematura morte del genitore e della contemporanea presenza al fronte del fratello maggiore Emiliano. Nel Primo dopoguerra estende la sua attivit\u00e0 commerciale vendendo anche prodotti per l'agricoltura (concimi chimici e anticrittogamici), mentre amplia il commercio di alimentari, in particolare pasta e farina.\nNegli anni trenta installa un magazzino di vendita all'ingrosso a Salerno e filiali in tutta la provincia. Amato coglie i maggiori risultati di questo sviluppo durante la guerra: nel 1940 il Segretariato per l'Alimentazione lo incarica della distribuzione nel Salernitano dei generi alimentari soggetti a razionamento; nel 1943-1944 il Governo militare Alleato gli assegna la distribuzione nella provincia dei prodotti alimentari provenienti dagli Stati Uniti e dal Canada, e in particolare il grano, di cui Amato controlla la macinazione presso i mulini salernitani. L'ingresso nella produzione industriale non avviene per\u00f2 in questo settore, che sar\u00e0 quello del suo impegno principale, bens\u00ec in quello farmaceutico, con la fondazione a Roma nel 1944, dopo la liberazione della citt\u00e0, dell'Istituto Chemioterapico Amato. La piccola fabbrica, che produce calcio, lecitina e altri ricostituenti, rimane in funzione fino al 1959.\nPastifici di Gragnano e Salerno.\nNel 1951, mentre espande l'attivit\u00e0 dell'impresa commerciale, Amato decide di investire nel settore produttivo della macinazione del grano e nel pastificio. Rileva quindi le partecipazioni in due antiche fabbriche campane in difficolt\u00e0: a Gragnano, il pastificio Lucio Garofalo, uno dei maggiori della cittadina napoletana tradizionalmente specializzata in questa lavorazione; a Salerno, il molino e pastificio della Rinaldo &amp; C., la seconda fabbrica salernitana del settore, fondata nel 1868.\nNel 1958 l'imprenditore fonda a Salerno la Societ\u00e0 per azioni Antonio Amato &amp; C.-Molini e Pastifici, con un capitale interamente sottoscritto dal fondatore e dai suoi familiari, il nipote Giuseppe e le figlie Maria e Anita; al primo impianto industriale affianca un nuovo grande stabilimento, nella zona industriale di Mercatello.\nNel 1961-1962 la chiusura del primo stabilimento coincide con la scelta di innovare tecnologicamente la dotazione impiantistica della fabbrica pi\u00f9 recente, dove viene installato, per la prima volta in Italia, un moderno impianto Braibanti per la produzione della pasta: le nuove macchine automatiche consentono un abbattimento dei costi di produzione, perch\u00e9 richiedono la met\u00e0 del lavoro operaio e riducono del 65% l'ingombro, ed effettuano tutte le fasi di lavorazione, dall'impasto all'essiccazione; la sequenza produttiva \u00e8 completata con nuove linee meccaniche per il confezionamento automatico.\nAnaloga iniziativa di aggiornamento tecnologico \u00e8 assunta nel \"pastificio Garofalo di Gragnano\". In questa azienda Amato ricopre la Presidenza dal 1952 al 1974 e svolge un importante ruolo di supervisione, in accordo con Luigi Garofalo (il figlio del fondatore), che provvede alla gestione operativa, mentre la propriet\u00e0 resta per il 50% a Garofalo e per il 50% alla figlia di Amato, Anita. Anche grazie alla sua azione, questo pastificio si ritaglier\u00e0 nei decenni successivi un ruolo importante nel panorama dell'industria pastaria campana, risultando tra i primi produttori della regione e proponendo il suo marchio prima sul mercato interno e poi su quello estero.\nNel 1963-1964 Amato introduce nello stabilimento di Mercatello un moderno impianto molitorio, anch'esso all'avanguardia in Italia: un complesso completamente automatizzato per vagliare, pulire, lavare, condizionare (cio\u00e8 permettere l'asportazione della crusca) e finalmente macinare il grano. In questo modo l'imprenditore porta a compimento il processo di progressivo aggiornamento tecnologico che, a partire dall'immediato dopoguerra, aveva trasformato del tutto le tradizionali lavorazioni di produzione molitoria e pastaria in un impianto capace di realizzare le maggiori economie di scala del settore nel panorama nazionale.\nAmato dedica una personale e particolare cura alla scelta e al controllo della qualit\u00e0 del grano: quello tenero di produzione italiana e \u2013 per un terzo \u2013 di provenienza estera; quello duro prevalentemente di produzione meridionale. Il grano viene poi stipato in grandi silos di stoccaggio e quindi avviato alla macinazione. Il mulino comprende due impianti: quello del grano duro, per la produzione di semola destinata ad essere trasformata dalla stessa azienda (perci\u00f2 non viene insaccata ed \u00e8 condotta direttamente agli impianti di pastificazione); quella del grano tenero, per la produzione di farina destinata ai panifici, alle fabbriche e ai laboratori dolciari, ma in parte anche alla vendita al dettaglio. Nel complesso, alla met\u00e0 degli anni sessanta il mulino di Mercatello raggiunge una potenzialit\u00e0 di macinazione di 2.500 quintali di grano al giorno, mentre la produzione di pasta \u2013 potenziata con altre macchine continue \u2013 si attesta intorno a 1.000 quintali nelle 24 ore, con l'impiego di circa 450 addetti. Negli anni successivi la produzione del pastificio cresce ulteriormente: la produzione complessiva comprende paste di semola, all'uovo e speciali, farine, semole e cruscami. L'incremento produttivo \u00e8 accompagnato e sostenuto dallo sviluppo del settore distributivo dell'impresa, con l'ampliamento della rete commerciale: negli anni sessanta sono pi\u00f9 di 30 i depositi e i concessionari sul territorio nazionale, con poco meno di 100 agenti di vendita.\nL'espansione dell'impresa negli anni sessanta si rivela fondamentale nel mantenimento della produzione regionale campana ai vertici del settore nazionale. Nel 1970 la Campania \u00e8 la seconda regione del Paese nella produzione di pasta (dopo l'Emilia), con il 16% sul totale nazionale, ad opera di una cinquantina di pastifici: circa un quarto di questa produzione proviene dalla Antonio Amato. Analoga \u00e8 l'importanza dell'azienda nel settore della molitura.\nFin dalla met\u00e0 degli anni quaranta il presidente Antonio Amato \u00e8 affiancato nell'attivit\u00e0 imprenditoriale dal nipote Giuseppe, nominato nel 1960 amministratore delegato dell'azienda.\nSuperata la crisi del settore dei primi anni settanta, l'azienda guidata dal fondatore e da Giuseppe Amato si mostra ancora capace di progresso, attraverso l'innalzamento del capitale sociale, l'introduzione di nuove linee produttive, l'ampliamento dello stabilimento molitorio e l'impiego complessivo di 600 dipendenti.\nAntonio Amato muore nel 1979.\nNegli anni ottanta, periodo in cui avviene la prima concentrazione dell'industria alimentare italiana, con la sparizione di 450 pastifici, l'Amato poteva finire alla Ifil di Umberto Agnelli che pensava a diversificare il prodotto. Ma l'allora presidente, Antonio Amato, rifiut\u00f2 l'offerta dell'imprenditore piemontese, lasciando cos\u00ec il pastificio Amato autonomo. L'azienda crebbe ancora fino a diventare tra i maggiori pastifici d'Italia, con esportazioni in tutto il mondo: in tutta l'Europa, in Giappone, Medio Oriente, America del Nord e del Sud, Australia, Nuova Zelanda. Nel gennaio 2010 viene inaugurata la nuova linea produttiva ad alta capacit\u00e0.\nCrisi e cambio di propriet\u00e0.\nNel dicembre 2009 il Pastificio Amato blocca la produzione e annuncia la cassa integrazione per i suoi 140 dipendenti a causa di gravi difficolt\u00e0 economiche.\nA met\u00e0 gennaio dell'anno successivo la famiglia Amato sigla ufficialmente l'accordo per la cessione dell'intero pacchetto azionario all'imprenditore siciliano Giovanni Giudice, dopo una serie di trattative che avevano visto interessarsi anche Garofalo e Colussi all'acquisto del pastificio salernitano.\nIn febbraio a causa di crediti non pagati per oltre 1.600.000 euro due aziende di lavoro interinale hanno chiesto il fallimento della societ\u00e0, che ha presentato domanda di concordato preventivo presso il Tribunale di Salerno ottenendo parere positivo. Tuttavia sorgono subito nuovi problemi giudiziari in seguito ad un'inchiesta per frode della Procura di Salerno in relazione ad un giro di assegni messi in circolazione dopo la messa in liquidazione della vecchia societ\u00e0. Il 20 luglio 2011 il Tribunale di Salerno dichiara il fallimento della societ\u00e0 Antonio Amato &amp; C. Molini e Pastifici s.p.a., bocciando cos\u00ec l'ipotesi di concordato preventivo.\nA seguito del crack dell'azienda vengono iscritti nel registro degli indagati con l'accusa di bancarotta fraudolenta 12 persone, tra le quali il presidente Antonio Amato, i suoi figli e l'ex-parlamentare Paolo Del Mese. Dopo la seconda asta indetta dal Tribunale fallimentare l'imprenditore siciliano Giovanni Giudice affittava il pastificio ma doveva successivamente rinunciare in seguito al ricorso della Procura della Repubblica del Tribunale di Salerno. Nella successiva gara d'acquisto, nel marzo 2012, si aggiudicava l'affitto del pastificio l'imprenditore napoletano Antonio Passarelli. Nel maggio 2012, dopo la rinuncia di Passarelli, il \"Pastificio Di Martino\" di Gragnano si aggiudica la nuova gara di affitto bandita dal Tribunale Fallimentare.\nIl 28 giugno 2012 la Guardia di Finanza di Salerno esegue cinque ordinanze di custodia cautelare per reati fallimentari a carico di alcuni politici e dell'ex amministratore della societ\u00e0 Giuseppe Amato. Il 1\u00ba aprile 2014 vengono iscritti nel registro degli indagati per bancarotta fraudolenta, l'ex presidente della fondazione Mps, Giuseppe Mussari, l'ex sindaco di Siena, Franco Ceccuzzi, l'ex presidente della commissione Finanze della Camera dei deputati Paolo Del Mese e 11 componenti del consiglio di amministrazione della Banca della Campania.\nGestione Di Martino.\nDa maggio 2012 la Dicado S.r.l ha preso in gestione lo storico pastificio, rifondato con la denominazione \"Molino e Pastificio Antonio Amato s.r.l.\"\nDal 15 ottobre 2012 la pasta Antonio Amato ritorna sul mercato con i trenta formati principali del pastificio, distribuiti in 600 punti vendita italiani, australiani, sudafricani, canadesi, californiani, tedeschi e kuwaitiani. Alla fine dello stesso mese la pasta \u00e8 stata presentata nello stand della famiglia Di Martino alla fiera di Parigi. Il 18 marzo 2014 il gruppo Di Martino acquisisce definitivamente il pastificio pagando il saldo finale di 13 milioni di euro.\nIl 27 aprile 2015, nell'ambito di una conferenza stampa, sono state presentate tutte le novit\u00e0 per il rilancio del brand Antonio Amato, dal nuovo logo al rinnovato packaging fino alla presentazione dei nuovi prodotti e dei futuri progetti. I nuovi prodotti sono stati presentati al TuttoFood di Milano a maggio 2015; tra questi rientrano, oltre ai classici formati di pasta, anche pelati, olio, farine e pesce sott'olio. Da fine 2017 saranno introdotte sul mercato anche le linee integrali biologiche e senza glutine. Dal 2018 alla produzione si aggiungono le paste fresche ripiene e surgelate.\nAltre attivit\u00e0.\nIl pastificio Antonio Amato \u00e8 stato, dal 1981 al 1992, lo sponsor ufficiale della .\nDal 1999 fino al fallimento avvenuto nel 2010, \u00e8 stato anche sponsor e fornitore ufficiale della nazionale di calcio dell'Italia campione del mondo nel 2006 e dal 2009, anche sponsor ufficiale della nazionale svizzera di sci."}
{"id": "2796088", "revid": "1711941", "url": "https://it.wikipedia.org/wiki?curid=2796088", "title": "Christiane Jean", "text": "Biografia.\n\u00c8 conosciuta per aver preso parte nel 1988 alla miniserie televisiva diretta da Sandro Bolchi \"La coscienza di Zeno\", al fianco di Johnny Dorelli, Eleonora Brigliadori e Ottavia Piccolo.\nSi \u00e8 avvicinata al mondo dello spettacolo attraverso la danza, presto abbandonata per la recitazione.\nIl suo nome \u00e8 associato in particolare a quello di Claire, una delle tre giovani protagoniste della serie televisiva \"Les filles d'\u00e0 c\u00f4t\u00e9\" (\"Le ragazze della porta accanto\"), trasmessa da TF1.\nCome interprete di teatro ha partecipato al festival di Avignone interpretando \"La Femme de cristal\".\nNegli anni duemila si \u00e8 dedicata quasi esclusivamente al doppiaggio, in particolare nella distribuzione per i mercati francofoni del serial televisivo \"Law &amp; Order - I due volti della giustizia\"."}
{"id": "2796105", "revid": "1305772", "url": "https://it.wikipedia.org/wiki?curid=2796105", "title": "Josse Lieferinxe", "text": "Vita e profilo artistico.\nSembra essere nato nella diocesi di Cambrai, nella contea di Hainaut, che faceva parte allora dei territori sotto il dominio dei duchi di Borgogna. Il suo nome suggerisce che egli o i suoi recenti antenati fossero originari di Lieferingem, vicino ad Enghien.&lt;br&gt;\n\u00c8 documentato come pittore \"piccardo\" (\"pictorem piccardum\") o come \"pictori alamano provincialiter\" nelle regioni di Avignone e Marsiglia nel tardo XV secolo sino ai primi anni del Cinquecento, ed in Provenza a partire dal 1493. \u00c8 dunque uno di quegli artisti della scuola provenzale o avignonese, com'erano stati prima di lui Barthelemy d'Eyck e Enguerrand Quarton, artisti provenienti dal nord delle Francia o dalle Fiandre, con i quali egli condivide molte scelte stilistiche.\nNel 1503 spos\u00f2 Michele Changenet, figlia del pittore Jean Changenet, maestro avignonese. Risulta ancora in vita nel 1505; mentre si apprende che \u00e8 morto da un documento del 1508, quando il cugino ed erede Hans Clemer rileva la commessa di un polittico rimasto incompiuto.\nPrima di essere chiaramente identificato dallo storico dell'arte francese Charles Sterling, Josse Lieferinxe era conosciuto con il nome convenzionale di \"Maestro di San Sebastiano\", dal retablo - oggi smembrato e disperso tra differenti sedi museali - contenente tavole con episodi della vita di San Sebastiano. Si tratta di un grande polittico egli dipinse nel 1497 per la chiesa di N\u00f4tre Dame des Accoul\u00e9s a Marsiglia; un contratto redatto dal committente a favore del pittore piemontese Bernardino Sismondi e di Josse Lieferinxe, offre anche una descrizione dettagliata di come doveva essere realizzato.&lt;br&gt; \nSempre di Charles Sterling \u00e8 l'attribuzione a Josse Lieferinxe delle tavole superstiti di un altro retablo smembrato e disperso, raffiguranti scene della vita della Vergine (le tavole sono dipinte anche sul retro ove compaiono figure di santi, messe in risalto su uno sfondo di broccato).&lt;br&gt;\nGi\u00e0 Sterling aveva messo in evidenza come i due retablo mostrino, sotto il profilo del linguaggio pittorico, oltre agli evidenti legami stretti con la pittura fiamminga (condivisa con gli altri artisti \"scuola provenzale\"), anche una qualche familiarit\u00e0 con l'arte italiana, ed in particolare con la cultura bramantesca milanese.\nIl catalogo delle opere di Lieferinxe \u00e8 andato (non senza controversie) ampliandosi di nuove attribuzioni, alcune delle quali, come la \"Crocifissione\" del Louvre, e soprattutto la tavola con \"Abramo visitato da tre angeli\" al Denver Art Museum, pongono in evidenza la esigenza di approfondire le influenze dell'arte italiana, sino a valutare i legami con Antonello da Messina."}
{"id": "2796106", "revid": "123010304", "url": "https://it.wikipedia.org/wiki?curid=2796106", "title": "Yuka Koyama", "text": " Lavora per Aoni Production."}
{"id": "2796107", "revid": "2180194", "url": "https://it.wikipedia.org/wiki?curid=2796107", "title": "La via della schiavit\u00f9", "text": "La via della schiavit\u00f9, pubblicato in Italia anche con il titolo Verso la schiavit\u00f9 (\"The Road to Serfdom\") \u00e8 un libro scritto da Friedrich von Hayek (Premio Nobel per l'economia nel 1974), che ha trasformato il panorama del pensiero politico del XX secolo, spostando i termini del dibattito per milioni di persone in tutto lo spettro politico. \u00c8 tra le esposizioni pi\u00f9 influenti e popolari del neoliberalismo e del libertarismo.\n\"The Road to Serfdom\" fu scritto, come precisa lo stesso Hayek nella prefazione all'edizione del 1976, nei ritagli di tempo tra il 1940 e il 1943. Il libro fu dedicato \u2018Ai socialisti di tutti i partiti\u2019, intendendo in quel momento per socialisti coloro che propugnavano la politica di nazionalizzazione dei mezzi di produzione e la pianificazione centralizzata. Il paternalistico Stato sociale ha ridotto, secondo Friedrich von Hayek, il senso di responsabilit\u00e0, la propensione a mettere in gioco se stessi, il gusto alle sfide personali. Il cittadino \u00e8 stato indotto a scaricare il peso di risolvere i problemi su qualcun altro. \nSu quel soggetto impersonale, indefinito, padre, tutore, padrone, che dirige, elargisce doni, protegge, controlla, spia, giudica, condanna e punisce, cio\u00e8 sullo Stato: \u00e8 proprio questa la Via della Schiavit\u00f9. L'ultima traduzione dell'opera in italiano de \"La via della schiavit\u00f9 (\"nella versione abbreviata che Il famoso periodico statunitense \"Reader's Digest\" pubblic\u00f2 nell'aprile 1945, che ebbe un'ampia diffusione e confer\u00ec a von Hayek una certa fama) \u00e8 edita da Liberilibri (2011).\nL'incauto abbandono del liberalismo.\nQuando l\u2019Inghilterra entr\u00f2 in guerra con la Germania, Hayek era divenuto cittadino britannico e assisteva con grande preoccupazione alle distruzioni causate dal nazismo, alla diffusa attrazione politica per il comunismo e al crescente sostegno per l\u2019economia pianificata dallo Stato. La gravit\u00e0 della situazione lo spinse a uscire dalla torre d\u2019avorio dei suoi studi accademici. Decise di scrivere un libro per avvisare i colleghi di sinistra e il grande pubblico che gli esperimenti collettivisti rischiavano di portare al totalitarismo. Hayek dedic\u00f2 significativamente La via della schiavit\u00f9 \u201cai socialisti di tutti partiti\u201d. Nella prefazione precis\u00f2 tuttavia che il suo intento non era quello di accusare i partiti socialisti di tendere consapevolmente al totalitarismo. Sosteneva invece che le conseguenze impreviste, ma inevitabili della pianificazione socialista creano uno stato di cose in cui le forze totalitarie finiscono per prendere il sopravvento.\nIn Occidente, spiegava Hayek, pochi avevano collegato l\u2019abbandono delle idee liberali all\u2019emergere dei totalitarismi: \u00abNoi abbiamo progressivamente abbandonato quella libert\u00e0 in campo economico senza la quale non \u00e8 mai esistita nel passato la libert\u00e0 personale e politica. Sebbene fossimo stati ammoniti da alcuni dei pi\u00f9 grandi pensatori politici del diciannovesimo secolo, da Tocqueville a Lord Acton, che il socialismo significa schiavit\u00f9, noi ci siamo costantemente mossi nella direzione del socialismo\u00bb. Il liberalismo era nato nelle citt\u00e0 commerciali dell\u2019Italia del Nord e poi si era spostato verso nord fino a radicarsi saldamente nei Paesi Bassi e nelle Isole britanniche. Da qui, nel corso del diciottesimo e diciannovesimo secolo, si era diffuso in America e nel continente europeo. Il risultato maggiore dell\u2019aver tolto le catene alle energie individuali fu lo sviluppo meraviglioso della scienza che segu\u00ec il cammino della libert\u00e0 individuale.\nIl successo del liberalismo and\u00f2 al di l\u00e0 dei sogni pi\u00f9 temerari, e agli inizi del ventesimo secolo il lavoratore del mondo occidentale aveva conseguito un grado di benessere materiale, di sicurezza e di indipendenza personale che cento anni prima sarebbe sembrato difficilmente possibile. Col successo crebbe per\u00f2 l\u2019ambizione, e il ritmo del progresso parve troppo lento. I principi che avevano reso possibile questo progresso nel passato vennero considerati pi\u00f9 come ostacoli sulla strada di un progresso maggiormente veloce da spazzar via con impazienza, piuttosto che come condizioni per la conservazione e lo sviluppo di ci\u00f2 che era stato conseguito.\nIn questo modo gli europei abbandonavano non solo le idee liberali, ma l\u2019intera tradizione individualista occidentale ereditata dai greci, dai romani, dal cristianesimo e dagli umanisti. L\u2019adesione al collettivismo stava inoltre distruggendo quelle virt\u00f9 individualiste che erano sempre state motivo di fierezza per i popoli anglosassoni, come l\u2019indipendenza e la fiducia in se stessi, l\u2019iniziativa individuale e la responsabilit\u00e0 locale, l\u2019affidamento del successo all\u2019azione volontaria, la non interferenza verso il prossimo, il rispetto per gli usi e la tradizione, e una sana diffidenza verso il potere e l\u2019autorit\u00e0. Il collettivismo, obiettava, non aveva niente da mettere al loro posto, se non la muta obbedienza e il rassegnato compimento del dovere stabilito dall\u2019autorit\u00e0.\nL'origine tedesca delle idee collettiviste.\nI bersagli principali del libro erano i mali gemelli del socialismo e del fascismo. Tuttavia, poich\u00e9 in quegli anni l\u2019URSS era alleata degli Stati Uniti e della Gran Bretagna, Hayek prefer\u00ec attenuare le critiche al comunismo facendo pi\u00f9 spesso dei riferimenti al nazismo: \u00ab\u00c8 qui necessario affermare la sgradevole verit\u00e0, per cui noi ci troviamo, in qualche misura, davanti al pericolo di ripercorrere la via battuta dalla Germania\u00bb. Per Hayek era sbagliato vedere gli estremismi di destra e di sinistra come due fenomeni opposti, perch\u00e9 entrambi, sostituendo le forze del mercato con la pianificazione statale, minacciavano le libert\u00e0 individuali. L\u2019affinit\u00e0 tra le due ideologie totalitarie era evidente dalla facilit\u00e0 con la quale i giovani comunisti potevano essere convertiti in nazisti e viceversa. Questi giovani non avevano le idee chiare, ma di una cosa erano certissimi: che odiavano la societ\u00e0 liberale occidentale. Per gli uni e gli altri il vero nemico, l\u2019uomo con il quale essi non avevano niente in comune e che non potevano minimamente sperare di convertire, era il liberale vecchio stampo.\nQuando Hitler sal\u00ec al potere, il liberalismo in Germania era gi\u00e0 morto e sepolto, e a ucciderlo era stato il socialismo. Oggi, scrive Hayek, ci si dimentica spesso quale enorme influenza abbia avuto la Germania per lo sviluppo della teoria e della pratica del socialismo: fino a poco tempo fa lo sviluppo delle dottrine socialiste si era realizzato quasi per intero in Germania e in Austria, e una generazione prima che il socialismo si diffondesse in Inghilterra, la Germania aveva gi\u00e0 nel proprio Parlamento un grosso partito socialista.\nHayek ricorda le parole del \u201csanto patrono\u201d del nazionalsocialismo Arthur Moeller van der Bruck, secondo cui la prima guerra mondiale era stata una guerra tra il liberalismo occidentale e il socialismo tedesco. Egli si vantava del fatto che nel primo dopoguerra non ci fossero pi\u00f9 liberali in Germania, perch\u00e9 \u00abil liberalismo \u00e8 una filosofia di vita dalla quale la giovent\u00f9 tedesca si allontana con nausea, con collera, con disprezzo tutto particolare, perch\u00e9 non c\u2019\u00e8 niente di pi\u00f9 estraneo, di pi\u00f9 ripugnante, di pi\u00f9 contrario alla propria filosofia\u00bb.\nLa causa principale di questo cambiamento di mentalit\u00e0 andava individuata, secondo Hayek, nell\u2019egemonia culturale conquistata dalla Germania negli ultimi decenni dell\u2019Ottocento grazie ai suoi successi militari e industriali. Dopo il 1870, infatti, le idee \u201ctedesche\u201d favorevoli al socialismo e alla pianificazione statale cominciarono a soppiantare in tutta Europa le idee liberali \u201cinglesi\u201d.\nDalla pianificazione al totalitarismo.\nNel corso del dibattito sul calcolo economico nella societ\u00e0 socialista che si era svolto negli anni trenta, Hayek aveva sostenuto, sulla scia del suo maestro Ludwig von Mises, che un\u2019economia pianificata dal centro non sarebbe stata in grado di operare in maniera efficiente perch\u00e9 non avrebbe potuto far uso della conoscenza dispersa tra i milioni di individui che compongono la societ\u00e0. Ne \"La via della schiavit\u00f9\" Hayek fece notare che la pianificazione aveva delle gravi controindicazioni non solo sul piano economico, ma anche sul piano politico. La pianificazione dell\u2019economia nazionale, anche se motivata da buone intenzioni, avrebbe condotto alla tirannia e alla perdita delle libert\u00e0 personali perch\u00e9 poteva essere attuata solo mediante forme sempre pi\u00f9 estese di controllo coercitivo sull\u2019individuo. Infatti non esiste un fine sociale universalmente valido, individuabile all\u2019autorit\u00e0, che possa essere imposto a tutti. Esiste solo un\u2019infinita variet\u00e0 di desideri e bisogni, differenti da individuo a individuo.\nMolte persone, osserva Hayek, ritengono che il proprio obiettivo possa venir raggiunto rapidamente e completamente soltanto per via politica, ed \u00e8 questa la ragione per cui tanti desiderano la pianificazione. Il perseguimento del loro obiettivo mediante la pianificazione statale farebbe per\u00f2 esplodere il contrasto latente che esiste tra tutti i differenti fini individuali. Questo contrasto pu\u00f2 essere risolto solo con dosi massicce di coercizione. Proprio gli uomini che pi\u00f9 ardono dal desiderio di pianificare la societ\u00e0, avverte Hayek, sono i pi\u00f9 pericolosi, se viene loro permesso di farlo, e i pi\u00f9 intolleranti verso i piani degli altri.\n\u00c8 questa la ragione per cui in una societ\u00e0 avviata verso il totalitarismo \u201cemergono i peggiori\u201d, come avverte Hayek nel famoso decimo capitolo del libro. Il fatto che personaggi spietati come Stalin, Berja, Hitler o Himmler abbiano raggiunto i posti di comando non si \u00e8 verificato per caso fortuito o per un colpo di sfortuna, ma \u00e8 stato l\u2019esito inevitabile del tentativo di irreggimentare dall\u2019alto l\u2019intera societ\u00e0. Nelle posizioni di potere finiscono infatti per accedervi tutti coloro che hanno meno scrupoli a imporre, anche con la forza, l\u2019applicazione del piano supremo. Ci saranno da compiere delle azioni sulla cui malvagit\u00e0, in se stesse, nessuno pu\u00f2 avere dubbi, ma che devono essere compiute per realizzare il fine ultimo superiore. Tutti coloro che rispettano ancora la morale tradizionale saranno riluttanti a mettere in atto delle azioni che comportino, ad esempio, la crudelt\u00e0, l\u2019intimidazione, l\u2019inganno o lo spionaggio. La sollecitudine a fare queste cose cattive diventa cos\u00ec la via per ottenere promozioni e potere.\nAlcuni sostengono che l\u2019abolizione della libert\u00e0 individuale nel campo economico non pregiudica le altre libert\u00e0 individuali. In realt\u00e0, spiega Hayek, \u00e8 un errore credere che vi siano dei fini puramente economici staccati dalle altre finalit\u00e0 della vita, perch\u00e9 chi controlla l\u2019intera attivit\u00e0 economica controlla i mezzi per tutti i fini, e pu\u00f2 quindi decidere quali possono essere soddisfatti e quali no. La nostra libert\u00e0 di scelta in una societ\u00e0 competitiva, osserva Hayek, si basa sul fatto che, se una persona si rifiuta di soddisfare i nostri desideri, noi possiamo rivolgerci a un\u2019altra persona. Ma se ci troviamo di fronte a un unico monopolista, noi saremo alla sua merc\u00e9. E un\u2019autorit\u00e0 che diriga tutta l\u2019attivit\u00e0 economica sarebbe il monopolista pi\u00f9 potente che si possa immaginare. Questa autorit\u00e0 potrebbe ad esempio decidere di affamare fino alla morte degli individui, delle categorie sociali o degli interi gruppi etnici semplicemente negandogli l\u2019assegnazione del cibo.\nElogio della decentralizzazione.\nPer impedire tragedie come queste, la propriet\u00e0 privata \u00e8 la garanzia pi\u00f9 potente che esista, non solo per i proprietari, ma anche per coloro che non posseggono propriet\u00e0, dato che \u00e8 unicamente a motivo del fatto che il controllo dei mezzi di produzione \u00e8 diviso tra molti individui, che agiscono indipendentemente l\u2019uno dall\u2019altro, che nessuno ha un potere completo su di noi, e che noi in quanto individui possiamo decidere cosa fare di noi stessi.\nIl potere che ha su di noi un plurimilionario in una societ\u00e0 capitalista \u00e8 sicuramente molto pi\u00f9 piccolo, osserva Hayek, di quello di un funzionario socialista di basso rango, il quale dispone del potere coercitivo dello Stato e dalla cui discrezione dipende come mi sar\u00e0 permesso di vivere o di lavorare. Non c\u2019\u00e8 nessuno, in una societ\u00e0 competitiva, che possa esercitare anche una frazione del potere che deterrebbe un comitato socialista per la programmazione. In definitiva le alternative sono due: o un ordine governato dalla disciplina impersonale del mercato, o un ordine diretto dalla volont\u00e0 di pochi individui. Coloro che mirano a distruggere il primo, afferma l\u2019economista austriaco, contribuiscono, volontariamente o involontariamente, a creare il secondo.\nIn nessun altro campo, osserva l\u2019autore de La via della schiavit\u00f9, il mondo ha pagato cos\u00ec caro l\u2019abbandono del liberalismo ottocentesco come in quello delle relazioni internazionali. Nel dopoguerra occorrer\u00e0 quindi ricostruire l\u2019ordine internazionale su basi liberali e non collettiviste. Una pianificazione su scala internazionale, ancor pi\u00f9 che su scala nazionale, \u00e8 irrealizzabile se non ricorrendo al nudo uso della forza. Per questa ragione non bisogna devolvere a un\u2019autorit\u00e0 internazionale i poteri assunti dagli Stati in tempi recenti, ma solo quel minimo di poteri necessari a mantenere relazioni di pace, e cio\u00e8 \u00abessenzialmente i poteri dello Stato ultraliberale del \u201claissez faire\u201d\u00bb.\nL\u2019idea di fondere paesi differenti in un unico Stato centralizzato non \u00e8 n\u00e9 praticabile n\u00e9 desiderabile. L\u2019ideale del diritto internazionale pu\u00f2 diventare realt\u00e0 solo attraverso i principi del federalismo. In questo campo l\u2019esperienza di piccoli paesi come l\u2019Olanda e la Svizzera racchiude molti insegnamenti. Non \u00e8 infatti un caso, osserva Hayek, che si trovi maggior bellezza e maggior decoro nella vita dei piccoli popoli, e che fra i popoli grandi ci sia tanta pi\u00f9 felicit\u00e0 e soddisfazione quanto pi\u00f9 sono riusciti ad evitare l\u2019infezione mortale della centralizzazione. Saremo tutti vincitori, conclude Hayek, se potremo creare un mondo su misura dei piccoli Stati per viverci: \u00abIl principio guida, che una politica di libert\u00e0 per l\u2019individuo \u00e8 la sola politica veramente progressista rimane vero oggi quanto lo era nel secolo diciannovesimo\u00bb."}
{"id": "2796108", "revid": "422900", "url": "https://it.wikipedia.org/wiki?curid=2796108", "title": "Koyama Yuka", "text": ""}
{"id": "2796116", "revid": "767487", "url": "https://it.wikipedia.org/wiki?curid=2796116", "title": "Luigi Di Pasquale", "text": "Carriera.\nInterno e mezzala cresciuto nell', passato alla Roma collezion\u00f2 2 gol in 8 presenze nella stagione del primo scudetto della stagione 1941-1942. Con i giallorossi in totale gioc\u00f2 per quattro stagioni, poi il ritorno a Udine, in Friuli."}
{"id": "2796117", "revid": "287204", "url": "https://it.wikipedia.org/wiki?curid=2796117", "title": "Nikola Jestratijevic", "text": ""}
{"id": "2796118", "revid": "287204", "url": "https://it.wikipedia.org/wiki?curid=2796118", "title": "Stefano Colage", "text": ""}
{"id": "2796123", "revid": "212348", "url": "https://it.wikipedia.org/wiki?curid=2796123", "title": "Pielungo", "text": ""}
{"id": "2796131", "revid": "328937", "url": "https://it.wikipedia.org/wiki?curid=2796131", "title": "Fabrizio Poggi", "text": "Con la sua band Chicken Mambo formata nel 1991, ha registrato diversi dischi, tra cui alcuni negli Stati Uniti, dove si \u00e8 spesso esibito in concerto. Ha suonato anche nei principali festival italiani di blues.\nBiografia.\nCantante e armonicista, scrittore e giornalista, candidato ai Grammy Awards, due volte candidato ai Blues Music Awards(gli Oscar del blues), Hohner Harmonicas Award, candidato ai Jimi Awards (gli Oscar di Blues411) come armonicista dell'anno, il suo disco Texas Blues Voices ha vinto il Jimi Award 2016 come miglior disco internazionale ed \u00e8 stato candidato tra i migliori cinque album dell'anno 2016, Fabrizio Poggi ha inciso 24 album, di cui cinque registrati negli Stati Uniti. Poggi ha suonato con artisti provenienti dal mondo del blues, del rock e della canzone d'autore tra cui Garth Hudson di The Band e Bob Dylan, The Blind Boys of Alabama, Marcia Ball, Jerry Jeff Walker, Zachary Richard, Flaco Jimenez, Charlie Musselwhite, Kim Wilson, Little Feat, John P. Hammond, Bob Margolin, Eric Bibb, Guy Davis (con il quale ha inciso \u201cJuba Dance\u201d), Ronnie Earl, Ruthie Foster, Mike Zito, Carolyn Wonderland, Steve Cropper, The Blues Brothers Band, Richard Thompson, Sonny Landreth, Billy Joe Shaver, Augie Meyers, Ponty Bone, Otis Taylor e tanti altri.\nLe prime registrazioni di Fabrizio Poggi negli Stati Uniti risalgono al 1997 quando registra in Texas \"Nuther world\".\n\u00c8 stato tra i primi artisti italiani a sostenere lunghi tour nel continente americano.\nTra il 1998 e il 2002 suona in Texas e Louisiana. Tra i locali che ospitano le sue performance: House of Blues di New Orleans, Antone's e Threadgill's a Austin, Doctor Rockit's a Corpus Christi, Gruene Hall e Luckenbach.\nNel 2006 si esibisce al Center for Southern Folklore di Memphis, e nei juke-joint del Mississippi. In quell'occasione suona al Ground Zero, al Red's Lounge di Clarksdale, al Walnut Street Blues Bar di Greenville, al Blue Parrot di Greenwood. Nello stesso anno partecipa alla trasmissione televisiva Live at 9 trasmessa da Memphis dalla rete statunitense CBS, ed \u00e8 ospite al programma radio \u201cKing Biscuit Time\u201d.\nNel 2005 incide con Enrico Ruggeri, e suona dal vivo con Eugenio Finardi e Gang.\nNel 2008 pubblica \"Mercy\" che viene eletto disco italiano dell'anno dalla rivista Buscadero.\nNel 2010 esce \"Spirit &amp; Freedom\", registrato in gran parte negli Stati Uniti. Il disco si avvale di molti ospiti: The Blind Boys Of Alabama, Flaco Jimenez, Garth Hudson (The Band), Charlie Musselwhite, Augie Meyers, Eric Bibb, Guy Davis, Billy Joe Shaver, Tish Hinojosa, Mickey Raphael, Kevin Welch, Debbi Walton, Nora Guthrie (la figlia di Woody Guthrie) e tanti altri.\nNel 2011 esce \"Live in Texas\", un album registrato interamente dal vivo in Texas. Tra i musicisti ospiti del disco: Flaco Jimenez, Marcia Ball, Floyd Domino, Ponty Bone, Debbi Walton, Tommy Elskes e tanti altri. Ha pubblicato due libri: Il soffio dell'anima: armoniche e armonicisti blues edito da Ricordi nel 2005, e Angeli perduti del Mississippi:Storie e leggende del blues, edito da Meridiano Zero nel 2010, con la copertina disegnata da Robert Crumb e la prefazione di Ernesto De Pascale. La rivista statunitense Blues Revue nel 2011 e nel 2012 sceglie brani tratti dai dischi di Fabrizio Poggi per inserirli nel cd allegato alla rivista, accanto a: North Mississippi All Stars, Mavis Staples, Ruthie Foster, Bob Margolin.\nNel maggio del 2012 esce \"Harpway 61\", un disco strumentale dedicato all'armonica. Tutti i proventi ottenuti dalla vendita dell'album sono devoluti a scopo benefico alla Blues Foundation di Memphis.\nNel febbraio 2013 viene pubblicato \"Spirit of Mercy\" una raccolta dei brani blues e spiritual contenuti negli album Mercy e Spirit &amp; Freedom.\nL'attore e musicista Dan Aykroyd, l'Elwood Blues dei Blues Brothers, nella sua trasmissione radio \"TheBluesMobile\u201d ha definito Fabrizio Poggi uno straordinario armonicista\nNel settembre del 2013, presentato in anteprima alla Bbc di Londra, esce \"Juba Dance\" disco del musicista afroamericano Guy Davis nel quale Fabrizio Poggi appare sia come musicista sia come produttore artistico. Il disco giunge al primo posto nella classifica dei dischi pi\u00f9 trasmessi dalle radio americane.\nJuba Dance \u00e8 stato candidato ai Blues Music Awards 2014 come miglior album acustico dell'anno\nNell'ottobre del 2014 esce per l'Appaloosa Records, \"Spaghetti Juke Joint\" con ospiti: Ronnie Earl, Sonny Landreth e Bob Margolin.\nNel settembre del 2015 esce per l'Appaloosa Records, \"Il soffio della libert\u00e0: il blues e i diritti civili. Una marcia da Selma ai giorni nostri\".\nNel febbraio del 2016 suona con Guy Davis alla Carnegie Hall di New York per il Lead Belly Fest insieme a grandi artisti come Eric Burdon, Buddy Guy, Marky Ramone e tanti altri.\nNel settembre del 2016 esce per l'Appaloosa Records, \"Texas Blues Voices\" con ospiti: Ruthie Foster, Mike Zito, W.C. Clark, Carolyn Wonderland, Lavelle White, Bobby Mack, Shelley King, Mike Cross e Guy Forsyth.\nNel gennaio 2017 suona sulla Legendary Blues Cruise con Guy Davis, Taj Mahal, Irma Thomas, Ruthie Foster e tanti altri grandi artisti.\nNel marzo 2017 esce per la MC Records il nuovo disco con Guy Davis \"Sonny &amp; Brownie's last train. A look back to Brownie McGhee and Sonny Terry\", di cui \u00e8 anche produttore artistico. Il disco \u00e8 da quattro settimane primo nella classifica dei dischi di acoustic blues pi\u00f9 trasmessi dalle radio americane\nNell'aprile del 2017 ha tenuto anche diversi concerti lezione alla prestigiosa Berklee Music University di Boston.\nNel novembre 2017 viene candidato ai Grammy Awards 2018 per il disco \"Sonny &amp; Brownie's last train\" registrato con Guy Davis. Il disco \u00e8 tra i cinque migliori album della categoria Best Traditional Blues Album insieme ai Rolling Stones, Eric Bibb, Elvin Bishop e R.L. Boyce.\nNel maggio 2018 viene candidato per la seconda volta ai Blues Music Awards 2018 per il disco prodotto e registrato con Guy Davis \"Sonny &amp; Brownie's last train\" come miglior album acustico dell'anno.\nNel giugno 2018 riceve il FIM Award il prestigioso riconoscimento che dal 2013 viene assegnato ai grandi nomi della musica italiana e internazionale - in quanto \u201cArtista poliedrico italiano internazionale in equilibrio tra folk e blues\u201d.\nNel settembre 2018 partecipa alla European Blues Cruise\nNel dicembre 2018 riceve il Sigillo D'Oro Benemerito dalla Camera di Commercio di Pavia \"per le particolari benemerenze acquisite nell'attivit\u00e0 svolta a favore dello sviluppo economico e sociale del territorio\" \nNel maggio 2019 partecipa al TEDx Modena\nNel dicembre 2019 riceve la Benemerenza della citt\u00e0 di Voghera \"Summa Viqueria\"\nNel giugno 2020 esce per l'Appaloosa Records, \"For you\"\nNel dicembre 2020 viene eletto Artista dell'Anno dalla rivista americana Bluebird Reviews\nNel gennaio 2021 appare sulla copertina della rivista americana e internazionale Blues Blast Magazine unico europeo a ricevere tale riconoscimento\nNel febbraio 2021 appare sulla copertina della rivista italiana Oltre\nNel maggio 2021 esce per l'Appaloosa Records, \"Hope\""}
{"id": "2796135", "revid": "767487", "url": "https://it.wikipedia.org/wiki?curid=2796135", "title": "Mezzo Desktop", "text": "Mezzo \u00e8 un ambiente desktop creato da Ryan Quinn. Questo desktop environment rappresenta un nuovo modo di presentare i dati per l'utente ed utilizza FVWM come window manager.\nMezzo ha dei sistemi di menu nidificate e presenta tutte le informazioni, direttamente all'utente, tramite il desktop principale e quattro obiettivi posti agli angoli per le attivit\u00e0, i programmi, i file, e il cestino. Questo semplifica molto la funzione del desktop.\nInizialmente era disponibile solo per Symphony OS, successivamente \u00e8 stato reso disponibile per Debian e derivate."}
{"id": "2796141", "revid": "1543377", "url": "https://it.wikipedia.org/wiki?curid=2796141", "title": "'Asal\u016byeh", "text": "\u02bfAsal\u016byeh () \u00e8 una citt\u00e0 portuale, capoluogo dello shahrest\u0101n di Asaluyeh, nella provincia di Bushehr.\n\u02bfAsal\u016byeh \u00e8 stata scelta per accogliere le infrastrutture della Zona speciale per l'energia di Pars (PSEEZ), essendo il punto pi\u00f9 vicino al pi\u00f9 grande giacimento di gas del mondo: il \"South Pars / North Dome field\", condiviso tra l'Iran (South Pars) e il Qatar (North Dome). La scelta di questa cittadina \u00e8 motivata dalla sua prossimit\u00e0 al giacimento pi\u00f9 grande del mondo di gas naturale.\nPSEEZ.\nLa PSEEZ (Pars Special Energy/Economic Zone) \u00e8 una zona di 100 chilometri quadrati all'interno dei quali si trovano diverse industrie e impianti. Questo sito raggruppa una moltitudine di raffinerie e di fabbriche (note come \"phases\") ed \u00e8 gestita dalla PSEEZ agency onsite .\nSono previste 27 phases (12 di gas e 15 petrolchimici), pi\u00f9 una serie di industrie piccole e medie a supporto a supporto degli impianti, come fabbriche e magazzini. PSEEZ \u00e8 una citt\u00e0 di lavoratori, il turismo \u00e8 inesistente. Non ci sono hotel a \u02bfAsal\u016byeh, sebbene ne sia prevista la costruzione tra l'aeroporto e la zona industriale. Una volta completo il Sadaf International Hotel avr\u00e0 400 stanze divise in tre edifici che sorgeranno all'interno di un chilometro quadrato di terra. Per entrare in Iran \u00e8 necessario un visto, tranne per visitare le Isole Kish.\nNell'agosto 2005 gli investitori esteri avevano portato 20 miliardi di USD per il progetto PSEEZ. Secondo una stima del ministero del Petrolio iraniano i prodotti della PSEEZ frutteranno 11 miliardi di dollari all'anno per almeno 30 anni.\nZona economica speciale.\nLa Pars Special Economic Energy Zone (PSEEZ) \u00e8 una zona economica speciale. Fu stabilita nel 1998 per regolamentare l'utilizzo delle risorse di petrolio e gas presenti nel South Pars. I beni possono essere portati all'interno dell'area senza tasse, ma non possono essere spostate da qui al resto dell'Iran. Questo serve ad incoraggiare lo sviluppo all'interno della PSEEZ. Nel 2009 il settore privato ha portato un miliardo e mezzo di dollari di investimenti in quattro anni, mentre le societ\u00e0 straniere hanno portato 36 miliardi di dollari in 10 anni.\nLa citt\u00e0 di \u02bfAsal\u016byeh.\nLa citt\u00e0 di \u02bfAsal\u016byeh \u00e8 circondata dalla PSEEZ, ma ne \u00e8 geograficamente separata, infatti ci vogliono un paio di minuti di macchina prima di incontrare la prima fabbrica. Prima dell'arrivo della PSEEZ, il settore maggiormente sviluppato era la pesca. \u02bfAsal\u016byeh era un tranquillo borgo costiero, su una ristretta striscia di terra tra il Golfo Persico e i monti Zagros. Era una citt\u00e0 povera e gli effetti dell'enorme afflusso dei lavoratori della PSEEZ devono ancora manifestarsi. Ad oggi sembra che la citt\u00e0 non si stia modificando, nonostante la nascita della PSEEZ.\n\u02bfAsal\u016byeh ha una strada principale e un paio di dozzine di piccoli negozi. Nel 2006 parte del lungomare della citt\u00e0 \u00e8 stato abbellito e decorato.\nCostruzione.\nLa PSEEZ \u00e8 uno dei siti pi\u00f9 operosi del mondo in campo edile, con 60.000 lavoratori impegnati nella costruzione degli impianti a gas e petrolchimici.\nInfrastrutture e trasporti.\nAeroporti.\nLa costruzione dell'aeroporto cominci\u00f2 nel 2003. Il nuovo Persian Gulf International Airport (codice IATA: YEH) apri nel luglio 2006, sostituendo l'aeroporto temporaneo. Il volume dei lavori copre le esigenze dell'industria come piste, parcheggi, hangar, recinzioni, pattugliamento di strade e facili accessi alla zona dell'aeroporto.\nLa torre di controllo e gli edifici tecnici, come gli edifici di supporto (stazione dei pompieri, stazione meteorologica, ecc. etc.) sono stati iniziati.\nLe piste sono caratterizzate da 4000 metri di lunghezza e 45 metri di larghezza con due raccordi di 7.5 metri da ogni parte. Il parcheggio per gli aerei occupa un'area di 150x330 metri pavimentati. In tutto la struttura occupa un'area di 18 ettari.\nPars-Port Complex.\nPorto logistico.\nIl porto logistico ricopre 150 ettari di terreno: il frangiflutti ad ovest \u00e8 lungo 2300 metri, mentre quello di est \u00e8 lungo 1000 metri. Il bacino del porto occupa 100 ettari ed \u00e8 in grado di ospitare navi con pi\u00f9 di 80.000 tonnellate di portata lorda. La capacit\u00e0 nominale di questo porto \u00e8 di 10 milioni di tonnellate all'anno che comprendono: 1 milione di tonnellate di solfuro granulato, 3 milioni di tonnellate di container e 6 milioni di tonnellate di macchinari e parti di raffineria. Il porto ha 10 posti barca, quindi pu\u00f2 ospitare contemporaneamente 10 navi, specialmente per l'esportazione di solfuro, il carico/scarico dei container. La profondit\u00e0 dell'acqua nei posti nave varia tra gli 11 e i 15 metri e la gettata del porto \u00e8 di 2600 metri in lunghezza; sono operativi 5 posti nave. Tutti i componenti necessari alle raffinerie e all'industria petrolchimica sono caricati in questo porto per essere successivamente installati ove necessario.\nPorto petrolchimico.\nIl porto petrolchimico ha 15 posti barca e 15 metri di profondit\u00e0. Pu\u00f2 ospitare navi con portata lorda di 80.000 tonnellate che trasportano gas e prodotti petrolchimici. La capacit\u00e0 nominale del porto \u00e8 di 35 milioni di tonnellate all'anno ed \u00e8 prevista l'esportazione di 26 milioni di tonnellate di prodotti petrolchimici in forma liquida.\nImpianto e raffineria.\nOgni fase del progetto dell'area South Pars ha un costo stimato di 1.5 miliardi di dollari, molti dei quali provengono da compagnie petrolifere estere che lavorano in partnership con le compagnie locali. Il governo del presidente iraniano Ahmadinejad, che sal\u00ec al potere nel 2005, favor\u00ec le imprese locali rispetto a quelle straniere nell'energia e in altri settori. Nel 2010, l'Iran stanzi\u00f2 21 miliardi di dollari in contratti per un gruppo di imprese locali per sviluppare sei fasi (13, 14, 19, 22, 23 e 24) del progetto South Pars. Il quartier generale delle costruzioni Khatam al-Anbia, il reparto ingegneristico dei Corpi Armati Rivoluzionari, fa parte del gruppo come anche il Oil Industries Engineering and Construction e il Iran Marine Industrial Co. Il gruppo comprende infine Iran Shipbuilding and Offshore Industries Complex Co., Industrial Development and Renovation Organisation of Iran, e National Iranian Drilling Co.\nQualsiasi persona visiti \u02bfAsal\u016byeh noter\u00e0 immediatamente la serie di complessi di gas e petrolchimici che si stagliano lungo la costa, al mondo esistono solo pochi altri posti con un numero cos\u00ec elevato di questi impianti. I vari impianti e i complessi occupano circa 12\u00a0km in lunghezza e molti devono ancora essere costruiti. Una serie di bruciatori di gas che identificano la fila di impianti sono visibili immediatamente, incluso un enorme bruciatore che ha una fiamma che arriva a 100m d'altezza. Tale fiamma \u00e8 visivile anche in mare aperto. L'area ospita anche il pi\u00f9 grandi impianto al mondo di composti aromatici, Noori Petrochemical Complex, con una capacit\u00e0 annuale di 4.2 milioni di tonnellate. Una volta ultimato, le entrate del South Pars supereranno le entrate per l'esportazione di petrolio.\nSouth Pars Gas Field.\nLa zona si trova nel Golfo persico. Si tratta della pi\u00f9 grande riserva di gas naturale al mondo, situata tra Iran e Qatar contiene 1.800.000.000.000.000 di piedi cubi (51\u00a0000\u00a0km\u00b3) di gas e 56 miliardi di barili (8,9\u00d7109\u00a0m\u00b3) di condensa.\nIl South Pars \u00e8 il nome della parte nord, che si trova in acque iraniane, mentre North Dome \u00e8 il nome della parte sud, che si trova nelle acque del Qatar. La zona fu scoperta nel 1990 dalla NIOC.\nLa produzione cominci\u00f2 dalla parte sud, il North Dome, nel 1989, con una media di produzione di 800\u00a0mmscf/d. A South Pars la produzione comincio nel dicembre 2002 per produrre 1 bscf/d di gas umido.\nLa zona comprende due formazioni di gas indipendenti, Kangan e Upper Dalan. Ogni formazione \u00e8 divisa in due diversi livelli di serbatoio, separati da barriere impermeabili. Pertanto, la zona comprende quattro livelli di serbatoio indipendenti, K1, K2, K3, e K4. La sezione iraniana contiene 500.000.000.000.000 di piedi cubi (14.000\u00a0km\u00b3) di gas 360.000.000.000.000 di piedi cubi (10.000\u00a0km\u00b3) di gas recuperabile.\nIl serbatoio occupa un'area di 500 miglia quadrate (1.300\u00a0km\u00b2) e si trova 3\u00a0km sotto il fondale marino, dopo 65m di acqua. Il sito iraniano conta il 10% delle riserve mondiali e il 60% delle riserve iraniane.\nIl progetto di sviluppo del sito prevede circa 30 fasi, ognuna delle quali prevede un investimento iniziale di almeno 1 miliardo di dollari.\nIndustrie a valle.\nA causa dei sottoprodotti dell'estrazione, 10 kilometri quadrati di PSEEZ sono adibiti all'industria petrolchimica, in particolare alla produzione di:\nLe compagnie private stanno costruendo anche parcheggi e magazzini. L'accesso a internet e l'industria telefonica sono disponibili via Tehran. Nel 2010 \u00e8 stata inaugurata una centrale elettrica che produce 1.000 megawatt.\nProgetto dell'acquedotto.\nNel marzo 2005 cominci\u00f2 la costruzione di due impianti per la dessalinazione dell'acqua ognuno dei quali con una capacit\u00e0 di 10.000 metri cubici. Il progetto fin\u00ec in 16 mesi, 10 mesi prima di quanto previsto dal contratto, per questo divenne il progetto di riferimento per tutta l'area. La creazione di una rete idrica per la distribuzione dell'acqua in altre zone \u00e8 al vaglio dei progettisti.\nSpazi verdi e ambiente.\nPer quanto riguarda la protezione ambientale e la riduzione dell'inquinamento industriale della zona, il primo passo \u00e8 stato quello di creare una zona di 1000 ettari di spazio verde e 3000 ettari di forestazione ed espansione dell'mangrovie in prossimit\u00e0 del mare. In questo modo, il 10% del sito industriale e il 28% dell'intera PSEEZ \u00e8 adibito a spazio verde.\nRapporti con l'estero.\nOgni impianto di gas e petrolchimico, quando ultimato, in genere sviluppa una partnership con una compagnia estera.\nA causa dell'embargo in atto contro l'Iran da parte degli Stati Uniti, sono pi\u00f9 le compagnie europee e asiatiche che portano investimenti nella zona.\nTra le maggiori abbiamo:\nComunque, le compagnie statunitensi Halliburton e American Allied International Corporation, hanno contratti in atto e trattative d'affari con la South Pars tramite compagnie controllate.\nImpianti per la raffinazione e l'esportazione dell'LNG sono stati discussi - ma rimane da decidere come possano essere messi in atto, poich\u00e9 la tecnologia della raffinazione dell'LNG \u00e8 basata su ricerche statunitensi e pertanto oggetto di controllo sull'esportazione."}
{"id": "2796142", "revid": "174925", "url": "https://it.wikipedia.org/wiki?curid=2796142", "title": "Oscar Wilde", "text": "Autore dalla scrittura apparentemente semplice e spontanea, ma sostanzialmente molto raffinata e incline alla ricerca del \"bon mot\" (della \"battuta\" di spirito), con uno stile talora sferzante e impertinente egli voleva risvegliare l'attenzione dei suoi lettori e invitarli alla riflessione. \u00c8 noto soprattutto per l'uso frequente di aforismi e paradossi, per i quali \u00e8 tuttora spesso citato.\nNato da famiglia irlandese, trasferitosi poi in Inghilterra, l'episodio pi\u00f9 notevole della sua vita, di cui si trova ampia traccia nelle cronache del tempo, fu il processo e la condanna a due anni di lavori forzati per \u00ab\"gross public indecency\"\u00bb, come era definita l'omosessualit\u00e0 dalla legge penale che codificava le regole, anche morali, riguardanti la sessualit\u00e0. Wilde, gi\u00e0 sposato, perse inoltre la possibilit\u00e0 di vedere i due figli. Dovette abbandonare la Gran Bretagna per l'Europa continentale; mor\u00ec in Francia per meningoencefalite, dopo essersi convertito in punto di morte alla religione cattolica, a cui da tempo si sentiva pi\u00f9 vicino.\nLe sue opere, tra le quali\u00a0\u2013 in particolare\u00a0\u2013 i suoi testi teatrali, sono considerate dai critici dei capolavori del teatro dell'Ottocento.\nBiografia.\nOrigini e rapporto con i genitori.\nOscar era figlio di due personaggi notevoli: il padre, Sir William, era un celebre oftalmologo irlandese, fondatore di un ospedale a Dublino (il St Mark) e autore di diversi trattati medici ritenuti validi per molto tempo. Fra i suoi pazienti, a partire dal 1863, pot\u00e9 annoverare il re Oscar I di Svezia e la regina Vittoria d'Inghilterra, di cui divenne oculista personale. Sir William scrisse anche libri di archeologia e di folclore.\nLa passione per le donne sciup\u00f2 la sua fama di medico e scienziato: fu infatti accusato di stupro ai danni di una ragazza diciannovenne, Mary Travers. Il processo che ne segu\u00ec, quasi un preannuncio di quello che in seguito subir\u00e0 il figlio Oscar, che all'epoca dei fatti aveva otto anni, si risolse con una condanna al risarcimento dei danni per una somma di 2.000 sterline (dell'epoca).\nLa madre, Jane Francesca Elgee, era una poetessa irlandese di remote origini inglesi e d'ispirazione byroniana conosciuta sotto lo pseudonimo di \"Speranza\" (in italiano), che derivava dal suo motto \"Fidanza, speranza, costanza\". La poetessa affermava di discendere da una nobile famiglia toscana, circostanza poco probabile. Proprio come il figlio, la madre tendeva a nascondere la sua vera et\u00e0, che venne per\u00f2 ricavata dalla sua richiesta di finanziamento alla \"Royal Literary Fund\" nel 1888.\nLa donna, dal carattere ribelle, sostenne la causa dell'irredentismo irlandese, mentre la sua passione per il confronto e la critica letteraria la condusse alla fondazione di un salotto culturale a Dublino e in seguito anche di uno a Londra. Era un'abile conversatrice e i suoi ricevimenti erano avvenimenti importanti per la societ\u00e0 dublinese.\nOscar Wilde aveva poco in comune con il padre, molto invece con la madre, cui somigliava nell'aspetto, nella voce, nelle eccentricit\u00e0 e nella passione per la letteratura. Dalla madre aveva ereditato anche piccoli vezzi, come l'abitudine a nascondere la sua vera et\u00e0. In occasione dei compleanni era solito scherzare e vestirsi in gramaglie, affermando di sentirsi in lutto per la morte di un altro dei suoi anni. Oscar aveva in comune con il padre l'abilit\u00e0 oratoria e la scarsa considerazione per l'opinione pubblica.\nQuando il padre scrisse un libro, \"Lough Corrib\", che narrava le spinose vicende del processo subito, Oscar si vant\u00f2 di aver ereditato dal padre un nome famoso. La madre, che aveva sperato nella nascita di una femmina, in seguito espresse pi\u00f9 volte il desiderio di vedere il figlio maschio inatteso percorrere una carriera da parlamentare.\nLa coppia ebbe tre figli: il maggiore, William Robert Kingsbury Wills Wilde (nato il 26 settembre 1852), il secondogenito, Oscar, il cui nome completo era Oscar Fingal O'Flahertie Wills Wilde e la minore, Isola Francesca Emily Wilde (nata il 2 aprile 1857). Nella scelta del nome per Oscar e i fratelli sua madre volle riferirsi a vari elementi:\nOscar cambi\u00f2 spesso la sua firma e il modo con cui si faceva chiamare; all'universit\u00e0, ad esempio, scelse il nome di Wills Wilde.\nUscito di prigione adotter\u00e0 il nome Sebastian Melmoth, protagonista del romanzo \"Melmoth the Wanderer\", scritto dal prozio materno Charles Robert Maturin, mentre il nome deriva dalla nota leggenda di san Sebastiano come icona omosessuale.\nA chi sosteneva che il cognome irlandese preceduto da \"Mac\" fosse pi\u00f9 importante di quello con \"O'\", Oscar affermava che tra le famiglie di nobili origini vi erano anche gli \"O' Wilde\".\nNel corso della vita utilizz\u00f2 anche altre firme:\nNon gradiva che qualcuno gli facesse notare che il suo nome in realt\u00e0 fosse solamente Oscar Wilde, o, peggio ancora, solo Oscar. In seguito venne chiamato anche \"Grey Crow\" (corvo grigio). La moglie Constance amava chiamarlo Osc\u00e0r alla francese.\nL'infanzia.\nOscar nacque il 16 ottobre del 1854 a Dublino, in Irlanda (all'epoca nazione costitutiva del Regno Unito), in una casa di modeste condizioni al numero civico 21 di Westland Row, in un periodo di momentanea indigenza della famiglia, che poco dopo ebbe modo di trasferirsi in una casa pi\u00f9 ricca, nel quartiere dublinese di Merrion Square, dove dichiar\u00f2 che l\u00ec era nato; fu battezzato il 1\u00ba aprile 1855: per l'occasione la madre chiese a Sir William Rowan Hamilton, che rifiut\u00f2, di fargli da padrino.\nDel suo battesimo, forse fonte di ispirazione dell'opera \"The Importance of Being Earnest\", e dei suoi primi anni di incontro con la fede cattolica, lo stesso Oscar ammetter\u00e0 in seguito di non avere alcun ricordo. Poche sono le notizie certe dei suoi primi anni di vita: una volta giocando con suo fratello si ruppe un braccio e un'altra volta fugg\u00ec di casa; \u00e8 noto anche che gli piacesse pescare.\nFra le amicizie di giovent\u00f9 si annovera quella con Edward Carson, che Oscar conobbe d'estate sulle spiagge di Dungarvan, e che divenne in seguito famoso per essere colui a cui si attribuisce la divisione del regno dell'Irlanda.\nUn esempio del carattere di Wilde bambino si trova nel seguente aneddoto: insieme con il fratello era stato affidato a una bambinaia. Durante la momentanea assenza di quest'ultima, i vestiti e indumenti dei bambini, che erano davanti al camino per asciugarsi, presero fuoco. Di fronte a tale episodio applaud\u00ec divertito, mentre il fratello gridava spaventato. Dopo che la donna ebbe spento le fiamme, Oscar pianse perch\u00e9 l'interessante spettacolo era finito.\nStudi.\nOscar Wilde fu educato tra le mura domestiche fino all'et\u00e0 di nove anni; in seguito, dal 1864 al 1871, studi\u00f2 alla Portora Royal School a Enniskillen (contea di Fermanagh), seguendo le orme di suo fratello maggiore. Dal 1871 al 1874 frequent\u00f2 il Trinity College di Dublino dove, per i suoi lodevoli studi sui lirici greci (si vant\u00f2 a lungo dell'esame sui \"Frammenti dei poeti comici greci di Meineke\") vinse la Berkeley Gold Medal, il premio pi\u00f9 prestigioso della scuola. Nel 1873, per il profitto ottenuto, consegu\u00ec una borsa di studio, riuscendo a vincerne un'altra nel 1874 per la frequenza alle lezioni in materie classiche che ebbe modo di seguire al Magdalen College di Oxford. Gli anni trascorsi all'universit\u00e0 di Oxford, dove studi\u00f2 con passione i classici greci, vennero in seguito paragonati da Wilde a un fiore rispetto al resto della sua vita. Durante i suoi studi a Oxford fu iniziato alla Massoneria nella \"Apollo University Lodge\", nella quale divenne Maestro massone e dalla quale fu in seguito escluso per mancato pagamento delle quote annuali di appartenenza.\nI viaggi.\nDurante il periodo degli studi universitari, nell'estate del 1875, ritenne importante che non mancasse alla sua formazione culturale la conoscenza dei luoghi dell'arte e della cultura classica italiana. Comp\u00ec dunque un viaggio in Italia in compagnia di William Goulding e del reverendo John Pentland Mahaffy, suo tutore in anni passati, famoso per il suo pensiero conservatore che non sempre condivider\u00e0 le idee di Wilde. Per le sue spese eccessive, non pot\u00e9 visitare tutte le citt\u00e0 che si era ripromesso e dovette tornare all'universit\u00e0 dove fece infuriare con le sue parole sprezzanti, durante l'esame di teologia, il sacerdote William Archibald Spooner, gi\u00e0 infastidito dal suo ritardo.\nNel 1876 mor\u00ec il padre. In quegli stessi anni (1876-1879) Oscar riusc\u00ec a pubblicare sette liriche e tredici poesie. L'anno successivo, nelle vacanze primaverili, part\u00ec di nuovo per l'Italia in compagnia dei suoi vecchi amici, a cui si aggiunse George Macmillan.\nDopo un altro avventuroso viaggio in Grecia, giunse infine a Roma, dove fu ricevuto da Papa Pio IX a cui Wilde dedic\u00f2 un sonetto. Per via della lunga vacanza arriv\u00f2 ancora una volta in ritardo al college, per cui venne sospeso dagli studi; gli si viet\u00f2 la residenza nel \"campus\" per il periodo del trimestre rimasto, e fu perfino privato di tutti i benefici.\nWilde a quei tempi si riteneva in condizioni di povert\u00e0 che attribuiva all'impossibilit\u00e0 di un suo matrimonio con Florence Balcombe, la quale avrebbe risolto i suoi problemi economici. In realt\u00e0 le sue difficolt\u00e0 dipendevano dal tenore di vita eccessivamente dispendioso. Cerc\u00f2 quindi conforto e risorse presso sua madre che rifiut\u00f2 di aiutarlo, sostenendo che per l'eredit\u00e0 ricevuta avrebbe potuto vivere in tranquillit\u00e0 per diversi anni. Per due volte dovette presentarsi al tribunale per pagare dei debiti. Il 13 giugno 1877 mor\u00ec Henry Wilson, suo fratellastro dal quale Oscar si aspettava una cospicua eredit\u00e0, ma rimase deluso: ebbe la somma di 100 sterline e la parte dell'abitazione di Illaunroe (i due erano comproprietari), ma solo a patto che per almeno 5 anni non si convertisse al cattolicesimo.\nLa relazione con Walter Pater.\nIn quel periodo Oscar scrisse per il \"Dublin University Magazine\" non senza avere alcuni piccoli screzi con il direttore, Keningale Cook. Invi\u00f2 una copia dell'articolo pubblicato a Walter Pater che lo volle conoscere. In seguito, quando Wilde continu\u00f2 lo scambio di lettere inserendovi dei sonetti, Pater gli chiese di cimentarsi nella prosa, che egli riteneva compito ben pi\u00f9 arduo.\nDurante i primi incontri fra i due, il comportamento di Oscar fece preoccupare il suo amico Bodley che riferiva che Hardinge, suo conoscente, riceveva lettere da Pater che facevano cos\u00ec sospettare una possibile relazione amorosa fra i due. Erano gi\u00e0 noti i comportamenti di Pater, che amava circondarsi di giovani ragazzi di aspetto femmineo. Di lui Oscar penser\u00e0 che avesse paura della cattiva fama e disse che era solito parlare a voce tanto bassa che pi\u00f9 che ascoltarlo bisognava origliarlo. Oscar comunque gli mostr\u00f2 sempre deferenza chiamandolo nelle lettere \"grande maestro\".\nLa fine dell'universit\u00e0.\nNel giugno del 1878 Oscar si present\u00f2 per il \"Final Schools\", dove consegn\u00f2 il compito mezz'ora prima dello scadere del tempo assegnato. La commissione, composta dall'oratore ufficiale, dal docente di poesia e da altri tre membri della congregazione, l'11 giugno dichiar\u00f2 vincitore Oscar Wilde che aveva ancora l'esame di teologia da superare, sostenuto poi con buon esito a novembre. A Oxford, vinse per la poesia \"Ravenna\" anche l'\"Oxford Newdigate Prize\", prestigioso riconoscimento gi\u00e0 assegnato a insigni letterati come Ruskin e Matthew Arnold. A seguito di tale successo, nell'albo della scuola vennero scritte a caratteri d'oro le sue iniziali, che furono cancellate dopo il processo e la condanna. Solo molto tempo dopo vennero nuovamente inserite.\nDopo gli studi.\nAlla ricerca di una borsa di studio.\nRicevuto il diploma di \"Bachelor of Arts\", Wilde torn\u00f2 da Oxford a Londra dove si mise alla ricerca di ulteriori sostentamenti economici. Fece domanda al Trinity per ottenere una \"fellowship\" (borsa di studio) ma durante la prova scritta Oscar not\u00f2 che le domande erano poste in maniera poco corretta. Forse anche per queste sue contestazioni venne bocciato.\nWilde non voleva cercare un'ereditiera da sposare, come gli consigliava la madre, cosa che invece suo fratello cerc\u00f2 di fare invano. Willie infatti era troppo frettoloso: volle fidanzarsi con una facoltosa ereditiera solo poche ore dopo averla conosciuta e, inoltre, le chiese anche di mantenere il pi\u00f9 stretto riserbo. La donna poco convinta del suo amore naturalmente lo rifiut\u00f2. Wilde intanto si dedicava allo studio dell'archeologia e alla ricerca di una borsa di studio.\nAiutato da Frank Benson riusc\u00ec a portare in scena la rappresentazione teatrale dell'\"Agamennone\" di Eschilo il 3 giugno 1880. Egli afferm\u00f2 di essere stato di grande aiuto per la rappresentazione, elargendo consigli e istruzioni. Tale versione non trova riscontro nei commenti di Benson. Il 4 settembre 1879 Wilde, in anonimato, scrisse per l'\"Athenaeum\" una serie di articoli di recensioni di voci dell'\"Enciclopedia Britannica\", con la collaborazione di Richard Claverhouse Jebb con cui Wilde non concordava su molti punti.\nOscar continuava intanto a stupire la gente con le sue stravaganze: una volta l'attrice Louise Jopling lo incontr\u00f2 con un serpente attorcigliato al collo. Egli sapeva rispondere a tono a ogni offesa a lui rivolta, come la volta in cui uno spettatore lo apostrof\u00f2 in modo offensivo: a questi Wilde rispose sereno: \u00ab\u00c8 incredibile come sia semplice farsi conoscere a Londra\u00bb. Certo Oscar si compiaceva di essere noto affermando, con falsa modestia, di quanto fosse stato facile diventarlo.\nLa casa.\nWilde decise di vendere le case di Bray ricavandone 2.800 sterline e, sperando nella stessa fortuna avuta da Shakespeare che abitando a Londra aveva acquistato quella fama che prima non aveva, riusc\u00ec a trovare agli inizi del 1879 una casa al numero 13 di Salisbury Street, da abitare insieme con il suo amico Frank Miles.\nL'abitazione, che era trasandata, vecchia e buia, agli occhi di Oscar aveva un'atmosfera romantica e la chiam\u00f2 la \"Casa del Tamigi\", per il fiume che si poteva vedere affacciandosi alle sue finestre. L'edificio era composto da tre piani, a Oscar fu assegnato il secondo e sistem\u00f2 i suoi libri al primo. Decor\u00f2 la parte da lui abitata di gigli, porcellane cinesi e pannelli bianchi. Facevano bella mostra di s\u00e9 nelle stanze anche statuette di Tanagra, tappeti greci, un dipinto di Edward Poynter che ritraeva Lillie Langtry e mobili costosi. Wilde nel corso della sua vita cambi\u00f2 spesso residenza abitando anche a Tite Street e a Chelsea.\nPrime opere e viaggi.\nDopo aver passato un po' di tempo con la madre, Wilde trov\u00f2 una nuova residenza al terzo piano di Charles Street, che si trovava vicino a Grosvenor Square. Dalla met\u00e0 degli anni ottanta, divenne collaboratore fisso per il \"Pall Mall Gazette\" gestendo come autore anonimo una rubrica dal titolo \"The Poet's Corner\", per le recensioni di nuovi libri di poesie appena pubblicati.\nIl 7 maggio del 1879 il fratello Willie e sua madre lo raggiunsero a Londra, andando ad abitare al 146 di Oakley Street (Chelsea). Lady Wilde apr\u00ec un salotto culturale che divenne tanto noto da attirare l'attenzione del principe del Galles che disse \u00abNon conosco il signor Wilde, e non conoscere il signor Wilde significa non essere conosciuti\u00bb.\nNel 1881, in occasione della pubblicazione del volume intitolato \"Poems\" (\"Poesie\"), Wilde, che ne aveva inviata una copia alla biblioteca dell'Oxford Union, fu amareggiato dalla recensione di Oliver Elton e Henry Newbolt che lo accusavano di immoralit\u00e0, inconsistenza e plagio, tanto che il suo libro fu respinto dalla biblioteca Le accuse di immoralit\u00e0 divennero pi\u00f9 frequenti: il padre del suo amico Frank Miles, che coabitava con Oscar, ingiunse al figlio di rompere il loro rapporto.\nLa fama di Oscar arriv\u00f2 negli USA dove un impresario teatrale, Richard D'Oyly Carte, propose a Wilde un giro di conferenze negli USA, con l'intenzione di mostrare da vicino al pubblico quegli esteti che furoreggiavano in Europa. Il soggiorno fu segnato da inimicizie e inconvenienti sino al punto che Oscar rischi\u00f2 di finire in prigione, cos\u00ec che quando decise di tornare in Europa i giornali definirono la sua avventura statunitense un fallimento.\nIl matrimonio.\nWilde decise di soggiornare in Francia, a Parigi, dove si sistem\u00f2 con l'aiuto di Robert Harborough Sherard. Lui e Wilde si incontrarono quasi ogni giorno salutandosi con baci sulle labbra, fatto che aliment\u00f2 i pettegolezzi su di loro. A Parigi si dedic\u00f2 al lavoro, anche se amava scherzarci sopra con Sherard: infatti una volta disse che per tutta una mattina era riuscito soltanto a levare una virgola da una sua poesia e che nel pomeriggio l'aveva rimessa.\nOscar decise di cambiare il suo modo di presentarsi e adott\u00f2 una nuova acconciatura che imitava quella degli imperatori romani: capelli molto corti con piccoli riccioli. Per il suo nuovo taglio di capelli, come modello port\u00f2 dal barbiere un busto forse di Nerone, o forse di Antinoo. Ma non mancarono malignit\u00e0 al riguardo. Alcuni insinuarono che i suoi capelli erano diventati ricci come i suoi denti.\nTornato a Londra, Wilde fu molto compiaciuto che nessuno pi\u00f9 lo riconoscesse e che tutti concordassero che ora dimostrava meno anni di quelli che realmente aveva. Era tanto cambiato al punto che fu vittima di una nuova satira di \"Punch\" che finse di mettere in vendita girasoli, gigli, vecchie piume e parrucche, insomma tutte le vecchie caratteristiche di Wilde. Wilde cominci\u00f2 a progettare di sposarsi sia per sfuggire ai moralisti, sia per salvarsi dagli usurai.\nNel maggio del 1881 accompagn\u00f2 sua madre a casa di loro amici e qui conobbe Constance Lloyd, una ragazza di cinque anni pi\u00f9 giovane di lui, che sapeva leggere Dante in italiano. La ragazza impression\u00f2 talmente tanto Oscar, che appena usciti di casa lui disse a sua madre che pensava di sposarla. Del loro primo incontro avvenuto il 6 giugno 1881, ne parl\u00f2 sia con il nonno sia con il fratello, affermando che gli erano piaciuti la sua naturalezza e il fatto che, dialogandoci, dava l'impressione di essere di un livello culturale superiore alla media.\nPer risollevarsi economicamente, in attesa della prima statunitense di \"Vera\", accett\u00f2 un piccolo giro di conferenze che incominci\u00f2 da Londra dove raccont\u00f2, fra le altre cose, il suo viaggio americano. Narr\u00f2 di come all'inizio, nel Texas, lo chiamassero capitano e alla fine, nel Messico, generale, e che si sent\u00ec offeso solo quando fu chiamato professore. Aspro fu un articolo a tre colonne di \"Labouchere\", che annunciava il declino di Wilde; il quale rispose osservando che se per annunciare il fallimento si scriveva un articolo a tre colonne non esisteva alcuna differenza fra la fama e l'oblio.\nIl 2 agosto del 1883, per assistere alla rappresentazione della sua tragedia, Wilde si rec\u00f2 per poco tempo negli USA compiendo un viaggio dove si rise di lui e con lui. Tornato in Europa riprese il suo giro di conferenze. Durante i due incontri che tenne a Dublino incontr\u00f2 nuovamente Constance, con la quale si fidanz\u00f2 il 25 novembre. Dopo alcuni dissidi con i parenti di lei e lettere di auguri da parte dei suoi congiunti, ebbe molte difficolt\u00e0 a saldare i debiti non riuscendoci in tempo n\u00e9 per il matrimonio n\u00e9 per arredare la casa.\nLa vita coniugale.\nIl matrimonio, previsto per aprile, fu poi spostato al 29 maggio 1884 e celebrato nella chiesa di Saint James Paddington. Dopo la luna di miele sembrava gi\u00e0 pentito di essersi sposato. In quel periodo sperperava i suoi risparmi in modo scriteriato, al punto che le 50 sterline regalategli dalla zia per il matrimonio furono spese per acquistare due cucchiai.\nPer quanto riguarda l'affinit\u00e0 di coppia, l'inizio fu promettente: Oscar si lamentava scherzosamente che anche se la moglie era cos\u00ec bella non poteva esserne geloso. Riconosciuti per strada venivano chiamati Amleto e Ofelia. I due novelli sposi ebbero difficolt\u00e0 di alloggio, in quanto la casa non fu pronta per tempo.\nWilde litig\u00f2 con la prima societ\u00e0 costruttrice (Green), alla quale non voleva pagare alcun compenso; grazie poi all'aiuto di Godwin - le rendite della moglie non bastavano infatti a pagare tutte le grandi spese - e del costruttore Sharpe, riusc\u00ec alla fine ad avere un alloggio fisso, al numero 16 di Tite Street il 1\u00ba gennaio 1885.\nI coniugi Wilde per\u00f2 prima di poterci entrare dovettero pagare anche i vecchi costruttori, che nel frattempo avevano sporto denuncia. La casa era composta da 4 piani, senza contare il seminterrato dove si trovava la cucina. Nell'atrio si potevano ammirare due incisioni: \"Diana e le sue ninfe al bagno\" e \"Apollo e le Muse\"; nella sala da pranzo un tappeto Morris di colore verde-azzurro ricopriva parte del pavimento, nella biblioteca c'erano una poltrona e un tavolino orientale, ma mancavano le sedie. Al primo piano vi erano le due camere da letto, quella di Oscar divenne poi la camera dei bambini. Wilde disse di aver scelto di abitare nell'East End in quanto, a sentir lui, in quel luogo la gente non portava la maschera, era sincera.\nLa moglie assecondava ogni consiglio di Oscar anche nel modo di vestire, a volte con esito positivo. Wilde era in cerca di lavoro, visto che le ultime conferenze non avevano sortito l'effetto sperato, ma si vide negato il posto di ispettore scolastico. Nel frattempo Constance, che era rimasta incinta, disgustava Oscar a causa delle frequenti nausee e del corpo gonfio.\nIl primo figlio, Cyril, nacque il 5 giugno 1885 e, dopo un anno e mezzo, il secondogenito Vyvyan, il 5 novembre 1886 (che per errore fu dichiarato nato il 3 novembre). Dopo la nascita dei figli, Constance e Oscar incominciarono a non essere pi\u00f9 una coppia felice. Lei lo riprendeva per ogni errore e smascherava le sue bugie, Wilde, dal canto suo, mostrava amore paterno per i figli, ma non cessava di frequentare uomini tra i quali Henry Marillier.\nL'incontro con Robert Ross.\nNel 1886 Wilde conobbe Robert Ross, che aveva compiuto appena 17 anni e che per aver rivelato alla sua famiglia la sua omosessualit\u00e0 aveva dovuto abbandonare la propria casa. Oscar chiamava il giovane San Roberto di Phillmore, per la sua capacit\u00e0 di affascinare le persone inducendole in tentazione, cos\u00ec come era accaduto per lui stesso.\nRobert, dopo aver recitato alcune poesie di Wilde, su incitamento dello stesso professore Arthur Tilley, l'8 marzo 1889, fu picchiato e gettato in una fontana da alcuni compagni di classe, che in seguito si pentirono per avergli cos\u00ec causato una polmonite e una congestione cerebrale.\nRoss non era l'unico amante di Wilde: l'uomo frequentava anche Andr\u00e9 Raffalovich nello stesso periodo dello scandalo che aveva coinvolto Lord Arthur Somerset in diversi episodi a sfondo sessuale, i quali gli costarono l'esilio dall'Inghilterra. La relazione intima fra i due ben presto fin\u00ec sostituita da quella con altri ragazzi che Wilde invitava a casa sua come il diciassettenne Richard Le Gallienne e Bernard Berenson, che per\u00f2 rifiut\u00f2 ogni rapporto con lo scrittore.\nIl \"Woman's World\" magazine.\nNel frattempo, sentendosi trascurata, Constance cerc\u00f2 di acquistare notoriet\u00e0 parlando a delle riunioni di femministe. Thomas Wemyss Reid, direttore del \"Leeds Mercury\" nel febbraio 1887 ritenne che Wilde, grazie al suo talento nel recensire nuovi libri, gli sarebbe stato di grande aiuto per una nuova testata giornalistica.\nNella rivista di Reid, \"The Lady's World: A Magazine of Fashion and Society\", si discuteva di femminismo e, richiesto di un parere, Wilde lo espresse colpendo positivamente l'editore che lo assunse. Il 18 maggio 1887 Oscar incominci\u00f2 la collaborazione, con uno stipendio di 6 sterline alla settimana. Wilde non esit\u00f2 nel chiedere alla regina Vittoria una collaborazione alla rivista con la pubblicazione di una delle sue poesie, ma la sovrana rifiut\u00f2 affermando di non averne mai scritte. Esortato dalla signora Dinah Craik Wilde, potendo contare sull'aiuto di Arthur Fish, propose e ottenne, dopo qualche discussione, che il nome della rivista cambiasse in \"The Woman's World\" nel novembre 1887. All'inizio fu puntuale nello svolgere il suo lavoro, che incominciava alle 11 del mattino, ma aveva preso l'abitudine di andarsene sempre prima del tempo fissato fino al punto di recarsi al lavoro due sole volte alla settimana per un'unica ora, probabilmente perch\u00e9, essendovi il divieto di fumare negli uffici, non riusciva ad astenersi per molto tempo. Nel 1889, ormai annoiato del suo lavoro, lasci\u00f2 l'incarico.\nGli incontri.\nWilde ebbe numerosi incontri con uomini che destavano il suo interesse:\nDi umili origini, il padre era un falegname, Gray lasci\u00f2 la scuola a 13 anni.\nNon \u00e8 sicura la data in cui conobbe Wilde in quanto entrambi poi mentirono sul loro incontro, avvenuto almeno nel 1889. Le prove che si hanno dei loro primi rapporti sono una cena di cui fu testimone Frank Liebich.\nL'incontro con Andr\u00e9 Gide.\nL'allora ventiduenne Andr\u00e9 Gide incontr\u00f2 Wilde il 26 novembre 1891 e, da quel giorno, i due incominciarono a frequentarsi quotidianamente. In occasione di una cena dalla principessa Olga Ouroussoff Gide disse che Wilde \"emanava una luce\". Fra i due non vi fu alcun rapporto amoroso, anche se da alcuni sospettato.\nGide paragon\u00f2 Wilde al personaggio di M\u00e9nalque, con il quale descriveva un rapporto che andava oltre l'amicizia ma che non era amore. Oscar, dal canto suo, disse che amava Gide non per la sua bellezza ma perch\u00e9, come nel mito del dio Fiume e Narciso, ogni volta poteva vedersi rispecchiato nei suoi occhi.\nL'incontro con James McNeill Whistler.\nDegno di nota fu il rapporto altalenante fra Wilde e James McNeil Whistler, dove si videro contrapposte due forti personalit\u00e0.\nAltre opere.\nNel 1888 Wilde pubblic\u00f2 \"Il principe felice e altri racconti\", una raccolta di fiabe scritte per i suoi due figli Cyril e Vyvyan.\nNel 1890 venne pubblicato \"Il ritratto di Dorian Gray\". L'opera piacque tanto a sua madre, ma poco al pubblico dei lettori, tanto che Constance sosteneva che per quel libro ormai nessuno pi\u00f9 li voleva frequentare. Lionel Johnson scrisse una poesia in latino per celebrare \"Il ritratto di Dorian Gray\" che un suo amico, suo cugino, aveva letto almeno 9 volte (forse 14) che insist\u00e9 per incontrare Wilde. Lionel acconsent\u00ec ad accompagnarlo: fu il primo incontro fra Oscar e Lord Alfred Douglas.\nIl ritorno in Francia.\nOscar Wilde torn\u00f2 a Parigi, costituendo \u00abil grande evento dei salotti letterari parigini\u00bb come scrisse l\"'Echo de Paris\". Incontr\u00f2 \u00c9mile Zola, l'11 marzo 1891 a Parigi, di cui apprezz\u00f2 la ricerca quasi ossessiva della documentazione necessaria per scrivere una buona opera, mentre egli asseriva che era una fatica che lui non avrebbe mai fatto. Durante questi soggiorni consolid\u00f2 rapporti con molti intellettuali del luogo, i quali era solito intrattenere con aneddoti, racconti e paradossi esprimendosi direttamente in lingua francese. Sapeva parlare solo per apologhi, come egli stesso aveva pi\u00f9 volte confessato allo stesso Andr\u00e9 Gide, e probabilmente la sua pi\u00f9 bella produzione \u00e8 rimasta solo nella memoria di chi ebbe la fortuna di ascoltarlo. Diversi filoni di studio concordano nel ritenere Wilde molto pi\u00f9 brillante come conversatore che non come scrittore.\nVolle conoscere anche Marcel Proust, ma riusc\u00ec solo a vederlo di sfuggita e alla fine il suo unico commento sul grande autore riguard\u00f2 la bruttezza della sua casa. In un incontro a cena con Jean Mor\u00e9as e con i suoi discepoli, Wilde chiese pi\u00f9 volte al poeta di recitare qualche verso, ma quello, lodato in continuazione dai suoi ammiratori, rifiut\u00f2 ogni volta. Questo comportamento stizz\u00ec Oscar che se ne and\u00f2 infuriato.\nQuando Wilde ebbe occasione di invitare Mor\u00e9as e i suoi compagni, fu lui a parlare per tutto il tempo, tanto che Mor\u00e9as lo defin\u00ec un rompiscatole, mentre Wilde, a sua volta, si chiedeva ironicamente se il poeta fosse mai esistito o se fosse solo un mito. Oscar conobbe anche, il 24 febbraio, 1891 St\u00e9phane Mallarm\u00e9, che non appariva mai al pubblico. Mallarm\u00e9 era amico di Whistler, che gli scriveva parlando male di Wilde.\nSecondo Wilde, quando Mallarm\u00e9 riusciva a essere incomprensibile era perfetto, per questo doveva scrivere solo in francese e non in inglese, una lingua che capiva bene. Oscar non sempre fu accolto amichevolmente, come per esempio avvenne con il traduttore delle opere di Wilde Marcel Schwob, che lo descrisse come un accanito consumatore di sigarette egiziane oppiate e d'assenzio. Oscar lo paragon\u00f2 metaforicamente a un assassino e molestatore di donne innocenti.\nIl ritorno a Londra.\nIl 22 dicembre 1891 Wilde torn\u00f2 a Londra per incontrare il fratello che nel frattempo aveva contratto matrimonio a New York con una ricca cinquantacinquenne (lui aveva quasi 20 anni di meno) solo per il denaro. Willie, dopo un litigio, si riconcili\u00f2 con la moglie e torn\u00f2 in America dove riprese a parlare male del fratello: i due non si parlarono mai pi\u00f9.\nAlla prima di \"Lady Windermere\" Oscar ebbe l'idea che lui e alcuni dei suoi amici dovessero adornare il loro abito con un garofano verde, quasi a evocare l'appartenenza a una setta segreta, anche se in realt\u00e0 quel fiore non significava nulla, ma l'importante era farlo credere. Fu poi la volta del dramma \"Salom\u00e8\", che fu per\u00f2 difficile far rappresentare nei teatri. Il dispiacere provato caus\u00f2 a Wilde un peggioramento delle condizioni di salute. I medici lo obbligarono a rinunciare al fumo, consigliandogli una dieta ferrea.\nWilde, a casa di Blanche Roosevelt, si fece leggere le mani da un noto esoterista dell'epoca (tal Cheiro), che, senza sapere di chi fossero, disse che le mani di Wilde erano come quelle di un re e che la sua mano destra rivelava che a quarant'anni gli sarebbe crollato il mondo addosso e che sarebbe stato esiliato. Egli, da sempre superstizioso, appena ascoltate queste parole abbandon\u00f2 la casa senza dire una parola.\nLa relazione con Alfred Douglas.\nLa storia del rapporto di Wilde con Alfred Douglas differisce a seconda di chi la racconta: questi afferm\u00f2 di essere stato assillato da parte di Wilde mentre quest'ultimo disse che l'iniziativa era stata tutta di Alfred. Douglas nel 1892 si present\u00f2 a casa di Oscar per chiedere aiuto poich\u00e9 era oggetto di un ricatto. Oscar, grazie al suo avvocato George Lewis, risolse il tutto. I due cominciarono a frequentarsi e amarsi, Oscar conobbe la madre di Alfred, Lady Bracknell, e ne fece un personaggio di \"The Importance of Being Earnest\". Nel novembre 1892 Wilde si accorse che Alfred, il giovane Domiziano come lo chiamava, spendeva senza remore molto denaro che continuava a pretendere da lui quasi per umiliarlo. Douglas fece conoscere a Wilde il mondo della prostituzione giovanile. Nell'autunno del 1892 fra i due ci fu quasi una competizione nell'incontrare questi ragazzi. Ebbe cos\u00ec modo di avere rapporti con Alfred Taylor (figlio di un industriale), Sidney Mavor (futuro sacerdote), Maurice Schwabe e Freddy Atkins, con i quali era come \u00abbanchettare con le pantere\u00bb, Edward Shelley per un breve periodo, e Alfred Wood, di diciassette anni, che lo ricatt\u00f2 ricavandone 30 sterline.\nDecadenza e gli amici in pena.\nDal 1893 Wilde preferiva alloggiare in albergo per incontrare liberamente e segretamente i giovani dei quali pi\u00f9 che i favori, che talora non riceveva, ricercava il clima di ambiguit\u00e0 e di sregolatezza. Dal canto suo a Douglas non interessava nascondersi, entrava dall'entrata principale, voleva far sapere a tutti che era lui il ragazzo preferito da Oscar.\nNel maggio 1893 Wilde and\u00f2 a Oxford per incontrare Alfred e nell'estate dello stesso anno i due soggiornarono in una casa a Goring-on-Thames, dove Oscar conobbe Theodore Wratislaw e il biondo Cyril.\nMolti si erano dispiaciuti della situazione in cui si trovava Wilde, la quale violava apertamente il \"Criminal Law Amendment Act\" del 1885 (sezione 1, 1), un emendamento che puniva fino a un massimo di due anni di reclusione gli uomini che praticavano atti sessuali fra loro. Max Beerbohm scriveva a Ross di come vedeva l'anima di Oscar ormai persa. Anche John Gray, preferito da Oscar prima di Douglas, ora si sentiva abbandonato. L'amico Pierre Lou\u00ffs and\u00f2 a trovare Wilde in albergo assieme a Constance, che in lacrime preg\u00f2 il marito di tornare a casa. Wilde rispose alle domande di Pierre dicendo che egli in effetti si era sposato tre volte nella vita, una con una donna e le altre due con degli uomini.\nI litigi, l'allontanamento e l'aiuto verso il prossimo.\nIn questo periodo ci fu il caso di Philip Danney, il sedicenne figlio di un colonnello che si trovava a casa di Robert Ross, il quale scrisse a Douglas della disponibilit\u00e0 del ragazzo, che il sabato and\u00f2 a letto con Douglas, la domenica con Wilde e il luned\u00ec con una ragazza a spese di Douglas. Quando il giovanotto poi torn\u00f2 a scuola senza giustificazione la faccenda divenne nota. Subito il padre si rivolse alla polizia, ma sotto consiglio dell'avvocato e vista la reticenza del ragazzo a fare il nome di Wilde si convinse che era meglio lasciar perdere, poich\u00e9 anche il figlio rischiava la prigione. Ross scelse allora di andare a Davos per fuggire allo scandalo che la famiglia non gli perdonava. Dopo un furioso litigio con Oscar, Douglas, come suggerito da sua madre, part\u00ec alla volta del Cairo, mentre Wilde si nascose a Parigi (aveva anche dato un indirizzo falso per sicurezza), riacquistando una certa serenit\u00e0 e andando ad applaudire Paul Verlaine uscito da poco dalla prigione.\nNel 1894 Wilde si rec\u00f2 in visita a sua madre, ormai anziana, che avrebbe voluto che Oscar si riappacificasse con il fratello. In questo periodo Wilde scrisse \"Florentine Tragedy\", \"La Saint courtisane\" (opere rimaste incompiute) e \"The Cardinal of Avignon\"; riusc\u00ec a finire \"Un marito ideale\".\nUn'altra importante opera creata in quel periodo \u00e8 \"The Canterville Ghost\" (\"Il fantasma di Canterville\"), pubblicato nel febbraio 1887, che ha per protagonista una famiglia americana trasferitasi in Inghilterra, dove fa i conti con lo spirito di un uomo malvagio che si aggira per la loro nuova casa; il fantasma vorrebbe a tutti i costi spaventarli, ma non ci riesce. Il ritorno di Douglas pose poi fine alla sua voglia di scrivere.\nIn questi tempi aiut\u00f2 la madre di Nelly Sickert, vedova di un uomo che aveva rifiutato pi\u00f9 volte di incontrarlo, alla quale egli fece riacquistare il sorriso. Sono rimaste prove di una lettera in cui un anonimo ringraziava Wilde per avergli salvato la casa; Edgar Saltus racconta che fu avvicinato da un uomo mezzo nudo al quale Wilde don\u00f2 il suo cappotto.\nGertrude Pearce, l'istruttrice del figlio di Wilde, racconta dei molti modi con cui Wilde le fu d'aiuto.\nI processi.\nI clamorosi avvenimenti che segnarono la sua vita e che lo videro come scandaloso protagonista, per l'opinione pubblica dei benpensanti connazionali, riguardarono i processi che Wilde dovette subire, a causa della sua omosessualit\u00e0. Egli venne processato e condannato al massimo della pena: due anni di carcere e lavori forzati. Quando la sentenza fu emessa, Wilde fu sul punto di svenire.\nLa prigionia.\nCondannato molto severamente al massimo della pena prevista, Wilde, in divisa da carcerato, fu trasferito alla prigione di Holloway e da l\u00ec a Pentonville dove doveva scontare almeno 3 mesi della condanna prima che gli fosse concesso un qualunque contatto con l'esterno. Lavorava sei ore al giorno a un mulino a ruota. Dormiva senza materasso, conobbe fame, insonnia e malattia (dissenteria). Gli stessi secondini, pur sostenendo che il prigioniero fosse in perfetta salute, provavano pena nel vedere le condizioni del detenuto, che era dimagrito di 10 chili.\n\u00c8 rimasta famosa nella letteratura inglese \"De Profundis\", una lunga lettera che Oscar Wilde scrisse in carcere nel 1897 (e che fu pubblicata nel 1905), dopo essere stato processato, al suo amante Alfred Douglas.\nLe visite.\nRichard Burdon Haldane era un membro della commissione di indagine delle carceri che visit\u00f2 Wilde il 12 giugno 1895. In quell'occasione Oscar chiese e ottenne da Haldane 15 libri da leggere.\nIl 4 luglio Oscar venne trasferito a Wandsworth, dove venne a fargli visita il fratello di Constance, Otho Holland, avvertendolo che Constance stava pensando di procedere alla causa di divorzio contro di lui e che se non voleva perdere la famiglia doveva far qualcosa. Wilde si convinse a concedere il divorzio a patto che la moglie andasse a vivere in America.\nIl 26 agosto Oscar fu visitato da Robert Sherard, che sebbene avesse il permesso di portare una persona con s\u00e9 non trov\u00f2 nessuno che volesse accompagnarlo. Stavano per essere rese pubbliche, da Douglas, altre lettere compromettenti. Sherard fu incaricato da Oscar di impedirglielo ma Douglas minacci\u00f2 d'ucciderlo.\nIl 21 settembre 1895 Wilde incontra Constance che, anche se aveva cambiato il suo cognome in Holland, gli promise che lo avrebbe aspettato dopo l'uscita di prigione. Sia a Londra (da More Adey) sia a Parigi, si firmavano con scarso successo petizioni che chiedevano una diminuzione della pena per Wilde. \u00c9mile Zola, Victorien Sardou e Jules Renard rifiutarono di aderire.\nIl trasferimento al Reading Gaol.\nDurante i primi tempi di prigionia Wilde cadde ferendosi all'orecchio destro, per questo fu ricoverato due mesi nell'ospedale della prigione dove veniva deriso dai secondini. Il 21 novembre venne trasferito al Reading Gaol.\nDi nuovo libero.\nUsc\u00ec il 19 maggio 1897, riuscendo a evitare i giornalisti, accompagnato da Adey e Stewart Headlam, si rec\u00f2 a casa loro su una carrozza. Decise di chiedere asilo per mesi a dei gesuiti di Farm Street che rifiutarono di accoglierlo.\nWilde, pur in contatto epistolare con Douglas, scrisse alla moglie, ancora legalmente sposata con lui, per riconciliarsi, ma Constance non cedette. Altri invece, come Fritz von Thaulow, furono felici di passare del tempo con lui. Il marchese Queensberry non si sentiva tranquillo e faceva pedinare Wilde che, una volta scoperto di essere osservato, lasci\u00f2 la citt\u00e0 per Berneval dove molti gli fecero visita: Lugn\u00e9-Poe, Ernest Dowson, Charles Conder, Dalthousie Young, Andr\u00e9 Gide, Charles Wyndham, Fernand Xau e Leonard Smithers.\nS'imbarc\u00f2 e varc\u00f2 la Manica per non tornare mai pi\u00f9, sbarcando a Dieppe dove Reggie Turner e Ross lo attendevano; in Francia assume inizialmente lo pseudonimo di Sebastian Melmoth, gi\u00e0 usato precedentemente.\nA Napoli.\nIncontrato di nuovo \"Bosie\" (Alfred Douglas) and\u00f2 con lui a Napoli soggiornando a Villa del Giudice (via Posillipo 37). Vide Eleonora Duse e le invi\u00f2 una copia della \"Salom\u00e8\", che l'attrice ricevette con piacere. L'arrivo a Napoli di Wilde fece molto scalpore, al punto che Matilde Serao ne scrisse su \"Il Mattino\".\nConstance venne a sapere del rinnovato rapporto di Wilde con Douglas e gli scrisse per convincerlo a lasciare definitivamente il suo amante, ma Oscar le rispose che era a causa sua se aveva ripreso il passato tenore di vita. Constance e Lady Douglas allora usarono il ricatto del denaro poich\u00e9 sia Douglas sia Wilde non avevano alcun reddito se non quello che ricevevano dalle due donne. I due furono cos\u00ec costretti prima a vivere in due case separate, poi a lasciarsi definitivamente. Oscar cos\u00ec pot\u00e9 ricevere 200 sterline dalla moglie che, nonostante tutto, continuava a volergli bene.\nA Capri.\nArriv\u00f2 da Napoli con Lord Alfred Douglas il 15 ottobre 1897; i due amanti alloggiarono in una stanza del Grand Hotel Quisisana, ma la presenza di una ragguardevole comunit\u00e0 inglese li costrinse a lasciare l'isola; non trovarono infatti un hotel disponibile ad alloggiarli e furono ospitati dallo scrittore Axel Munthe nella sua villa (San Michele) per alcuni giorni. Rientrarono a Napoli ed alla fine di ottobre del 1897 Oscar Wilde si rec\u00f2 in Sicilia, a Taormina.\nA Taormina.\nOscar Wilde con il denaro ricevuto da Constance pot\u00e9 poi recarsi a Taormina per conoscere il barone Wilhelm von Gloeden, le cui fotografie aveva visto alla Grafton Gallery di Londra e nel primo numero della rivista \"The Studio\", nel 1893, pubblicata da Charles Holmes; questi aveva pubblicato la sua \"Salom\u00e8\" con illustrazioni di Aubrey Beardsley ed alcune foto \"open air\" di ragazzi siciliani fotografati dal barone tedesco. A Taormina, noto ritrovo di omosessuali nordici perseguitati in patria, Oscar Wilde incontr\u00f2 Robert Hawthorn Kitson, un ricco artista britannico che aveva gi\u00e0 conosciuto a Londra e la cui celebre residenza di Taormina, Casa Cuseni, \u00e8 stato un cenacolo internazionale di intellettuali ed oggi \u00e8 il Museo della Citt\u00e0. Wilde e Kitson prepararono alcuni modelli ed alcune scene per la posa fotografica di von Gloeden, abbigliando i ragazzi siciliani come fauni, satiri o divinit\u00e0 e contribuendo alla nascita del mito arcadico di Taormina, che aveva attratto nel decennio precedente gi\u00e0 Friedrich Nietzsche. Da Taormina Oscar Wilde scrisse a Bosie: \u201cHo scoperto quaggi\u00f9 il paradiso in cui verremo a vivere insieme\u201d. Il 13 febbraio 1898 Oscar Wilde lasci\u00f2 Taormina per recarsi a Parigi.\nLa povert\u00e0.\nIncapace di continuare a scrivere e sempre a corto di denaro, Wilde avvicinava chiunque parlasse inglese per procacciarsi da mangiare. Chiese del denaro al suo traduttore Henry Davray e per ottenerlo gli offr\u00ec una copia con dedica di \"The Duchess of Malfi\" di Webster. Fr\u00e9d\u00e9ric Boutet lo vide nel luglio del 1899 sotto la pioggia, in un bar che stava per chiudere ma Oscar non se ne andava perch\u00e9 non aveva denaro per saldare il conto. Anche quando torn\u00f2 a frequentare Douglas i soldi gli mancarono: una volta prese un mezzo pubblico chiedendo se qualcuno gli potesse pagare il biglietto. I presenti rifiutarono di aiutarlo e fu obbligato a scendere e a prendere una carrozza, sicuro che Alfred avrebbe pagato la corsa. Arriv\u00f2 quasi a derubare una cantante lirica, Nellie Melba. Avvicinatosi a lei barcollante, le disse \u00abSono Oscar Wilde e sto per fare una cosa terribile. Sto per chiederle dei soldi\u00bb, la donna in preda al panico gli diede tutto quello che aveva. Un'altra volta Ellen Terry lo vide affamato davanti a una pasticceria, osservando come per la fame che provava si mordesse le mani. Ridotto senza denti anteriori e senza dentiera, venne riconosciuto da pochi suoi vecchi amici, fra cui Bodley ed Emma Calv\u00e9, ai quali raccont\u00f2 di essersi ridotto in quel modo per il rifiuto di un monastero a cui tempo prima aveva chiesto asilo.\nLa fine della vita e la morte.\nLasciato Douglas definitivamente e trasferitosi a Parigi in via definitiva dal 1898, complet\u00f2 \"The Ballad of Reading Gaol\". L'opera appena pubblicata (l'ultima vera opera della carriera di Wilde) si rivel\u00f2 un successo, e Oscar invi\u00f2 numerose copie con dediche ai suoi conoscenti: ne ricevette una anche la moglie (ma senza dedica); la donna trov\u00f2 lo scritto meraviglioso. Constance mor\u00ec a Genova, all'et\u00e0 di 39 anni, il 7 aprile del 1898, dopo una doppia operazione chirurgica, prima alla schiena e poi per un fibroma uterino. Il chirurgo, Luigi Maria Bossi, attribu\u00ec il decesso a complicazioni operatorie che avevano causato un'occlusione intestinale. Secondo studi recenti, condotti anche dal pronipote di Wilde e Constance, Merlin Holland, la donna soffriva di sclerosi multipla, vera causa della complicanza che la port\u00f2 alla morte prematura. Sul monumento funebre al cimitero monumentale di Staglieno venne apposto come epitaffio \"moglie di Oscar Wilde\", in inglese. Si narra che Wilde l'avesse sognata il giorno prima della morte dicendole \"Vattene, lasciami in pace\". Nel maggio 1898, per cause sconosciute, Wilde venne operato alla gola.\nNella capitale strinse amicizia, pi\u00f9 per antipatia verso \u00c9mile Zola che per comunione d'intenti, con alcuni anti-dreyfusards, partigiani nell'Affare Dreyfus della colpevolezza dell'ufficiale ebreo accusato ingiustamente di tradimento in favore della Germania. Tra Wilde e Zola, infatti, vi era diffidenza reciproca: lo scrittore francese ricordava la stroncatura di \"Th\u00e9r\u00e8se Raquin\" fatta da Wilde, che invece aveva apprezzato \"Germinale\", e Wilde non aveva dimenticato che Zola non avesse firmato la petizione in suo favore per farlo scarcerare nel 1896.\nNel giro di due anni morirono anche Beardsley, il 16 marzo 1898 (aveva venticinque anni), Dowson, il 23 febbraio 1900 a 32 anni (assistito da Sherard; sia Douglas che Sherard diverranno in seguito molto noti come pubblicisti antisemiti) e suo fratello Willie, il 13 marzo 1899.\nWilde ricominci\u00f2 a viaggiare ma solo per vacanza. Dopo la morte di Beardsley, raggiunse il suo amico Frank che nel dicembre 1898 risiedeva all'Hotel des Bains di La Napoule vicino a Cannes. In quell'occasione, parlando con il suo amico, disse che mentre lui soleva vantarsi di aver conosciuto Balfour, Balfour stesso si vantava di aver conosciuto Wilde.\nViaggiando fece sosta a Genova, nel cimitero di Staglieno, dove si trovavano seppellite ai piedi di una collina le spoglie di Constance; solo in seguito fu aggiunta una scritta che ricordava di chi fosse stata la moglie. Per poco tempo and\u00f2 a vivere da Mellor Gland in Svizzera, ma stanco di vedersi rifiutata ogni richiesta di prestito decise di ripartire quasi subito: si rec\u00f2 prima a Santa Margherita, dove Ross lo salv\u00f2 dai debiti che aveva contratto, poi a Parigi all'hotel Marsollier, dove venne obbligato a non consumare alcool per sei mesi.\nFra i tanti viaggi che ancora fece incontr\u00f2 a Fontainebleau lo scienziato Peter Chalmers Mitchell, che lo invit\u00f2 a cena, ma Wilde rifiut\u00f2 per non fargli fare una brutta figura, poich\u00e9 sapeva di non essere ben accetto. Viaggi\u00f2 di nuovo in Italia dove a Roma ebbe la benedizione di Papa Leone XIII sei volte nel giro di poco tempo e disse che grazie a ci\u00f2 era guarito il suo esantema. Poi nell'Aprile del 1900 visit\u00f2 Palermo, dove si ferm\u00f2 per 8 giorni ad ammirare le bellezze della citt\u00e0, come riportato anche nelle sue lettere.\nNegli ultimi anni di vita Wilde, battezzato cattolico da bambino ma educato come protestante anglicano, mostr\u00f2 un rilevante ripensamento sulle sue scelte di vita sessuale e gi\u00e0 nel celebre \"De profundis\", in una lunga lettera all'ex amante Alfred Douglas, scrisse: \u00abSolo nel fango ci incontravamo\u00bb e, in una confessione autocritica: \u00abma soprattutto mi rimprovero per la completa depravazione etica a cui ti permisi di trascinarmi\u00bb. Tre settimane prima di morire, dichiar\u00f2 a un corrispondente del \"Daily Chronicle\": \u00abBuona parte della mia perversione morale \u00e8 dovuta al fatto che mio padre non mi permise di diventare cattolico. L'aspetto artistico della Chiesa e la fragranza dei suoi insegnamenti mi avrebbero guarito dalle mie degenerazioni. Ho intenzione di esservi accolto al pi\u00f9 presto\u00bb. Durante la sua carriera si notarono spesso in effetti, dai capitoli meno salottieri del \"Dorian Gray\" fino a culminare nella \"Ballata del carcere di Reading\" piena di \"pathos\" religioso, una certa simpatia per il lato estetico del rito romano latino della Chiesa cattolica, dominante in Irlanda.\nIn quei giorni incontr\u00f2 anche John Gray. Harris scrisse al suo posto l'opera \"Mr. and Mrs. Daventry\", i cui proventi pagarono i debiti di Oscar.\nIl 31 gennaio 1900 Queensberry mor\u00ec lasciando 20.000 sterline ad Alfred, il quale non diede neanche un \"penny\" a Wilde. In quei giorni Wilde frequentava vari caff\u00e8 letterari, ove incontr\u00f2 Anna de Br\u00e9mont alla quale disse:\nMalato di nevrastenia o di avvelenamento da cozze, come sosteneva lo stesso Wilde, soffriva di un forte prurito e si doveva continuamente grattare le varie chiazze sul corpo. Il medico, che secondo Ross tard\u00f2 nella corretta diagnosi, lo visit\u00f2 68 volte.\nRimase confinato a letto dal settembre del 1900 e venne operato per una paracentesi del timpano (o forse per asportazioni di polipi). La sua salute peggior\u00f2 rapidamente. A mezzogiorno del 29 ottobre si alz\u00f2 dal letto, dopo pranzo passeggi\u00f2 con Ross e al bar bevve dell'assenzio. Il giorno dopo si aggrav\u00f2 per un'otite media forse dovuta alla neurosifilide, una malattia che si era manifestata molti anni prima. Morfina, oppio e cloralio gli venivano somministrati per alleviare il dolore, ma beveva champagne ogni giorno, affermando di stare \"morendo al di sopra delle sue possibilit\u00e0\". La vecchia suppurazione dell'orecchio destro ritorn\u00f2; a novembre l'infiammazione arriv\u00f2 al cervello causando una meningoencefalite. Secondo alcuni studi, la vera causa della malattia di Wilde non fu la sifilide, ma una semplice otite, degenerata in un'infezione pi\u00f9 seria a causa di cure inappropriate. Negli ultimi giorni di novembre perse l'uso della parola, secondo una leggenda dopo aver detto un'ultima frase ironica: \u00abO se ne va questa carta da parati o me ne vado io!\u00bb.\nIl 29 novembre Wilde, che non riusciva pi\u00f9 a parlare, alzando due volte la mano in risposta fece capire a Ross che voleva vedere un prete cattolico per convertirsi. Robert Ross condusse presso di lui il prete irlandese Cuthbert Dunne. Non essendo Oscar in grado di parlare, Ross gli chiese se voleva vedere davvero il sacerdote dicendogli di sollevare la mano per rispondere affermativamente. Wilde la sollev\u00f2. Il sacerdote gli domand\u00f2, con la stessa modalit\u00e0, se voleva convertirsi, e Wilde sollev\u00f2 nuovamente la mano. Quindi padre Dunne gli somministr\u00f2 il battesimo, lo assolse dai suoi peccati \"in articulo mortis\" e gli diede il viatico e l'estrema unzione. Cos\u00ec tenne fede a una sua solita allocuzione in cui affermava: \u00abIl cattolicesimo \u00e8 la sola religione in cui valga la pena di morire\u00bb. \nIl giorno dopo, il 30 novembre, in Rue des Beaux-Arts 13, all'et\u00e0 di 46 anni, dopo aver vomitato sangue, Oscar Wilde mor\u00ec alle 14:00. Secondo Reginald Turner, che poi neg\u00f2 questo fatto: \"nel mentre della morte usc\u00ec del siero da ogni orificio\".\nIl funerale.\nDupoirier accud\u00ec il cadavere, padre Dunne riemp\u00ec la bara con icone cattoliche e da Gilbert venne fatta una foto con il flash. Quattro carrozze seguirono il carro funebre. Wilde disse una volta ad Andr\u00e9 Gide:\nCi\u00f2 che rimase di Wilde fu prima seppellito nel cimitero di Bagneaux. Nel cimitero di Bagneaux, sulla sua tomba, gli amici superstiti, che nonostante tutto gli erano rimasti fedeli anche negli ultimi difficilissimi anni, avevano fatto costruire un modesto monumento su cui avevano fatto incidere la frase (tratta dal libro di Giobbe): \"Nulla osavano aggiungere alle mie parole, e su di loro stillava goccia a goccia il mio discorso\".\nDal 1909 le sue spoglie riposano al cimitero di P\u00e8re-Lachaise, sotto un imponente monumento costruitogli da Jacob Epstein, raffigurante una sfinge, e con l'epitaffio dalla \"Ballata del carcere di Reading\" (i versi fanno parte di un accorato atto d'accusa contro la pena capitale, e si riferiscono ad un uomo condannato a morte per uxoricidio con cui Wilde strinse amicizia e che poi vide impiccare a Reading). Il trasporto avvenne a cura della signora Carew, madre di Sir Coleridge Kennard.\nMorto Ross, l'amico pi\u00f9 fedele ed ex amante, le sue ceneri vennero sepolte nella stessa tomba di Wilde. Negli anni, numerose estimatrici di Oscar Wilde si sono succedute dinnanzi a questo monumento lasciandovi, come traccia del loro passaggio, impronte di baci (tradizione finita nel 2011 quanto fu eretta una barriera di vetro per proteggere la scultura dai baci) .\nIl 14 febbraio 1995 a Londra, fu installata a Westminster Abbey una vetrata commemorativa di Wilde, situata al transetto sud, nel cosiddetto \"angolo dei poeti\"; fu questa quasi una simbolica riabilitazione legale di Wilde, da parte del Regno Unito che solo negli anni '60 depenalizz\u00f2 l'omosessualit\u00e0 maschile, il reato per cui il poeta e scrittore era stato condannato in vita.\nCritica letteraria.\nPer la fama ottenuta all'epoca e grazie alla sua preservazione fino ai giorni nostri possiamo contare su molteplici critiche relative alle sue opere, le quali forniscono un'ampia analisi di esse e al suo pensiero.\nCultura di massa.\nIl nome Oscar Wilde si diffuse, superando il confine della carta stampata; gi\u00e0 all'epoca del viaggio in America: furono creati dei valzer con i titoli di \"Non ti scordar di me\" di Wilde, il \"Giovanotto ciondolante\" e \"Oscar caro!\". Oltre alle innumerevoli caricature su carta, l'umorista Eugene Field arriv\u00f2 a prendere, camuffandosi, le sue sembianze. Ci fu anche una versione pirata della sua prima opera. Su Wilde sono state organizzate conferenze internazionali a distanza di quasi cento anni dalla sua morte e in suo nome venne chiamato un filone d'argento (\"L'Oscar\").\nEsistono anche agenzie turistiche nei cui programmi vengono proposti come mete di viaggio i luoghi che pi\u00f9 hanno distinto la vita di Wilde a Londra. Le sue frasi sono molto popolari e vengono usate tutt\u2019oggi nel settore del merchandising.\nNel 2008, a Oscar Wilde, \u00e8 stato intitolato il \"Premio Wilde Concorso Letterario Europeo\" che si ripropone ogni anno, patrocinato dall'Osservatorio Parlamentare Europeo.\nAnni dopo la sua morte Reggie Turner scriveva a Robert Sherard affermando che, secondo lui, mai si sarebbe scritto un libro che potesse essere considerato tanto soddisfacente da contenere un personaggio cos\u00ec grande come Oscar Wilde.\nAlla sua biografia, scritta da Richard Ellmann, \u00e8 stato assegnato un Premio Pulitzer.\nOpere.\nAforismi.\nWilde non pubblic\u00f2 mai una raccolta di aforismi: chi ne parla, quindi, li estrapola dall'intero corpus delle sue opere. Eppure proprio gli aforismi rappresentano la quintessenza del suo stile di vita, di pensiero e di scrittura. In vita, il pensiero di creare tale raccolta gli venne una volta, poco prima di recarsi in Francia, nel 1897, quando era ancora nel carcere di Reading, ma a tale progetto non segu\u00ec mai una realizzazione. L'idea di una raccolta di questo genere fu condivisa anche da altri, infatti ne apparvero alcune, gi\u00e0 prima del processo: \"Phrases and Philosophies for the use of the Young\" e la prefazione del romanzo \"The Picture of Dorian Gray\" (datato 1891), che fu interamente composta da suoi aforismi. Ross pubblic\u00f2, per sostentarlo economicamente dopo il carcere, la raccolta \"Aforismi di Sebastian Melmoth\".\nLa sua abilit\u00e0 nel cimentarsi negli aforismi \u00e8 ritenuta da molti impareggiabile.\nFilm su Oscar Wilde.\nNel corso degli anni la figura di Oscar Wilde \u00e8 apparsa innumerevoli volte sul palcoscenico della tv, del cinema e del teatro, mentre le opere da lui create sono state ampiamente usate sia direttamente sia indirettamente come fonte di idee per molti registi e produttori. Fra tutte \"Il ritratto di Dorian Gray\", gi\u00e0 nel 1910, e maggiormente nel 1945, dove fu candidato a tre Premi Oscar grazie anche all'interpretazione di Angela Lansbury. Nel 2009 \u00e8 stato proiettato nelle sale cinematografiche il thriller psicologico Dorian Gray diretto da Oliver Parker e con protagonista Ben Barnes. Del 2018 \u00e8 The Happy Prince - L'ultimo ritratto di Oscar Wilde, di e con Rupert Everett.\nTeatro su Oscar Wilde.\nNel corso degli anni le interpretazioni teatrali delle vicende di Wilde sono innumerevoli; tra le pi\u00f9 famose vi sono: \"Diversions and delights\", \"Atti osceni - I tre processi di Oscar Wilde\" e \"The Judas Kiss\".. Tra i vari attori che nel tempo ne hanno interpretato il ruolo vi sono stati tra gli altri: Vincent Price, Simon Callow, Liam Neeson, Rupert Everett e Romolo Valli.\nOnorificenza in suo nome.\nNel 2007 debutta presso il Teatro Regina Margherita il Premio Wilde Concorso Letterario Europeo; contest ufficiale intitolato ad Oscar Wilde, voluto e ideato dalla Dreams Entertainment ACRI con il progetto Cultura Europa, Daniele Cappa e Piero Sardo Viscuglia. Premio Wilde negli anni si \u00e8 evoluto in varie sezioni fino a diventare tra i 10 concorsi letterari pi\u00f9 prestigiosi d'Europa. Nel 2010 Premio Wilde inizia un sodalizio con l'OPE Osservatorio Parlamentare Europeo volto a promuovere la cultura e i rapporti sociali. Sempre nel 2010 Premio Wilde si sdoppia con il Wilde VIP European Award; onorificenza attribuita ai personaggi dello show biz, cultura, imprenditoria e arte che si sono contraddistinti a livello europeo e o mondiale con meriti culturali e o sociali; tra i quali: Mina, Margherita Fumero, Luciana Serra, Gerri Scotti, Enzo Paolo Turchi e Leo Gullotta."}
{"id": "2796155", "revid": "287204", "url": "https://it.wikipedia.org/wiki?curid=2796155", "title": "Fondazione del patrimonio culturale prussiano", "text": "La Fondazione del patrimonio culturale prussiano (in tedesco: \"Stiftung Preu\u00dfischer Kulturbesitz\") \u00e8 una fondazione pubblica, dipendente dal Ministero della Cultura del governo tedesco, con sede a Berlino. \u00c8 una delle pi\u00f9 grandi organizzazioni culturali del mondo.\nNascita e compiti della fondazione.\nFu fondata il 25 luglio 1957 con una legge nazionale. L'obiettivo principale della fondazione era quello di conservare e preservare i beni culturali dell'antico \"land\" della Prussia. Dalle raccolte e dagli archivi dello Stato prussiano sono dunque nati 17 musei, la Biblioteca Statale di Berlino, l'archivio segreto di Stato e una serie di fondazioni di ricerca.\nDopo la riunificazione tedesca, il compito pi\u00f9 importante dell'organizzazione \u00e8 quello di riunire raccolte finora separate.\nLa fondazione viene finanziata per il 75% dallo Stato e per il 25% da tutti i L\u00e4nder tedeschi. I costi per gli edifici, come ad esempio le spese per il mantenimento della \"Museumsinsel\" (l'Isola dei Musei di Berlino), sono sostenuti interamente dallo Stato. La fondazione prende parte all'Anno Sociale del Volontariato nella cultura.\nLa fondazione istituisce ogni anno il Premio Felix Mendelssohn Bartholdy, che premia i giovani musicisti delle scuole superiori tedesche. Ogni cinque anni viene assegnato dall'organizzazione il Premio Ernst Waldschmidt.\nLa rete informatica della fondazione fa parte della rete scientifica BRAIN (Berlin Research Area Information Network) di Berlino.\nPresidenti della fondazione.\nFondazione del patrimonio culturale prussiano \u00e8 stata diretta dai seguenti presidenti:"}
{"id": "2796156", "revid": "1573940", "url": "https://it.wikipedia.org/wiki?curid=2796156", "title": "Nakhl-e Taqi", "text": "'Nakhl-e Taq\u012b (farsi \u0646\u062e\u0644 \u062a\u0642\u06cc) \u00e8 una citt\u00e0 portuale nella circoscrizione di 'Asal\u016byeh, shahrest\u0101n di Kangan, nella provincia di Bushehr. Si trova poco a nord della citt\u00e0 di 'Asal\u016byeh."}
{"id": "2796157", "revid": "599013", "url": "https://it.wikipedia.org/wiki?curid=2796157", "title": "Bernardino Busi", "text": "Carriera.\nInizia nelle Giovanili del Brescia Calcio e subito si distingue per l'innata predisposizione nel dirigere il reparto arretrato e per le ottime qualit\u00e0 tecniche, tanto da indurre l'allora allenatore del Brescia Calcio, Renato Gei, ad aggregarlo in prima squadra gi\u00e0 nella stagione 1963-1964.\nConosciuto anche come Dino, comincia la sua carriera professionistica debuttando con le Rondinelle il 15 settembre 1963 a Varese (-Brescia 4-0).\nNel corso della sua prima stagione disput\u00f2 due incontri, debuttando al Rigamonti nell'incontro contro la Simmenthal Monza (2-0 il risultato finale)."}
{"id": "2796163", "revid": "462459", "url": "https://it.wikipedia.org/wiki?curid=2796163", "title": "Chris Pettiet", "text": ""}
{"id": "2796164", "revid": "729019", "url": "https://it.wikipedia.org/wiki?curid=2796164", "title": "Aeroporto di Faro", "text": "L'Aeroporto di Faro \u00e8 un aeroporto portoghese situato nei pressi dell'abitato di Montenegro, a circa 7,5 km (circa 3\u00a0km in linea d'aria) a ovest della citt\u00e0 di Faro, raggiungibile lungo la Estrada Nacional N 125 che attraversa la costa meridionale della regione Algarve. La struttura, categorizzata ICAO CAT 4E, \u00e8 dotata di una pista in asfalto lunga 2\u00a0490 m e larga 45 m, situata all'altitudine di 8 metri sul livello del mare, con orientamento dell'unica pista RWY 10/28. La frequenza radio 120.750 MHz per la torre, 118.575\u00a0MHz al suolo, circuito normale.\nL'aeroporto, gestito da ANA-Aeroportos de Portugal, SA, \u00e8 aperto al traffico commerciale e risulta essere il secondo aeroporto pi\u00f9 trafficato in Portogallo dopo l'Aeroporto di Lisbona-Portela ed il sesto pi\u00f9 grande nella penisola iberica dopo l'Aeroporto di Madrid-Barajas, l'Aeroporto Internazionale di Barcellona, l'Aeroporto di Lisbona-Portela, l'Aeroporto di Malaga e l'Aeroporto di Alicante.\nStoria.\nL'aeroporto venne realizzato nei primi anni sessanta per soddisfare le esigenze turistiche della zona, in quegli anni in forte espansione, come Vilamoura e le spiagge intorno Vale del Lobo. L'impianto venne inaugurato il 11 luglio 1965.\nTrasporti.\nAuto.\nL'aeroporto \u00e8 situato nelle vicinanze dell'autostrada, con entrate in direzione di Lisbona, l'Algarve e la Spagna. Per quanto riguarda i parcheggi, il Parking P0 / P1 \u00e8 usato per le soste brevi mentre il P2 / P3 \u00e8 un parcheggio a lungo termine.\nAutobus.\nI collegamenti verso la stazione centrale di Faro e il centro citt\u00e0 sono gestiti attraverso le linee 14 e 16.\nTaxi.\nIl servizio taxi \u00e8 pubblico ed \u00e8 attivo 24/7. In genere un taxi pu\u00f2 portare fino a 4 passeggeri ma si possono richiedere vetture speciali alla fermata.\nAutonoleggi.\nLe aziende che forniscono il servizio di noleggio auto a Faro Aeroporto sono situate nel P4, dove si trovano pi\u00f9 di 25 compagnie locali e internazionali.\nSviluppi futuri.\nNel febbraio 2010, le autorit\u00e0 aeroportuali hanno annunciato un programma di espansione della struttura aeroportuale finalizzate all'incremento della capacit\u00e0 del traffico aereo e dell'aggiornamento tecnologico per aumentare la sicurezza dell'impianto.\nIl programma si svilupper\u00e0 in due fasi, la prima delle quali \u00e8 previsto sia completata entro il 2011. La successiva fase, relativa alla realizzazione di nuovi terminal, si prevede inizi nel 2011 per essere completata nel 2013."}
{"id": "2796165", "revid": "767487", "url": "https://it.wikipedia.org/wiki?curid=2796165", "title": "Ahram", "text": "Ahram (farsi \u0627\u0647\u0631\u0645) \u00e8 il capoluogo dello shahrest\u0101n di Tangestan, nella provincia di Bushehr."}
{"id": "2796166", "revid": "1573940", "url": "https://it.wikipedia.org/wiki?curid=2796166", "title": "Truman Handy Newberry", "text": "Biografia.\nFu il trentanovesimo segretario della marina statunitense sotto il presidente degli Stati Uniti d'America Theodore Roosevelt.\nI suoi genitori erano John Stoughton Newberry e Elena P. Handy, figlia di Truman P. Handy noto banchiere dell'epoca. Studi\u00f2 al Michigan Military Academy e all'universit\u00e0 Yale. Ha contribuito alla creazione della Packard Motor Car Company mentre nel 1893 ha organizzato il Michigan State Naval Brigade. Fu anche senatore dello stato del Michigan."}
{"id": "2796169", "revid": "228587", "url": "https://it.wikipedia.org/wiki?curid=2796169", "title": "Giacca Harrington", "text": "La giacca Harrington, spesso conosciuta solo con il termine Harrington, \u00e8 un particolare tipo di giubbotto leggero che pu\u00f2 essere di vari materiali, come lana, cotone, poliestere, e all'interno presenta un'imbottitura di diverso materiale (solitamente lana) in stile tartan scozzese.\nIl primo giubbino di questo tipo \u00e8 attribuibile alla britannica Baracuta, che nel 1937 cre\u00f2 il modello G9, ma l'espansione vera e propria si ebbe intorno agli anni cinquanta-sessanta con l'avvento delle prime mode giovanili, tra cui quella dei mod che, ad emulazione dello stile Ivy League americano, ne fece un vero oggetto di culto. Successivamente queste impostazioni stilistiche verranno prese anche da altre sottoculture come gli skinhead. Il nome \"Harrington\" deriva dal personaggio di Rodney Harrington, fra i protagonisti della serie televisiva degli anni '60 \"Peyton Place\", che contribu\u00ec alla popolarit\u00e0 di questo modello di giacca."}
{"id": "2796173", "revid": "256896", "url": "https://it.wikipedia.org/wiki?curid=2796173", "title": "Centro Allevamento Quadrupedi", "text": ""}
{"id": "2796174", "revid": "1048993", "url": "https://it.wikipedia.org/wiki?curid=2796174", "title": "Tetsu Inada", "text": " Lavora per Aoni Production."}
{"id": "2796177", "revid": "422900", "url": "https://it.wikipedia.org/wiki?curid=2796177", "title": "Inada Tetsu", "text": ""}
{"id": "2796179", "revid": "547034", "url": "https://it.wikipedia.org/wiki?curid=2796179", "title": "Gustav Graves", "text": "Gustav Graves (alias \"colonnello Tan-Sun Moon\") \u00e8 un personaggio immaginario della serie cinematografica, nemico di James Bond, e il principale antagonista del film \"La morte pu\u00f2 attendere\" (2002). Graves \u00e8 liberamente ispirato al personaggio di Hugo Drax (alias \"Hugo von Drake\"), antagonista del romanzo di Ian Fleming \"\", che, come Graves modifica il suo aspetto fisico per infiltrarsi nella societ\u00e0 che vuole distruggere (Drax aveva gi\u00e0 visto una trasposizione, alquanto poco fedele, nel film \"Moonraker - Operazione spazio\" del 1979). \u00c8 stato interpretato da Toby Stephens (nel ruolo di Graves) e da Will Yun Lee (nel ruolo di Moon).\nBiografia.\nNato col nome di Tan-Sun Moon, figlio del generale Moon, nelle regioni nord-coreane. Studi\u00f2 ad Oxford e ad Harvard per diventare un diplomatico tra l'occidente e la Corea del Nord. Invece divenne un fondamentalista, contrabbandiere d'armi e dei diamanti insanguinati della Sierra Leone, intento a invadere la Corea del Sud e, con l'influenza paterna, compie una rapida carriera militare fino a diventare colonnello.\nI servizi segreti si accorgono dei suoi piani e inviano James Bond per fermarlo. L'operazione sembra, apparentemente, un successo quando Moon cade in un precipizio. In realt\u00e0 \u00e8 tutt'altro che morto e fugge a Cuba dove si sottopone a un intervento di sostituzione del DNA assumendo una fisicit\u00e0 caucasica. Assume il nome di Gustav Graves, un miliardario esploratore che lavora in miniere di diamanti in Argentina, per poi scoprirne una in Islanda. La nuova identit\u00e0 \u00e8 basata proprio su James Bond che, con il suo carattere arrogante e provocatorio, ma anche carismatico e raffinato, ha colpito molto il giovane colonnello. Purtroppo il trattamento ha i suoi effetti collaterali: Gustav/Tan-Sun soffre di costante insonnia e inizia ad avere disturbi psichici ai limiti della paranoia, che riesce a controllare solamente grazie a un dispositivo chiamato \"dream machine\".\nCoi soldi ricavati dal commercio di diamanti passa alla creazione di un ultramoderno satellite chiamato Icarus, creatore di devastanti raggi, col quale potr\u00e0 invadere la Corea del Sud e il Giappone. Con un aereo attraverser\u00e0 le zone distrutte da Icarus per assistere alla sua vittoria ma Bond far\u00e0 la sua comparsa e, nonostante Graves sia munito di un esoscheletro che rilascia scariche elettriche, lo uccider\u00e0 facendolo risucchiare nella turbina dello stesso aereo."}
{"id": "2796184", "revid": "122187546", "url": "https://it.wikipedia.org/wiki?curid=2796184", "title": "Stella di inversione", "text": "La stella di inversione \u00e8 una particolare configurazione di binari ferroviari a forma di pentacolo che permette di invertire il posizionamento (regresso) di una motrice ferroviaria asimmetrica (come ad esempio una locomotiva a vapore) in uno spazio limitato.\nLa stella di inversione \u00e8 funzionalmente equivalente ad una piattaforma girevole (anche se quest'ultima, oltre all'inversione, pu\u00f2 svolgere anche funzioni di smistamento). Identica funzionalit\u00e0 pu\u00f2 essere ottenuta tramite una configurazione a stella con un numero arbitrario di punte, purch\u00e9 dispari. Nella realt\u00e0, oltre alla stella di inversione a pentagramma, \u00e8 usato solo il triangolo di regresso. Un'altra possibilit\u00e0 di ottenere lo stesso risultato \u00e8 data dal cappio di ritorno.\nTrattandosi di un impianto fisso, la stella di inversione richiede una minore manutenzione rispetto alla piattaforma girevole e pertanto fu per questa ragione ad essa preferita in alcuni casi. Rispetto al triangolo di regresso, pi\u00f9 diffuso negli Stati Uniti, il numero di manovre richiesto \u00e8 maggiore, ma lo spazio occupato \u00e8 assai pi\u00f9 ridotto. Le dimensioni sono assai minori anche rispetto al cappio di ritorno, che per\u00f2 ha il vantaggio di poter invertire un intero convoglio.\nIn Italia vi sono state stelle di inversione presso le stazioni di Carbonia Stato e di Oristano (in Sardegna), ed in varie localit\u00e0 in Trentino-Alto Adige: Malles, San Candido, Brennero. Una era presente anche a Verona Porta Nuova. Le stelle di inversione di Malles e Carbonia sono tuttora in servizio, utilizzate in occasione dell'impiego di treni turistici trainati da locomotive a vapore.\nTecnica.\nLa stella si compone di cinque segmenti rettilinei, due dei quali sono solitamente collegati al binario principale per l'entrata e l'uscita mentre gli altri tre sono dei tronchini. In alternativa, si pu\u00f2 avere un binario di ingresso/uscita e quattro tronchini. Ai vertici del pentagramma si trovano dei deviatoi. La stella \u00e8 inoltre composta di tre incroci. \nLa motrice proveniente dal binario principale entra nella stella dal binario di accesso e procede sul primo tronchino. Dopo aver commutato il deviatoio, la motrice retrocede sul secondo tronchino, per poi avanzare sul tronchino successivo e quindi retrocedere sul binario di uscita, tornando al binario principale con la fronte rivolta nella direzione opposta a quella che aveva in ingresso."}
{"id": "2796190", "revid": "6923", "url": "https://it.wikipedia.org/wiki?curid=2796190", "title": "Lokomotivfabrik der StEG", "text": "La Lokomotivfabrik der StEG fu la prima fabbrica di locomotive Austro-ungarica. Fondata nel 1839 fu una delle pi\u00f9 significative produttrici di locomotive dell'area centro europea.\nLa fabbrica inizi\u00f2 la sua produzione nel 1839 per conto della \"Raaber Bahn\" (\u00d6stbahn) con macchinari ed impianti per lo pi\u00f9 di costruzione inglese. Le prime locomotive a vapore e i primi vagoni, i primi costruiti in Austria vennero consegnati nel 1840.\nNel 1855 la fabbrica pass\u00f2 sotto il controllo dello stato assumendo il nome di \"k.k. landesbefugte Maschinen-Fabrik in Wien der privilegirten \u00f6sterreichisch-ungarischen Staats-Eisenbahn-Gesellschaft\"(Lokomotivfabrik der StEG) che l'ampli\u00f2 ulteriormente.\nProdusse un gran numero di locomotive anche di grandi dimensioni con rodiggio anche di sei assi accoppiati.\nA causa della sconfitta austriaca nella prima guerra mondiale sub\u00ec la perdita di molti dei clienti precedenti limitando la propria produzione alle esigenze interne. Un numero consistente di locomotive entrate nel parco delle Ferrovie dello Stato italiane dopo il 1918 era stato costruito dalla \"StEG\". Nel 1930 chiuse i battenti."}
{"id": "2796199", "revid": "767487", "url": "https://it.wikipedia.org/wiki?curid=2796199", "title": "Symphony OS", "text": "Symphony OS, noto anche come SymphonyOne, \u00e8 un distribuzione GNU/Linux basata su Ubuntu che utilizza l'ambiente desktop GNOME. Questa distro \u00e8 stata progettata con il fine di ottenere un'estrema semplicit\u00e0 e usabilit\u00e0: le reti WLAN possono funzionare automaticamente, senza intervento da parte dell'utente. SymphonyOne include anche una sua Mozilla nel proprio ambiente, chiamata Orchestra.\nStoria.\nInizialmente SymphonyOne era basata su Knoppix, ma gi\u00e0 dalle prime uscite del maggio 2006 pass\u00f2 a Debian unstable e nel 2007 pass\u00f2 definitivamente ad Ubuntu. Nel 2010, colpito da una profonda crisi economica, il progetto Symphony OS viene sospeso ed il relativo sito viene reso irraggiungibile. A fine del Giugno 2011 il progetto riprende per un periodo breve, viene annunciato il passaggio da Mezzo Desktop a GNOME, pubblicando alcune immagini ma non fornendo ad alcun utente la possibilit\u00e0 di utilizzare la distribuzione in quanto il sito ed il relativo progetto sono stati resi nuovamente irraggiungibili.\nA inizio gennaio 2014 viene ripreso il progetto, ritornando su Mezzo Desktop con SymphonyOS 14.0, il progetto non \u00e8 pi\u00f9 incentrato nella gestione dello spazio ma adesso \u00e8 pi\u00f9 cloud-based cercando di utilizzare webapps."}
{"id": "2796212", "revid": "1543377", "url": "https://it.wikipedia.org/wiki?curid=2796212", "title": "George von Lengerke Meyer", "text": "Biografia.\nDiscendente da emigranti tedeschi, Meyer si laure\u00f2 ad Harvard nel 1879 e nei 20 anni seguenti si dedic\u00f2 alle attivit\u00e0 di commerciante, direttore di banca e proprietario di industrie manufatturiere. Si spos\u00f2 nel 1885 con Marian Alice Appleton.\nOttenne posizioni di rilievo nel governo locale, entrando nel 1889 nel \"Boston Common Council\", il ramo legislativo del governo della citt\u00e0 di Boston ed in seguito si un\u00ec al \"Board of Aldermen\". Entr\u00f2 alla Massachusetts Legislature del quale fu rappresentante. Nel 1898 venne nominato dal Governatore del Massachusetts, Roger Wolcott, rappresentante dello stato all'Esposizione di Parigi..\nPolitico conservativo, membro del Partito Repubblicano, venne nominato come membro della commissione nel 1899. I presidenti repubblicani William McKinley e Theodore Roosevelt nominarono Meyer come ambasciatore in Italia fra il 1900 ed il 1905 e in Russia (1905\u20131907). Come ambasciatore in Russia, present\u00f2 allo zar la proposta di Roosevelt per mettere fine alla guerra russo-giapponese che condusse al Trattato di Portsmouth il 5 settembre 1905. \nSotto l'amministrazione Roosevelt, Meyer fu il 43\u00ba Postmaster General degli Stati Uniti, carica che ricopr\u00ec dal 15 gennaio 1907 al 4 marzo 1909. Durante quest'incarico, venne introdotta la prima macchina distributrice di francobolli del paese e i primi francobolli stampati in rotoli.\nFu il quarantesimo segretario della marina statunitense sotto il presidente degli Stati Uniti d'America William Howard Taft.\nDurante questo periodo, la marina statunitense fece le prime prove di aviazione navale e negli anni 1910-1911, il pilota Eugene Ely riusc\u00ec a decollare ed atterrare da una nave da guerra, la USS Birmingham.\nNel 1913 si ritir\u00f2 a vita privata, abbandonando la scena politica.\nRiconoscimenti.\nIl cacciatorpediniere USS Meyer (DD-279), che ha prestato servizio sino al 15 maggio 1929, \u00e8 stato denominato in tal modo in suo onore."}
{"id": "2796219", "revid": "56620", "url": "https://it.wikipedia.org/wiki?curid=2796219", "title": "Cesare Francesco Cassini", "text": ""}
{"id": "2796220", "revid": "7", "url": "https://it.wikipedia.org/wiki?curid=2796220", "title": "Christine Jean", "text": ""}
{"id": "2796221", "revid": "287204", "url": "https://it.wikipedia.org/wiki?curid=2796221", "title": "Moncho Lopez", "text": ""}
{"id": "2796235", "revid": "339392", "url": "https://it.wikipedia.org/wiki?curid=2796235", "title": "Union des d\u00e9mocrates pour la R\u00e9publique", "text": ""}
{"id": "2796241", "revid": "697352", "url": "https://it.wikipedia.org/wiki?curid=2796241", "title": "La strada (disambigua)", "text": ""}
{"id": "2796243", "revid": "599013", "url": "https://it.wikipedia.org/wiki?curid=2796243", "title": "Exile (Enya)", "text": "Exile \u00e8 una canzone della cantante e musicista irlandese Enya, pubblicata nel 1991 come quarto singolo estratto dall'album \"Watermark\".\nIl Singolo.\nDescrizione.\nIl brano \u00e8 stato inizialmente pubblicato nel 1988 come traccia dell'album \"Watermark\", il secondo lavoro discografico della cantante irlandese. Nel 1991, in occasione del suo utilizzo nella colonna sonora del film \"Pazzi a Beverly Hills\", la canzone \u00e8 stata pubblicata come singolo, il quarto estratto dall'album pubblicato tre anni prima."}
{"id": "2796255", "revid": "599013", "url": "https://it.wikipedia.org/wiki?curid=2796255", "title": "Peter Crawford", "text": ""}
{"id": "2796260", "revid": "599013", "url": "https://it.wikipedia.org/wiki?curid=2796260", "title": "Giann\u012bs Myl\u014dnas", "text": ""}
{"id": "2796262", "revid": "599013", "url": "https://it.wikipedia.org/wiki?curid=2796262", "title": "Giann\u012bs Papagiann\u012bs", "text": ""}
{"id": "2796264", "revid": "599013", "url": "https://it.wikipedia.org/wiki?curid=2796264", "title": "Gi\u014drgos Mposganas", "text": ""}
{"id": "2796265", "revid": "1318658", "url": "https://it.wikipedia.org/wiki?curid=2796265", "title": "Giorgio Kienerk", "text": "Biografia.\nGiorgio Kienerk nacque da Marco, di origine svizzera e impiegato al Ministero della pubblica istruzione (allora Firenze era capitale d'Italia), e dalla francese St\u00e9phanie Gallyot.\nFu allievo dello scultore Adriano Cecioni e del pittore Telemaco Signorini, entrambi appartenenti al movimento artistico dei Macchiaioli.\nIntorno al 1890, insieme ad altri giovani pittori toscani che verranno poi chiamati Postmacchiaioli, Kienerk si volse verso nuovi orientamenti artistico-culturali di tendenza internazionale, come il divisionismo, il simbolismo e l'Art Nouveau; la naturale adesione a questo clima di rinnovamento introdusse l'artista nei circuiti espositivi europei.\nSul finire del secolo e poi nel Novecento rivolse il suo interesse non solo alla pittura e alla scultura, ma anche all'arte grafica che avrebbe preso il suo avvio ottenendo subito larga e fortunata diffusione. Palesando la sua grande capacit\u00e0 inventiva, lavor\u00f2 come illustratore per note riviste dell'epoca rendendosi protagonista di notevoli innovazioni formali. Particolarmente significativa la collaborazione con Mario Novaro per la realizzazione della rivista \"La Riviera Ligure\".\nDal 1905, per trent'anni, ricopr\u00ec il ruolo di Direttore della Civica Scuola di Pittura di Pavia, nel contempo dedicandosi pienamente all'insegnamento, e senza tralasciare la propria attivit\u00e0 di artista.\nNel 1921 espone alla Permanente nella Mostra di artisti Veneti-Toscani-Lombardi cinque quadri (Strada di campagna, Mattino d'estate, Nel parco, Sera, Il Pagliaio).\nKienerk mor\u00ec nel 1948 nella casa di Poggio alla Farnia a Fauglia, dove aveva trascorso ogni estate fin dal 1919 nella villa di famiglia immortalando la campagna circostante in numerose opere.\nMuseo.\nNel 2009 il Comune di Fauglia (Pisa) ha dedicato a Giorgio Kienerk un museo che testimonia l'ampia attivit\u00e0 dell'artista, collocato nelle carceri poste sul retro del Palazzo Municipale.\nLa raccolta consta di sculture a tutto tondo e a bassorilievo, di pitture ad olio e a pastelli, di importanti disegni, delle estrose macchie senza contorni disegnati ideate dall'artista all'inizio del Novecento e di una serie di taccuini; complessivamente oltre centotrenta pezzi. Le opere coprono tutto il percorso artistico del fiorentino, dalla produzione giovanile agli ultimi dipinti eseguiti a Fauglia."}
{"id": "2796266", "revid": "767487", "url": "https://it.wikipedia.org/wiki?curid=2796266", "title": "Chr\u012bstos Tsekos", "text": ""}
{"id": "2796267", "revid": "641883", "url": "https://it.wikipedia.org/wiki?curid=2796267", "title": "Crisarobina", "text": "La crisarobina \u00e8 una sostanza contenuta nella pianta Andira Araroba; viene utilizzata nella terapia della psoriasi, specie nei suoi derivati sintetici come il ditranolo. Il suo prodotto di ossidazione \u00e8 l'acido crisofanico, anch'esso utilizzato in dermatologia."}
{"id": "2796271", "revid": "599013", "url": "https://it.wikipedia.org/wiki?curid=2796271", "title": "Antwine Williams", "text": ""}
{"id": "2796277", "revid": "599013", "url": "https://it.wikipedia.org/wiki?curid=2796277", "title": "Sbarramento val d'Ega", "text": "Lo sbarramento val d'Ega (in tedesco Sperre Eggental) \u00e8 uno sbarramento che fa parte del \"XIV settore Isarco\", nel Vallo alpino in Alto Adige. Lo sbarramento si trova poco a nord di Bolzano, presso Cardano pochi chilometri all'interno della val d'Ega.\nStoria.\nQuesto sbarramento difensivo era stato progettato si per sbarrare la val d'Ega, ma il suo vero e proprio fine era quello di impedire agli invasori di aggirare il grande sbarramento Bolzano Sud, posto pi\u00f9 a sud. Il suo progetto doveva raddoppiare il III sistema difensivo, ovvero proseguiva dal Bolzano, verso monte Pozza, e scendeva in val d'Ega, due chilometri pi\u00f9 a nord della localit\u00e0 \"Ponte Nova-Birchabruck\". Da qui risaliva in direzione della val Gardena, dove era previsto, ma mai messo in pratica, la costruzione di un sistema difensivo a sud di Selva di Val Gardena, in localit\u00e0 Plan, come raddoppio del III sistema, con 10 bunker (di cui 2 d'artiglieria) e con un armamento previsto di 33 mitragliatrici, 3 cannoni anticarro, 6 mortai e 4 cannoni 75/27.\nNel 1940 si cambi\u00f2 idea, spostando lo sbarramento in posizione pi\u00f9 avanzata rispetto a quanto detto sopra. Ora era previsto in uno dei punti pi\u00f9 stretti della vallata, ovvero a due chilometri da Cardano. Nel febbraio-marzo dello stesso anno si ipotizzo una sistemazione di tipo B, seguendo i dettami della circolare 15000, resistente ai grandi calibri. Questa nuova idea prevedeva la costruzione di 5 opere difensive, poste ad impedire eventuali passaggi del nemico per l'unica strada. L'armamento previsto, complessivo di questo sbarramento era di 11 mitragliatrici, 5 fucili mitragliatori, un cannone anticarro e un lanciafiamme. Oltre a ci\u00f2, come difesa passiva erano previste interruzioni della galleria e dei due ponti sul torrente Ega a nord dello sbarramento, mentre per quanto riguarda lo sbarramento della strada in s\u00e9, di fronte all'opera 1 erano previsti 9 spezzoni di rotaie come ostacolo anticarro.\nTutte le opere ipotizzate ultimarono i lavori di scavo, principalmente nella roccia, e i rivestimenti interni nella maggior parte delle opere, tranne per quanto riguarda le armi vere e proprie. In totale solamente due opere vennero portate a conclusione, tra cui l'opera 3 che fu dotata di una piastra corazzata a minimo spessore frontale (m.s.f.).\nCon la sospensione di lavori, alcune delle opere difensive non avevano ancora ricevuto le aperture esterne, e quindi fu effettuata una veloce, ma efficace mimetizzazione, che ancora oggi le rende particolarmente difficili da individuare.\nNel corso del 2017 a seguito dei lavori di realizzazione delle due nuove gallerie al fine di rettificare la strada ed evitare il passaggio nella parte sommitale della gola della Val d'Ega verranno sacrificate le opere 2, 4 e 5.\nTabella delle opere dello sbarramento.\nL'opera 4 era al comando dello sbarramento."}
{"id": "2796278", "revid": "1272592", "url": "https://it.wikipedia.org/wiki?curid=2796278", "title": "Casatico (Marcaria)", "text": "Casatico \u00e8 una localit\u00e0 della Lombardia, frazione del comune di Marcaria, in provincia di Mantova.\nStoria.\nGi\u00e0 nell'XI secolo Casatico faceva parte dei domini della casa degli Obertenghi. Il marchese Adalberto Obertengo e la moglie Adelaide nel 1033 la donarono insieme all'intera corte di Marcaria di cui era parte integrante al neo eretto monastero benedettino di Castiglione di Parma, odierna Castione Marchesi. Gli ordini monastici, benedettini prima, olivetani poi, ne detennero la propriet\u00e0 fino alla soppressione del cenobio avvenuta nella seconda met\u00e0 del Settecento, investendone precedentemente i dominanti di Mantova (Bonacolsi e Gonzaga), e ad iniziare dal 1445 la famiglia Castiglioni nella persona del conte Baldassare Castiglioni, amico del marchese di Mantova Ludovico III Gonzaga e nonno del suo pi\u00f9 famoso omonimo nipote autore de Il Cortegiano."}
{"id": "2796281", "revid": "712828", "url": "https://it.wikipedia.org/wiki?curid=2796281", "title": "Something, Something, Something, Dark Side", "text": "Something, Something, Something, Dark Side (noto anche come I Griffin presentano Something, Something, Something, Dark Side) \u00e8 il ventesimo episodio dell'ottava stagione \"I Griffin\".\n\u00c8 la parodia del film \"L'Impero colpisce ancora\". \u00c8 il sequel di \"Blue Harvest\" ed \u00e8 seguito da \"It's a Trap!\".\nIl titolo potrebbe essere reso in italiano come \"Bla, bla, bla, Lato Oscuro\", e fa riferimento alla \"formula segreta\" dei dialoghi di \"Guerre stellari\" enunciata nell'episodio della quinta stagione \"Al limite della legalit\u00e0\".\nTrama.\nLa famiglia Griffin \u00e8 in salotto a guardare la televisione quando la corrente salta nuovamente. Peter inizia a raccontare il seguito della storia raccontata precedentemente. Da una nave imperiale parte una sonda droide che atterra su Hoth in cerca dei ribelli. Il comandante Luke Skywalker crede che sia un meteorite, quindi va a controllare ma viene assalito da un wampa. Preouccupato per il mancato rientro alla base, Ian Solo esce a cercarlo. Luke ha una visione di Obi-Wan Kenobi che gli dice di recarsi sul pianeta Dagobah dove Yoda gli insegner\u00e0 a padroneggiare la Forza, poi viene soccorso da Ian.\nNel frattempo Lord Fener si sta dirigendo con la flotta imperiale verso Hoth, i ribelli affrontano in battaglia le truppe d'assalto e gli AT-AT con i loro snowspeeder, ma le truppe imperiali riescono a conquistare la base. Ian, Leila, Chewbecca e D-3BO fuggono a bordo del Millennium Falcon e riescono a seminare gli inseguitori infilandosi in un campo di asteroidi. Luke invece, a bordo del suo X-wing, assieme a C1-P8 si dirige verso il sistema di Dagobah, attera in una palude dove incontra Yoda e in seguito inizia l'addestramento per diventare uno Jedi. L'Imperatore affida a Dart Fener il compito di trovare Luke e di farlo passare al lato oscuro. Ian decide di andare a rifugiarsi dal suo amico Lando Calrissian nella Citt\u00e0 delle nuvole su Bespin, ma il Millennium Falcon \u00e8 stato pedinato da Boba Fett. Luke sente che i suoi amici sono in pericolo e dedice di andarli a salvare; Dart Fener li ha catturati e ha fatto congelare Ian in un blocco di grafite. Lando, Leila, Chewbecca e i droidi riescono a liberarsi.\nLuke giunge nella Citt\u00e0 delle nuvole e, nonostante Yoda lo abbia avvertito che non \u00e8 ancora un cavaliere Jedi, affronta Dart Fener in un duello con le spade laser. Nello scontro Dart Fener rivela al ragazzo che in realt\u00e0 lui \u00e8 suo padre, Luke per\u00f2 non vuole unirsi al Lato Oscuro e si lancia in un condotto di aerazione. Leila sente che Luke ha bisogno di aiuto, a bordo del Millennium Falcon tornano indietro a recuperarlo e si salvano saltando nell'iperspazio raggiungendo poi la Fregata Nebulon-B. A questo punto, Peter finisce di raccontare la storia e in casa torna la luce.\nPersonaggi.\nDiversi personaggi di \"Guerre stellari\" sono stati sostituiti da Peter con i personaggi presenti ne \"I Griffin\", che hanno riportato le loro caratteristiche nei personaggi di \"Guerre stellari\" che sono andati a interpretare.\nEdizioni home video.\nPrima di essere trasmesso in TV il film \u00e8 stato pubblicato su DVD e Blu-ray Disc, negli Stati Uniti il 22 dicembre 2009 mentre in Italia il 3 febbraio 2010. I contenuti speciali contenuti nella versione italiana sono i seguenti:"}
{"id": "2796285", "revid": "1442080", "url": "https://it.wikipedia.org/wiki?curid=2796285", "title": "SAP Open 2010 - Singolare", "text": "Il singolare dello SAP Open 2010 \u00e8 stato un torneo di tennis facente parte dell'ATP World Tour 2010.\nRadek \u0160t\u011bp\u00e1nek era il detentore del titolo.\nFernando Verdasco ha vinto il torneo battendo in finale Andy Roddick 3-6, 6-4, 6-4."}
{"id": "2796286", "revid": "599013", "url": "https://it.wikipedia.org/wiki?curid=2796286", "title": "Jeff Stern", "text": ""}
{"id": "2796289", "revid": "1543377", "url": "https://it.wikipedia.org/wiki?curid=2796289", "title": "Urbine", "text": "Urbine si riferisce a un progetto del disegnatore William Woods che combina la colonna di una doccia tripla da stabilimento balneare o piscina pubblica, un serbatoio d'acqua calda e un micro-aerogeneratore, per sfruttare a suo vantaggio alcune propriet\u00e0 collaterali, come l'attrito della trasmissione, e l'inevitabile riscaldamento solare (aumentato da una vernice scura), per generare calore che riscalda l'acqua della doccia, mentre allo stesso tempo si produce una discreta quota di elettricit\u00e0 utile per far funzionare illuminazione, impianto audio, ecc."}
{"id": "2796291", "revid": "767487", "url": "https://it.wikipedia.org/wiki?curid=2796291", "title": "Raranimus dashankouensis", "text": "Il raranimo (Raranimus dashankouensis) \u00e8 un tetrapode estinto, appartenente ai terapsidi. Visse nel Permiano medio (circa 270 milioni di anni fa). I suoi resti fossili sono stati ritrovati in Cina. \u00c8 considerato il pi\u00f9 primitivo rappresentante dei terapsidi.\nDescrizione.\nConosciuto per un teschio parziale, questo animale doveva essere molto simile ai suoi antenati sfenacodonti (tra cui il ben noto \"Dimetrodon\"). Gli incisivi erano incurvati, mentre i canini particolarmente lunghi erano seghettati lungo il margine posteriore. La presenza di due canini funzionali \u00e8 caratteristica degli sfenacodonti e non \u00e8 riscontrata in nessun altro terapside noto. In ogni caso, la forma lunga e sottile dei canini \u00e8 un carattere derivato proprio dei terapsidi, dal momento che i canini degli sfenacondonti erano pi\u00f9 massicci. I precanini erano piccoli e seghettati anteriormente, come in \"Dimetrodon\" e \"Tetraceratops\". La regione del palato, inoltre, mostra caratteristiche riscontrate nei successivi terapsidi dinocefali.\nClassificazione.\nIl raranimo \u00e8 stato descritto per la prima volta nel 2009, sulla base di un ritrovamento effettuato nel 1998 nella regione del Gansu. Il fossile risale al piano Roadiano del Permiano medio. Gli sfenacodonti erano comuni a fine Permiano inferiore, ma si estinsero subito dopo; i terapsidi, invece, non apparvero fino al Permiano medio (limite Roadiano-Wordiano). Lo iato temporale tra questi due eventi \u00e8 noto come \"Olson's Gap\", e rappresenta il periodo in cui i terapsidi devono essersi evoluti. Per questo motivo il fossile di \"Raranimus\", un terapside primitivo proveniente da questo periodo, \u00e8 fondamentale nel capire l'evoluzione dei terapsidi. Di recente sono stati rinvenuti alcuni fossili di terapsidi a colmare questo iato, come \"Sinophoneus\", \"Biseridens\" e \"Stenocybus\"."}
{"id": "2796292", "revid": "124123", "url": "https://it.wikipedia.org/wiki?curid=2796292", "title": "Kaneta Kimotsuki", "text": ""}
{"id": "2796295", "revid": "228587", "url": "https://it.wikipedia.org/wiki?curid=2796295", "title": "GLAAD Media Awards 2009", "text": "La 20\u00aa edizione dei GLAAD Media Awards si \u00e8 tenuta nel 2009. Le cerimonie di premiazione hanno avuto luogo al Marriot Marquis di New York il 28 marzo, al Nokia Theatre di Los Angeles il 18 aprile e all'Hilton Towers di San Francisco il 9 maggio."}
{"id": "2796300", "revid": "1821847", "url": "https://it.wikipedia.org/wiki?curid=2796300", "title": "Josephus Daniels", "text": "Biografia.\nFu il quarantunesimo segretario della marina statunitense sotto il presidente degli Stati Uniti d'America Woodrow Wilson.\nDopo la morte del padre, ucciso incidentalmente durante la guerra di secessione americana, si trasfer\u00ec con il resto della famiglia nella citt\u00e0 di Wilson, nello stato della Carolina del Nord.\nCollabor\u00f2 al \"The News &amp; Observer\", nel 1888 spos\u00f2 Daniels Addie Worth Bagley, la nipote di Jonathan Worth.\nRiconoscimenti.\nL'USS \"Josephus Daniels\" (CG-27) deve a lui il proprio nome."}
{"id": "2796301", "revid": "22356", "url": "https://it.wikipedia.org/wiki?curid=2796301", "title": "Raranimus", "text": ""}
{"id": "2796308", "revid": "422900", "url": "https://it.wikipedia.org/wiki?curid=2796308", "title": "Kimotsuki Kaneta", "text": ""}
{"id": "2796318", "revid": "1924342", "url": "https://it.wikipedia.org/wiki?curid=2796318", "title": "U218 Videos", "text": "U218 Videos \u00e8 una raccolta di video musicali della band rock irlandese U2 pubblicata nel 2006 in contemporanea col Greatest Hits \"U218 Singles\". Contiene i video del CD, tranne \"Window in the Skies\"; sono presenti inoltre le versioni internazionali e statunitensi dei video \"Stuck in a Moment You Can't Get Out Of\" e \"Walk On\"."}
{"id": "2796320", "revid": "247222", "url": "https://it.wikipedia.org/wiki?curid=2796320", "title": "Alice (Francesco De Gregori)", "text": ""}
{"id": "2796321", "revid": "69815", "url": "https://it.wikipedia.org/wiki?curid=2796321", "title": "\u0636", "text": ""}
{"id": "2796323", "revid": "247222", "url": "https://it.wikipedia.org/wiki?curid=2796323", "title": "I musicanti (Francesco De Gregori)", "text": ""}
{"id": "2796326", "revid": "118936474", "url": "https://it.wikipedia.org/wiki?curid=2796326", "title": "C\u00e0 de' Soresini", "text": "C\u00e0 de' Soresini \u00e8 una frazione del comune cremonese di San Martino del Lago.\nStoria.\nLa localit\u00e0, piccolo borgo agricolo, fu nominata per la prima volta nel 1451.\nIn et\u00e0 napoleonica (1810-16) C\u00e0 de' Soresini fu frazione di Voltido, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 507 abitanti. Nel 1867 il comune di C\u00e0 de' Soresini venne aggregato al comune di San Martino del Lago.\nInfrastrutture e trasporti.\nTra il 1888 e il 1954 C\u00e0 de' Soresini ospit\u00f2 una stazione tranviaria lungo la tranvia Cremona-Casalmaggiore che fungeva altres\u00ec da localit\u00e0 di diramazione della tranvia Ca' de Soresini-San Giovanni in Croce, soppressa nel 1928. Entrambi gli impianti erano in ultimo gestiti dalla societ\u00e0 Tramvie Provinciali Cremonesi."}
{"id": "2796331", "revid": "149727", "url": "https://it.wikipedia.org/wiki?curid=2796331", "title": "Ca de' Soresini con Villa de' Talamazzi", "text": ""}
{"id": "2796337", "revid": "149727", "url": "https://it.wikipedia.org/wiki?curid=2796337", "title": "Ca' de Soresini", "text": ""}
{"id": "2796339", "revid": "767487", "url": "https://it.wikipedia.org/wiki?curid=2796339", "title": "T.J. Sorrentine", "text": ""}
{"id": "2796341", "revid": "69815", "url": "https://it.wikipedia.org/wiki?curid=2796341", "title": "\u0635", "text": ""}
{"id": "2796344", "revid": "52076", "url": "https://it.wikipedia.org/wiki?curid=2796344", "title": "\ufeb5", "text": ""}
{"id": "2796345", "revid": "69815", "url": "https://it.wikipedia.org/wiki?curid=2796345", "title": "\ufeb1", "text": ""}
{"id": "2796346", "revid": "647919", "url": "https://it.wikipedia.org/wiki?curid=2796346", "title": "\ufeaf", "text": ""}
{"id": "2796349", "revid": "339392", "url": "https://it.wikipedia.org/wiki?curid=2796349", "title": "\ufead", "text": ""}
{"id": "2796350", "revid": "339392", "url": "https://it.wikipedia.org/wiki?curid=2796350", "title": "\ufeab", "text": ""}
{"id": "2796351", "revid": "69815", "url": "https://it.wikipedia.org/wiki?curid=2796351", "title": "\ufea9", "text": ""}
{"id": "2796354", "revid": "339392", "url": "https://it.wikipedia.org/wiki?curid=2796354", "title": "\ufea5", "text": ""}
{"id": "2796355", "revid": "69815", "url": "https://it.wikipedia.org/wiki?curid=2796355", "title": "\u062d", "text": ""}
{"id": "2796357", "revid": "69815", "url": "https://it.wikipedia.org/wiki?curid=2796357", "title": "\ufe9d", "text": ""}
{"id": "2796358", "revid": "287204", "url": "https://it.wikipedia.org/wiki?curid=2796358", "title": "Zaozhuang", "text": "Zaozhuang (cinese semplificato: \u67a3\u5e84; cinese tradizionale: \u68d7\u838a; pinyin: Z\u01ceozhu\u0101ng) \u00e8 una citt\u00e0-prefettura sita nella parte meridionale della provincia dello Shandong, Cina. Confina con Jining a ovest ea nord, Linyi ad est, e la provincia di Jiangsu, a sud.\nAmministrazione.\nLa prefettura della citt\u00e0 di Zaozhuang amministra 6 divisioni, tra cui 5 distretti e 1 citt\u00e0-contea.\nQuesti sono ulteriormente suddivise in 62 livelli, tra cui 44 Comuni, 2 borgate e 16 sottodistretti."}
{"id": "2796359", "revid": "339392", "url": "https://it.wikipedia.org/wiki?curid=2796359", "title": "\ufe99", "text": ""}
{"id": "2796360", "revid": "580", "url": "https://it.wikipedia.org/wiki?curid=2796360", "title": "Teorema dell'inviluppo", "text": "Il teorema dell'inviluppo \u00e8 un teorema matematico legato ad applicazioni economiche e al concetto di minimizzazione della spesa. \nIl teorema esiste in due versioni: una versione regolare (per problemi di ottimizzazione non vincolata) ed una versione generalizzata (per problemi di ottimizzazione vincolata).\nSecondo l'enunciato della versione generalizzata, dato un problema di ottimizzazione, la derivata della funzione valore (cio\u00e8 la funzione che mette in relazione il valore della funzione obiettivo con i parametri del problema) rispetto ad un parametro, \u00e8 uguale alla derivata della Lagrangiana rispetto allo stesso parametro.\nL'importanza di tale teorema \u00e8 dovuta anche al fatto che da esso discendono il lemma di Hotelling, il lemma di Shephard e l'identit\u00e0 di Roy. Esso inoltre permette un calcolo pi\u00f9 semplice di statistiche comparative in modelli economici.\nNel seguito dell'enunciazione le considerazioni fatte per problemi di massimizzazione valgono alla stessa maniera anche per problemi di minimizzazione e si assume che le variabili in grassetto rappresentino vettori.\nTeorema dell'inviluppo.\nSi consideri un arbitrario problema di massimizzazione non vincolata\nin cui la funzione obiettivo formula_2 dipende da alcuni parametri formula_3. Sia formula_4 la soluzione del problema di massimizzazione in funzione dei suoi parametri formula_3:\ne sia formula_7 l'argomento corrispondente al valore massimo formula_4, ossia tale che formula_9:\nIl teorema dell'inviluppo mostra come formula_4 cambia al variare del parametro. In formule:\nLa derivata di formula_4 rispetto a formula_14 \u00e8 data quindi dalla derivata parziale di formula_2 rispetto a formula_14, tenendo formula_17 fissato, e valutandone poi il valore di ottimo formula_18.\nTeorema dell'inviluppo generalizzato.\nEsiste anche una versione di tale teorema, chiamata teorema dell'inviluppo generalizzato, usata in problemi di ottimizzazione vincolata.\nConsiderando il seguente problema\ndove il vincolo \u00e8 espresso da formula_20, si ha che esso \u00e8 caratterizzato dalla funzione lagrangiana\nin cui:\nIl teorema generalizzato dell'inviluppo quindi afferma che\nSi noti che i moltiplicatori di Lagrange formula_25 sono trattati come costanti durante la differenziazione della funzione lagrangiana; in seguito sono sostituiti con i loro valori in funzione dei parametri."}
{"id": "2796361", "revid": "339392", "url": "https://it.wikipedia.org/wiki?curid=2796361", "title": "\ufe95", "text": ""}
{"id": "2796362", "revid": "339392", "url": "https://it.wikipedia.org/wiki?curid=2796362", "title": "\ufe8f", "text": ""}
{"id": "2796364", "revid": "149727", "url": "https://it.wikipedia.org/wiki?curid=2796364", "title": "C\u00e0 de Soresini", "text": ""}
{"id": "2796366", "revid": "149727", "url": "https://it.wikipedia.org/wiki?curid=2796366", "title": "Ca' de' Soresini", "text": ""}
{"id": "2796367", "revid": "69815", "url": "https://it.wikipedia.org/wiki?curid=2796367", "title": "\u0627", "text": ""}
{"id": "2796368", "revid": "332944", "url": "https://it.wikipedia.org/wiki?curid=2796368", "title": "Emil Joensson", "text": ""}
{"id": "2796369", "revid": "110157", "url": "https://it.wikipedia.org/wiki?curid=2796369", "title": "All Access Pass", "text": "All Access Pass \u00e8 il primo DVD musicale di Hilary Duff. Dalla durata di un'ora, il DVD fu pubblicato il 4 novembre 2003 negli USA e in Canada. L'album ebbe un grande successo, ottenendo due dischi di platino negli USA e quattro dischi di platino in Canada.\nContenuti.\nIl DVD contiene:"}
{"id": "2796370", "revid": "339392", "url": "https://it.wikipedia.org/wiki?curid=2796370", "title": "\ufef1", "text": ""}
{"id": "2796373", "revid": "69815", "url": "https://it.wikipedia.org/wiki?curid=2796373", "title": "\ufeed", "text": ""}
{"id": "2796375", "revid": "1573940", "url": "https://it.wikipedia.org/wiki?curid=2796375", "title": "Mirimiri acrodonta", "text": "La volpe volante dal muso di scimmia delle Figi (Mirimiri acrodonta ) \u00e8 un pipistrello appartenente alla famiglia degli Pteropodidi unica specie del genere Mirimiri (), endemico di una delle Isole Figi.\nEtimologia.\n\"Mirimiri\" \u00e8 la traduzione nella lingua locale di foschia, che avvolge perennemente le cime dell'isola dove vive.\nDescrizione.\nDimensioni.\nPipistrello di medie dimensioni, con la lunghezza dell'avambraccio tra 116 e 120\u00a0mm e un peso fino a 250\u00a0g.\nCaratteristiche craniche e dentarie.\nSi distingue dai membri del genere \"Pteralopex\" dalla presenza di tre cuspidi sul lato interno dell'ultimo premolare superiore e del primo molare superiore, dall'assenza di qualsiasi cuspide sull'ultimo premolare inferiore e sulla somiglianza tra gli ultimi due molari inferiori. La regione intra-orbitale \u00e8 pi\u00f9 ampia e gli zigomi sono pi\u00f9 massicci.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e lanosa, pi\u00f9 corta sulla schiena. Il colore generale del corpo \u00e8 brunastro, cosparso di peli pi\u00f9 brillanti sulle spalle e sulla groppa. Il muso \u00e8 lungo ed affusolato, gli occhi sono grandi, con l'iride arancione brillante. Le orecchie sono corte e quasi completamente nascoste nella pelliccia. La tibia \u00e8 densamente ricoperta di peli nella parte dorsale e praticamente priva di peli ventralmente. Le membrane alari sono attaccate sul dorso molto vicine tra loro. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Il calcar \u00e8 corto.\nBiologia.\nComportamento.\nSi rifugia solitamente o in coppie nel denso fogliame degli alberi. \u00c8 una specie notturna.\nAlimentazione.\nSi nutre di frutta.\nRiproduzione.\nUna femmina gravida \u00e8 stata catturata e successivamente rilasciata nel mese di maggio.\nDistribuzione e habitat.\nQuesta specie \u00e8 diffusa nella parte montuosa di Taveuni, una delle Isole Figi. \u00c8 stata catturata ed osservata soltanto sul Des V\u0153ux Peak o Monte Koroturanga.\nLa presenza di individui probabilmente di questa specie sul Deilakoro Peak, nella vicina isola di Vanua Levu, necessita di una ricerca pi\u00f9 approfondita.\nVive nelle foreste mature umide indisturbate tra i 1.000 e i 1.200 metri di altitudine.\nStato di conservazione.\nLa IUCN Red List, considerato l'areale veramente ridotto e il continuo degrado del proprio habitat, classifica \"M. acrodonta\" come specie in grave pericolo (CR)."}
{"id": "2796376", "revid": "339392", "url": "https://it.wikipedia.org/wiki?curid=2796376", "title": "\ufee9", "text": ""}
{"id": "2796378", "revid": "69815", "url": "https://it.wikipedia.org/wiki?curid=2796378", "title": "\ufee5", "text": ""}
{"id": "2796382", "revid": "69815", "url": "https://it.wikipedia.org/wiki?curid=2796382", "title": "\ufee1", "text": ""}
{"id": "2796385", "revid": "69815", "url": "https://it.wikipedia.org/wiki?curid=2796385", "title": "\ufedd", "text": ""}
{"id": "2796386", "revid": "69815", "url": "https://it.wikipedia.org/wiki?curid=2796386", "title": "\ufed9", "text": ""}
{"id": "2796387", "revid": "69815", "url": "https://it.wikipedia.org/wiki?curid=2796387", "title": "\ufed5", "text": ""}
{"id": "2796388", "revid": "339392", "url": "https://it.wikipedia.org/wiki?curid=2796388", "title": "\ufed1", "text": ""}
{"id": "2796389", "revid": "69815", "url": "https://it.wikipedia.org/wiki?curid=2796389", "title": "\ufecd", "text": ""}
{"id": "2796390", "revid": "69815", "url": "https://it.wikipedia.org/wiki?curid=2796390", "title": "\ufec9", "text": ""}
{"id": "2796391", "revid": "6923", "url": "https://it.wikipedia.org/wiki?curid=2796391", "title": "Cascina Villarossa", "text": "La cascina Villarossa \u00e8 una cascina sita nel comune lombardo di Casaletto Lodigiano. Costitu\u00ec un comune autonomo fino al 1870.\nStoria.\nLa cascina Villarossa era centro di un territorio comunale che comprendeva anche la frazione di Mairano.\nIn et\u00e0 napoleonica (1809-16) Villarossa fu frazione di Salerano, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 458 abitanti.\nNel 1870 il comune di Villarossa fu soppresso e aggregato al comune di Casaletto Lodigiano."}
{"id": "2796392", "revid": "287204", "url": "https://it.wikipedia.org/wiki?curid=2796392", "title": "Gallivare", "text": ""}
{"id": "2796393", "revid": "339392", "url": "https://it.wikipedia.org/wiki?curid=2796393", "title": "\ufec5", "text": ""}
{"id": "2796394", "revid": "339392", "url": "https://it.wikipedia.org/wiki?curid=2796394", "title": "\ufec3", "text": ""}
{"id": "2796395", "revid": "69815", "url": "https://it.wikipedia.org/wiki?curid=2796395", "title": "\ufebd", "text": ""}
{"id": "2796397", "revid": "69815", "url": "https://it.wikipedia.org/wiki?curid=2796397", "title": "\u0621", "text": ""}
{"id": "2796398", "revid": "1762651", "url": "https://it.wikipedia.org/wiki?curid=2796398", "title": "Villa Rossa", "text": "Villa Rossa si trova a Firenze in piazza Savonarola 15, angolo via dei Della Robbia. L'immobile \u00e8 attualmente sede della Syracuse University in Florence.\nStoria.\nL'edificio \u00e8 stato realizzato nel 1886 per l'industriale Mario Gigliucci, il quale cur\u00f2 anche una parte dei disegni. Si distingue rispetto alla tipologia dominante dei villini tardo ottocenteschi per una adesione a un gusto gi\u00e0 proprio del primo Novecento, comunque chiuso a istanze moderniste e tutt'altro che immune rispetto alla tradizione dell'eclettismo.\nDescrizione.\nA pianta irregolare, presenta un prospetto a filo della piazza di tre assi, con il terreno parato a filaretto di pietra, il piano superiore con una loggetta d'angolo (decorata con motivi neotrecenteschi) e l'ultimo piano con un'altana coperta da una gronda alla fiorentina. A questo volume se ne addossa un altro leggermente arretrato che, dal lato di via dei Della Robbia, presenta finestre incorniciate in pietra secondo una tipologia cinquecentesca ed \u00e8 arricchito da un terrazzo. L'edificio \u00e8 circondato da un giardino che vale all'immobile la denominazione di villa, Rossa per la tinteggiatura color rosso mattone conferita alle facciate."}
{"id": "2796400", "revid": "599013", "url": "https://it.wikipedia.org/wiki?curid=2796400", "title": "Bob Lienhard", "text": "Carriera.\nNato nel Bronx nel 1948, figlio di due emigrati tedeschi, ha giocato per quattro anni nella squadra universitaria dei Georgia Bulldogs; al Draft NBA 1970 fu scelto al quarto giro, come 61\u00ba scelta assoluta, dai Phoenix Suns, ma non fu poi messo sotto contratto perch\u00e9 giudicato troppo lento; nell'estate del 1970 fu quindi invitato a Milano per un provino con la Simmenthal: fu scartato (perch\u00e9 gli fu preferito Art Kenney) ma venne messo sotto contratto dalla Pallacanestro Cant\u00f9, che l'aveva notato proprio in un'amichevole giocata contro la stessa Milano.\nA Cant\u00f9 rimase per otto stagioni sotto la guida di Arnaldo Taurisano, vincendo uno scudetto (1974-1975), una Coppa Intercontinentale (1975), due Coppe delle Coppe e tre Coppe Kora\u0107. Con punti segnati \u00e8 il settimo realizzatore della storia del club biancobl\u00f9. Nel 1973 si spos\u00f2 con Angela Fossati, conosciuta a Cant\u00f9, e dal 1978 divenne cittadino italiano. La federazione non permetteva per\u00f2 all'epoca ai naturalizzati di giocare come italiani, perci\u00f2 Cant\u00f9 lo lasci\u00f2 andare.\nLaureato in Economia, inizi\u00f2 cos\u00ec a lavorare nello studio contabile di Francesco Corrado (che sar\u00e0 successivamente presidente della Pallacanestro Cant\u00f9), fino al 1980, quando agli oriundi fu consentito di giocare nelle serie minori e Lienhard fu quindi ingaggiato dalla Pallacanestro Or.Sa. Treviglio, che allora militava in serie C2 e con cui ottenne due promozioni consecutive.\nSuccessivamente, dal 1983 al 1986 ha giocato per tre stagioni alla , raggiungendo il primo anno la promozione in Serie B, e diventandone poi per due anni allenatore.\nAl termine della sua carriera \u00e8 rimasto a vivere in Italia, prima a Cant\u00f9 e poi dal 2008 a Como. \u00c8 morto a Como il 22 settembre 2018."}
{"id": "2796402", "revid": "339392", "url": "https://it.wikipedia.org/wiki?curid=2796402", "title": "\u0629", "text": ""}
{"id": "2796404", "revid": "306856", "url": "https://it.wikipedia.org/wiki?curid=2796404", "title": "Rifugio Bolzano", "text": "Il rifugio Bolzano al Monte Pez (in tedesco Schlernhaus) \u00e8 un rifugio CAI che si trova a 2.457\u00a0m, presso l'altopiano dello Sciliar nei pressi della cima del monte Pez. \u00c8 situato nel Parco naturale dello Sciliar.\nStoria.\nFu costruito dal D.\u00d6.A.V. di Bolzano nel 1885 e fu oggetto di continui ampliamenti negli anni successivi.\nNel 1924, con l'esproprio attuato da parte del regime fascista, il rifugio pass\u00f2 alla sezione di Bolzano del CAI, che in seguito lo riammodern\u00f2, dotandolo anche di un'apposita teleferica e di un impianto di depurazione delle acque nere.\nDa oltre un secolo il rifugio \u00e8 facile meta per molti escursionisti. Negli ultimi vent'anni, \u00e8 gestito dalla famiglia Gasser.\nCaratteristiche e informazioni.\nDurante il periodo invernale, il rifugio offre un piccolo locale scaldato da una stufa a legna. Da qui si pu\u00f2 ammirare un ampio panorama sulle circostanti cime dolomitiche.\nTraversate.\nDa rifugio in due ore \u00e8 possibile raggiungere il rifugio Alpe di Tires."}
{"id": "2796405", "revid": "838137", "url": "https://it.wikipedia.org/wiki?curid=2796405", "title": "Caccia, Pesca, Natura e Tradizioni", "text": "Il Movimento della Ruralit\u00e0 (in francese: \"Le Mouvement de la ruralit\u00e9\"), denominato Caccia, Pesca, Natura e Tradizioni (\"Chasse, p\u00eache, nature et traditions\") fino al settembre 2019, \u00e8 un partito politico attivo in Francia dal 1989. Il suo obiettivo \u00e8 la difesa di alcuni valori tradizionali della Francia rurale, come fa intendere il nome. Tra i fondatori vi sono Andr\u00e9 Goustat, Jean Saint-Josse, Jean Seinlary e Pierre Fuzi\u00e8s, mentre il suo attuale presidente \u00e8 Fr\u00e9d\u00e9ric Nihous.\nIl partito \u00e8 membro del gruppo per un'Europa delle Democrazie e delle Diversit\u00e0 al Parlamento europeo.\nStoria.\nIl partito debutta alle elezioni europee del 1989, dimostrando un consenso di circa il 4%; tale risultato viene successivamente confermato alle elezioni europee del 1994. Il movimento, pur non avendo ottenuto seggi, guadagna una certa visibilit\u00e0 e, per le elezioni europee del 1999, riesce a conseguire un discreto risultato: 6,8% dei voti e sei seggi.\nAlle elezioni presidenziali del 2002, il partito candida Jean Saint-Josse ed ottiene il 4,2%; alle successive elezioni legislative del 2002 il partito riesce ridimensionato, con circa l'1,7%.\nAlle elezioni presidenziali del 2007, Fr\u00e9d\u00e9ric Nihous \u00e8 il candidato del partito, che ottiene soltanto l'1,5%. Il trend negativo \u00e8 confermato alle elezioni legislative del 2007, in occasione delle quali il movimento si pone ad appena lo 0,8 %. Da evidenziare che, per il secondo turno di ciascuna tornata elettorale, il partito si appella a votare contro S\u00e9gol\u00e8ne Royal alle presidenziali e per l'Unione per un Movimento Popolare alle legislative.\nIn vista delle elezioni europee del 2009, il partito si presenta congiuntamente al Movimento per la Francia nella lista Libertas: il risultato \u00e8 il 4,8% e un seggio.\nAlle elezioni presidenziali del 2012 ha sostenuto il presidente uscente Nicolas Sarkozy."}
{"id": "2796410", "revid": "300067", "url": "https://it.wikipedia.org/wiki?curid=2796410", "title": "Steve Thomas (cestista)", "text": ""}
{"id": "2796411", "revid": "47112", "url": "https://it.wikipedia.org/wiki?curid=2796411", "title": "D.\u00d6.A.V.", "text": ""}
{"id": "2796413", "revid": "287204", "url": "https://it.wikipedia.org/wiki?curid=2796413", "title": "Gugnano", "text": "Gugnano \u00e8 una frazione del comune lombardo di Casaletto Lodigiano.\nAl censimento del 21 ottobre 2001 contava abitanti.\nGeografia fisica.\nIl centro abitato \u00e8 sito a sul livello del mare.\nStoria.\nLa localit\u00e0 \u00e8 un piccolo borgo agricolo di antica origine.\nIn et\u00e0 napoleonica (1809-16) Gugnano fu frazione di Salerano, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 323 abitanti. Nel 1870 venne aggregato a Casaletto Lodigiano."}
{"id": "2796414", "revid": "1904508", "url": "https://it.wikipedia.org/wiki?curid=2796414", "title": "Fanny di Beauharnais", "text": "Fu madre del politico francese Claude de Beauharnais. Fu la nonna di Stefania di Beauharnais, Granduchessa di Baden, e attraverso lei \u00e8 antenata delle attuali ex famiglie reali di Romania, Jugoslavia, e le attuali famiglie reali del Belgio, del Lussemburgo e di Monaco.\nBiografia.\nInfanzia.\nEra figlia del ricevitore generale delle finanze in Champagne, Fran\u00e7ois-Abraham-Marie Mouchard, e di sua moglie Anne-Louise Lazure\nMatrimonio.\nSpos\u00f2 in giovane et\u00e0 il conte Claude de Beauharnais, zio di Alessandro di Beauharnais e di Francesco de Beauharnais. Fu la madrina di Ortensia di Beauharnais, figlia di Alexandre da parte di Rosa de Tascher de la Pagerie, meglio conosciuto dalla storia come \"Giuseppina di Beauharnais\".\nAttivit\u00e0 letterarie.\nScrisse poesie fin dall'infanzia e, dopo la separazione dal marito, si dedic\u00f2 alla letteratura, Il suo salotto divenne una sede sociale, e lei divenne un membro dell'Accademia dell'Arcadia.\nNel 1787 ha scritto e messo su una commedia di cinque atti in prosa dal titolo \"La Fausse inconstance\", anche se non \u00e8 stato un successo. Nel 1790 \u00e8 stata ricevuta nella Accademia delle scienze di Lione.\nMorte.\nFanny de Beauharnias mor\u00ec il 2 luglio 1813 a Parigi.\nDiscendenza.\nFanny e il conte Claude de Beauharnais ebbero:"}
{"id": "2796418", "revid": "247222", "url": "https://it.wikipedia.org/wiki?curid=2796418", "title": "San Lorenzo (brano musicale)", "text": ""}
{"id": "2796421", "revid": "599013", "url": "https://it.wikipedia.org/wiki?curid=2796421", "title": "Jeremy Veal", "text": ""}
{"id": "2796425", "revid": "2121138", "url": "https://it.wikipedia.org/wiki?curid=2796425", "title": "Weifang", "text": "Weifang (cinese semplificato: \u6f4d\u574a; cinese tradizionale: \u6f4d\u574a; pinyin: W\u00e9if\u0101ng) \u00e8 una citt\u00e0-prefettura sita nella provincia dello Shandong centrale, Cina. Confina con Dongying a nord-ovest, Zibo a ovest, Linyi a sud-ovest, Rizhao a sud, Qingdao ad est, e si affaccia sulla baia di Laizhou a nord.\nWeifang \u00e8 la capitale mondiale degli aquiloni.\nAmministrazione.\nLa prefettura della citt\u00e0 di Weifang amministra 12 divisioni, di cui 4 distretti, 6 citt\u00e0-contea e 2 contee."}
{"id": "2796426", "revid": "767487", "url": "https://it.wikipedia.org/wiki?curid=2796426", "title": "The Squaw Man (film 1914)", "text": "The Squaw Man \u00e8 un film muto del 1914 sceneggiato, diretto (insieme a Oscar C. Apfel) e prodotto da Cecil B. DeMille. N\u00e9 Apfel n\u00e9 DeMille vengono indicati come registi nei titoli di testa.\nSi tratta dell'esordio nella regia di Cecil B. DeMille che vi appare anche, non accreditato, in una piccola parte. La storia \u00e8 tratta dall'omonimo lavoro teatrale del 1905 di Edwin Milton Royle e verr\u00e0 ripresa dal regista per altre due volte: nel 1918 con \"The Squaw Man\" e nel 1931 con \"Naturich la moglie indiana\".\nTrama.\nIl capitano Wynnegate lascia l'Inghilterra e la sua vita di ufficiale e aristocratico perch\u00e9 accusato ingiustamente di malversazione. In realt\u00e0, il vero colpevole \u00e8 suo cugino Henry, che ha rubato i fondi del reggimento di Wynnegate. Il capitano si lascia accusare perch\u00e9, innamorato di Lady Diana, la moglie di Henry, cede alle preghiere della donna che gli chiede di salvare l'onore della famiglia.\nNegli Stati Uniti, Wynnegate cambia il suo nome in quello di Jim Carston. Va nel West e, nel Wyoming, compera una fattoria. Attaccato da Cash Hawkins, viene salvato da quella situazione pericolosa da una ragazza indiana, Nat-U-Rich, che lui poi sposa quando scopre che \u00e8 incinta.\nQualche tempo dopo, giunge dall'Inghilterra Lady Diana che gli annuncia la morte di Henry che, prima di morire, ha confessato di essere lui il colpevole dell'appropriazione dei fondi. Adesso Wynnegate \u00e8 il nuovo conte di Kerhill e, completamente riabilitato, pu\u00f2 tornare a casa. Nat-U-Rich, rendendosi conto che il marito le porter\u00e0 via il figlio e che lei sar\u00e0 arrestata per aver ucciso Hawkins, si suicida. Lady Diana abbraccia l'amato.\nProduzione.\nIl film venne prodotto da Cecil B. DeMille per la Jesse L. Lasky Feature Play Company. Fu girato con la Path\u00e9 Camera dal 29 dicembre 1913 al 20 gennaio 1914 a Hollywood, Los Angeles, San Pedro, Vine &amp; Selma Corner, Chatsworth (all'Iverson Ranch e alla Stazione ferroviaria). Il budget stimato fu di 20.000 dollari.\nDistribuzione.\nPresentato da Jesse L. Lasky, fu il primo film distribuito dalla Famous Players-Lasky Corporation, che usc\u00ec nelle sale statunitensi il 15 febbraio 1914 incassando, nei soli Stati Uniti, 244.700 dollari.\nIn Ungheria, il film prese il titolo \"Az asszonyember\", in Portogallo quello di \"O Exilado\" e, nel Regno Unito, quello di \"The White Man\".\nLa pellicola \u00e8 ancora conservata in un positivo 16\u00a0mm. che \u00e8 stato masterizzato e distribuito in DVD nel 2006 dalla Grapevine Video e dalla Alpha Video e, nel 2007, dalla Passport Video"}
{"id": "2796428", "revid": "47767", "url": "https://it.wikipedia.org/wiki?curid=2796428", "title": "Maoilios", "text": "Origine e diffusione.\n\u00c8 composto dal termine scozzese \"maoil\" (\"discepolo\", \"devoto\", \"servo\") e dal nome \"Ges\u00f9\", e vuol dire quindi \"servo di Ges\u00f9\", \"devoto di Ges\u00f9\"; \u00e8 quindi analogo per composizione ai nomi Malcolm e Marmaduke, e per significato ad Abdieso e Gilchrist.\nIl nome veniva talvolta \"trasposto\" in inglese utilizzando il nome Miles, con il quale non \u00e8 per\u00f2 collegato. La variante Maoil\u00edosa, originariamente solo maschile, ha successivamente acquisito anche valenza femminile, e recentemente viene resa in inglese usando il nome Melissa.\nOnomastico.\nNon esistono santi che portano questo nome, che quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "2796430", "revid": "59912", "url": "https://it.wikipedia.org/wiki?curid=2796430", "title": "Impero Bamana", "text": "L'Impero Bambara (detto anche Impero Bamana o Impero S\u00e9gou) era un grande stato pre-coloniale nell Africa Occidentale, con capitale S\u00e9gou, ora in Mali.\nStoria.\nEra controllato dalla dinastia dei Kulubali o Coulibaly, stabilitasi nel 1640 da Kaladian Coulibaly, conosciuto anche come Fa Sine o Biton-si-u (Biton per la tradizione Bambara \u00e8 il serpente creatore, una divinit\u00e0 tra le pi\u00f9 importanti nel pantheon africano). Era una societ\u00e0 fortemente militarizzata e patriarcale. I Todyon (Guerrieri) erano rappresentanti della classe nobiliare che traeva potere dalla terra e per loro era considerato un disonore praticare il commercio, la societ\u00e0 ruotava attorno al concetto di famiglia allargata, il cui signore assoluto era il Fa (generalmente l'uomo pi\u00f9 anziano in vita), che aveva il dovere di prendere tutte le decisioni. Tuttavia il suo potere non era assoluto, infatti doveva sempre rapportarsi al consiglio di famiglia, che tra l'altro eleggeva alla sua morte il successivo Fa. I pi\u00f9 ricchi capi famiglia potevano permettersi di avere pi\u00f9 di una moglie, fra cui sceglievano una Bara Muso (la moglie preferita) che sovraintendeva a tutte le questioni domestiche della casa. Non c'era teoricamente limite al numero delle mogli che un Fa poteva avere ma era difficile che fossero pi\u00f9 di tre o quattro. Spesso i Fa avevano numerose concubine ed era tradizione che i fratelli pi\u00f9 giovani sposassero le vedove dei fratelli maggiori defunti e ne adottassero i figli. I figli delle concubine e quelli delle mogli erano equiparati. Le famiglie pi\u00f9 potenti avevano rappresentanza nel consiglio del Mansa (letteralmente: \"Signore dell'energia\"), il re a cui erano affidate le sorti del paese. L'uso delle armi da fuoco (soprattutto fucili), sebbene non comune, era largamente diffuso fin dagli anni '70 del 1700, e venivano acquistate da mercanti arabi per lo pi\u00f9 marocchini o egiziani. I Bambara, al contrario dei Fulde e di altre popolazioni africane come i Tuklor, non avevano cavalleria, per cui tutto il loro esercito era composto da fanteria e la maggior parte di truppe erano armate di lance o di archi e frecce (che spesso erano avvelenate) e portavano corazze leggere (per lo pi\u00f9 di cotone imbottito e cuoio). Come in molte culture africane la moneta pi\u00f9 diffusa erano conchiglie di mollusco (conchiglie di ciprea) dette cauri, dalla caratteristica colorazione rosa chiaro , che spesso venivano scambiate per piccole quantit\u00e0 di polvere d'oro. Spesso i giovani entravano in confraternite di cacciatori che avevano molta importanza nella societ\u00e0, tanto da venir venerati e onorati. I Bambara erano animisti e, come in molte culture animiste, i fabbri erano considerati anche stregoni. Essi avevano diversi compiti importanti come per esempio stabilire quale antenato si fosse reincarnato in un bambino, ma anche leggere il futuro. Altra figura importante erano i Griot poeti-cantautori, che si tramandavano oralmente (visto che la scrittura si diffuse solo con l'arrivo dell'Islam) le storie, le leggende e i racconti legati sia alla tradizione Bambara, sia alle singole famiglie importanti, sia agli eventi storici pi\u00f9 significativi del regno (guerre vinte, incoronazione di Re, eccetera). Prima dell'avvento dell'Islam era diffusissimo il Dolo, il vino di palma fermentato. Tradizionalmente l'alimento pi\u00f9 consumato era una pappa di miglio, mentre l'olio e il burro, che venivano usati anche per ungersi il corpo, erano di karit\u00e9, estratto dalle palme. I Bambara prevalentemente agricoltori e costruttori di grandi citt\u00e0 (le imponenti mura di terra che circondavano S\u00e9gou furono distrutte dalle cannonate dei conquistatori francesi ma rimangono significative testimonianze della loro architettura come il palazzo dei \"Mansa\" i Re di Segou), consideravano con disprezzo le popolazioni di pastori che praticavano una vita semi-nomade. I Bambara, a differenza degli Ashanti e di altre popolazioni africane, non trassero mai un gran profitto dal commercio di schiavi, e sicuramente accade pi\u00f9 di una volta che sudditi dell'impero Bambara venissero catturati dai famigerati cacciatori di schiavi e venduti. Prima che l'Islam si diffondesse c'era l'usanza di sacrificare i bambini albini (considerati bambini portatori di sventura) per ingraziarsi gli dei. L'Islam si impose lentamente tra i bambara e non senza resistenze, ed infatti lo stesso nome \"Bambara\" in lingua Malinke vuole dire :\"Coloro che rifiutano\" (Allah). Fu portato tra le genti bambara dai Marabutti, preti-guaritori, che si offrivano talvolta anche come Griot. L'Islam fece breccia tra la popolazione grazie alla sua capacit\u00e0 di tramandare le storie per iscritto. Altro importante evento nel quadro dell'Islamizzazione fu la conquista di S\u00e9gou da parte dei Tuklor che imposero la religione islamica sulla scia di una serie di vittorie militari che sembravano confermare la potenza del Dio islamico. Ultimo, ma non meno importante, evento fu l'arrivo dei colonizzatori francesi che convinse la quasi totalit\u00e0 della popolazione ad islamizzarsi per rispondere efficacemente alla cultura europea.\nL'impero fu uno stato centralizzato dal 1712 al 1861, distrutto dall'invasione del conquistatore Toucouleur El Hadj Umar Tall. Successivamente entr\u00f2 a far parte del Impero coloniale francese. Comunque gi\u00e0 prima della conquista l'impero si era fortemente indebolito, dividendosi dopo una guerra civile in due Regni rivali. Il primo (il Regno del Kaarta) continuava ad essere governato dalla dinastia Cumbali, mentre sull'altro, con capitale Segou, prese il potere la famiglia rivale dei Diarr\u00e0. I due regni non furono mai completamente nemici, ne completamente amici, e formarono un'alleanza di comodo (a cui parteciparono anche le popolazioni di etnia Fulde) per combattere i Tuklor di El Hajid Umar ma furono pesantemente sconfitti (battaglia di Kassara). Dopo la caduta di Segou, i Diarr\u00e0 trovarono rifugio in quello che rimaneva del regno Kaarta da dove si misero in contatto con i francesi con l'intenzione dichiarata di riprendersi il loro regno. In seguito La citt\u00e0 di Segou fu tolta ai Tuklor dal generale Gallieni con il supporto della dinastia bambara e di alcuni lealisti all'interno della stessa Segou. I Diarr\u00e0 si aspettavano di poter tornare a regnare a Segou una volta strappata la citt\u00e0 ai Tuklor, ma fu subito chiaro che i francesi gli avrebbero concesso poco spazio di potere e di manovra. I Diarr\u00e0 quindi cercarono di complottare contro i francesi, ma questi tolsero i pochi poteri che avevano concesso ai Diarr\u00e0 e governarono la regione direttamente.\nLa scrittrice africana Maryse Cond\u00e9 ha dedicato due romanzi (Muraglie di Terra e La Terra in Briciole) alla storia degli ultimi anni di S\u00e9gou."}
{"id": "2796433", "revid": "110157", "url": "https://it.wikipedia.org/wiki?curid=2796433", "title": "Learning to Fly (Hilary Duff)", "text": "Learning to Fly \u00e8 il terzo DVD musicale di Hilary Duff. Dalla durata di 30 minuti, il DVD fu pubblicato il 16 novembre 2004 negli USA ed in Canada.\nContenuti.\nIl DVD contiene il documentario \"Learning to Fly\" (\"Imparare a volare\") ed il video musicale \"Fly\". Nel documentario vengono mostrate scene della vita della cantante: durante i viaggi in aereo, mentre viene intervistata, durante le prove per i concerti del \"Metamorphosis Tour\", mentre incontra i suoi fan, nella sala trucco."}
{"id": "2796436", "revid": "2519", "url": "https://it.wikipedia.org/wiki?curid=2796436", "title": "Bardufoss", "text": "Bardufoss \u00e8 una cittadina di circa 2.200 abitanti nel comune di M\u00e5lselv, contea di Troms og Finnmark, in Norvegia settentrionale.\nBardufoss si trova nella valle del M\u00e5lselvdalen, a nord di Narvik ed a sud di Troms\u00f8. La cittadina ha un aeroporto civile e militare, la Stazione Aerea di Bardufoss, che consente l'atterraggio a bombardieri, caccia quali gli F-16 ed altri velivoli di grandi dimensioni. Bardufoss inoltre ospita la Sesta Divisione dell'Esercito Norvegese. Una delle strade della cittadina \u00e8 stata intitolata \"General Fleischers Veg\" in onore di Carl Gustav Fleischer.\nBench\u00e9 non sia lontana dalla costa, Bardufoss e la valle del M\u00e5lselvdalen sono note per il loro clima continentale, con inverni pi\u00f9 freddi delle aree costiere, anche se meno umidi e ventosi. Se nevicate abbondanti si verificano di inverno, il clima estive \u00e8 pi\u00f9 caldo che a Troms\u00f8.\nLe foreste naturali di Bardufoss sono composte da Betula pubescens, pino silvestre, pioppo tremulo e ontano bianco. L'abete rosso \u00e8 stato introdotto intorno alla met\u00e0 del ventesimo secolo, per consentire la produzione di legname."}
{"id": "2796437", "revid": "599013", "url": "https://it.wikipedia.org/wiki?curid=2796437", "title": "Chris Pearson", "text": ""}
{"id": "2796443", "revid": "287204", "url": "https://it.wikipedia.org/wiki?curid=2796443", "title": "4576 Yanotoyohiko", "text": "4576 Yanotoyohiko \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 2,9949783\u00a0UA e da un'eccentricit\u00e0 di 0,1210382, inclinata di 10,42709\u00b0 rispetto all'eclittica.\nL'asteroide \u00e8 dedicato a Toyohiko Yano, professore al Tokyo Institute of Technology."}
{"id": "2796444", "revid": "122751624", "url": "https://it.wikipedia.org/wiki?curid=2796444", "title": "Polistirene", "text": "Il polistirene (chiamato anche polistirolo), \u00e8 il polimero dello stirene.\n\u00c8 un polimero aromatico termoplastico dalla struttura lineare. A temperatura ambiente \u00e8 un solido vetroso; al di sopra della sua temperatura di transizione vetrosa, circa 100\u00a0\u00b0C, acquisisce plasticit\u00e0 ed \u00e8 in grado di fluire; comincia a decomporsi alla temperatura di 270\u00a0\u00b0C.\nIl polistirene \"espanso\" si presenta in forma di schiuma bianca leggera, spesso modellata in sferette o \"chips\", e viene usato per l'imballaggio e l'isolamento.\nChimicamente inerte rispetto a molti agenti corrosivi, \u00e8 solubile nei solventi organici clorurati (ad esempio diclorometano e cloroformio), in trielina, in acetone e in alcuni solventi aromatici come benzene e toluene.\nStoria.\nIl polistirene fu scoperto per la prima volta nel 1839 da Eduard Simon, uno speziale berlinese. Dalla resina del Liquidambar orientalis distill\u00f2 una sostanza oleosa, un monomero che chiam\u00f2 styrol, dal nome tedesco della resina Styrax. Alcuni giorni dopo, not\u00f2 che il monomero si era trasformato in una gelatina e le attribu\u00ec il nome di Styroloxyd (ossido di stirene), pensando che fosse un prodotto di ossidazione. Nel 1845 i chimici John Blyth e August Wilhelm von Hofmann dimostrarono che la stessa trasformazione dello stirene poteva avvenire in assenza di ossigeno, chiamarono la loro sostanza metastirene e fu dimostrato successivamente che la sostanza era identica allo Styroloxyd. Nel 1866 Marcellin Berthelot identific\u00f2 correttamente il processo come una reazione di polimerizzazione.\nSintesi.\nLa polimerizzazione dello stirene, spontanea bench\u00e9 lentissima anche a temperatura ambiente se lo stirene non contiene appositi composti inibitori, \u00e8 una reazione per addizione che viene spesso cominciata da prodotti (detti \"iniziatori\") capaci di produrre radicali, come ad esempio i perossidi.\nLa reazione \u00e8 esotermica e perci\u00f2 bisogna regolare la temperatura per evitare il surriscaldamento del reattore.\nLa produzione avviene secondo diverse modalit\u00e0, a seconda del tipo di impianto e dei volumi di produzione coinvolti:\nVariando le condizioni di reazione \u00e8 possibile regolare la lunghezza delle catene polimeriche, solitamente costituite da un numero di monomeri compreso tra 500 e 2.000. Inoltre la lunghezza della catena determina la viscosit\u00e0 del polimero.\nUtilizzando appropriati catalizzatori di Ziegler-Natta, si pu\u00f2 ottenere polistirene sindiotattico, altamente cristallino ma di scarsa importanza commerciale.\nIl polistirene viene generalmente venduto in forma di sferette o piccoli \"chips\" trasparenti, adatti per essere fusi e iniettati negli stampi o trasformati, per calandratura, in lastre per termoformatura o per l'accoppiaggio.\nPropriet\u00e0.\nIn forma non espansa la sua densit\u00e0 \u00e8 pari a circa 1050\u00a0kg/m3, mentre si va da 15\u00a0kg/m3 a 100\u00a0kg/m3 nella forma espansa. \u00c8 trasparente, duro e rigido. Possiede inoltre discrete propriet\u00e0 meccaniche ed \u00e8 resistente a molti agenti chimici acquosi. \u00c8 anche un ottimo isolante elettrico per condensatori, ed \u00e8 praticamente anigroscopico.\nPu\u00f2 essere facilmente colorato, sia con tinte lucide sia opache. L'aggiunta del colore pu\u00f2 essere fatta al momento dello stampaggio, aggiungendo il pigmento direttamente nello stampo, oppure prima dello stampaggio, inglobando il pigmento nella massa del polimero prima di ridurlo in \"chips\" per lo stampaggio.\nApplicazioni.\nIl polistirene (PS) viene usato in molti settori applicativi per le sue propriet\u00e0 meccaniche ed elettriche.\nNell'industria alimentare viene usato per produrre posate e piatti di plastica, involucri per le uova, barattoli per yogurt, frequentemente nella sua variante antiurto (HIPS).\nNell'industria manifatturiera viene impiegato ovunque serva una plastica rigida ed economica, come per i contenitori dei CD e DVD, porta targhe, modellini in plastica. La produzione pu\u00f2 avvenire per termoformatura o stampaggio a iniezione.\nNei laboratori di ricerca e di analisi si fa largo uso di piastre di Petri, provette e micropiastre di polistirene.\nLe lastre trasparenti vengono vendute per bricolage con il nome di \"vetro sintetico\".\nInoltre viene utilizzato come materiale per la creazione di modelli al posto della cera nei processi di fonderia detti a microfusione (\"lost foam\"). Il vantaggio rispetto alla cera, che deve essere sciolta e fatta uscire dallo stampo, \u00e8 che il polistirene, a contatto con il metallo fuso, sublima lasciando cos\u00ec la cavit\u00e0 vuota.\nPolistirene Espanso Sinterizzato (EPS).\nSi ottiene immergendo in acqua granuli di polistirene e aggiungendo all'acqua una quantit\u00e0 di pentano dal 2% all'8%. Quindi si comprime il tutto e il pentano (che \u00e8 insolubile in acqua) si diffonde nei granuli. I granuli cos\u00ec trattati possono essere stoccati per qualche mese prima di subire l'espansione. \nPer l'espansione i granuli vengono posti in una camera con una parete mobile. Viene soffiato dentro vapore acqueo a circa 120-130\u00a0\u00b0C provocando il rammollimento della plastica e il successivo rigonfiamento dovuto all'ebollizione del pentano imprigionato nel polimero. Si ottengono quindi sferette di schiuma di polistirene. La temperatura del vapore viene quindi innalzata per fare fondere la superficie esterna delle sferette.\nIn seguito la parete mobile della camera si sposta come in una pressa e sinterizza il monoblocco di pallini di EPS. Solitamente questi blocchi devono essere tagliati in lastre per poter essere venduti, e il taglio pu\u00f2 avvenire con un filo caldo o con un filo a movimento intermittente. La densit\u00e0 che si raggiunge \u00e8 di 20\u201380\u00a0kg/m\u00b3.\nL'espanso trova ampio uso nella produzione di imballaggi. Inoltre, essendo un isolante termico \u00e8 molto usato in edilizia per l'isolamento degli edifici e nella realizzazione di pannellature \"sandwich\" isolanti o per il cosiddetto \"isolamento a cappotto\", per cui viene utilizzato l'EPS 120 in pannelli (dove 120 \u00e8 il valore espresso in kPa della pressione necessaria a ridurre del 10% lo spessore del pannello, secondo UNI EN 826 [metodo di prova] e UNI EN 13163 [specifiche prodotto]).\nPolistirene espanso estruso (XPS).\nI granuli di polistirene vengono immessi in un estrusore a vite senza fine dove vengono fusi; si insuffla poi del gas in pressione, e il fuso esce nella forma voluta attraverso una trafila posta in testa all'estrusore. All'uscita, la differenza di pressione determina la schiumatura del gas dal polistirene. \nLa densit\u00e0 che normalmente raggiunge in questo modo \u00e8 di circa 35\u00a0kg/m3 ma \u00e8 possibile raggiungere densit\u00e0 sia inferiori sia maggiori (dai 25/28\u00a0kg/m3, fino a circa 50\u00a0kg/m3).\nViene utilizzato in edilizia per l'isolamento termico: rispetto all'EPS, \u00e8 in grado di sostenere pesi maggiori, il che ne rende idonea l'installazione al di sotto di pavimentazioni e addirittura sotto le fondazioni degli edifici.\nPolistirene antiurto (HIPS).\nIl polistirene antiurto (o polistirene ad alto impatto o HIPS, dall'inglese \"High Impact PolyStyrene\") \u00e8 costituito da polistirene e gomma stirene-butadiene (o gomma SBR), combinati per ottenere una plastica meno fragile del polistirene generico. La presenza di una seconda fase nel materiale \u00e8 responsabile per il colore bianco e la perdita di trasparenza, causata dal fenomeno della diffusione ottica."}
{"id": "2796445", "revid": "124981042", "url": "https://it.wikipedia.org/wiki?curid=2796445", "title": "Tritheledontidae", "text": "I triteledontidi (Tritheledontidae), noti anche come ictidosauri, sono un gruppo di tetrapodi appartenenti ai terapsidi, considerati vicini all'origine dei mammiferi. Vissero tra il Triassico superiore e il Giurassico medio (225 - 165 milioni di anni fa). I loro resti si rinvengono in Sudamerica e in Sudafrica, e indicano che questi animali vissero nel supercontinente Gondwana. \nCaratteristiche.\nQuesti animali, di piccole o medie dimensioni, erano terapsidi specializzati appartenenti al gruppo dei cinodonti, anche se conservavano alcuni tratti da rettile. I tritelodonti erano principalmente carnivori o insettivori, anche se alcune forme potrebbero aver sviluppato una dieta onnivora. I loro scheletri mostrano una stretta parentela con i mammiferi. \u00c8 quindi probabile che i triteledonti o i loro stretti parenti abbiano dato origine ai mammiferi primitivi. \nI triteledonti furono tra i terapsidi che ebbero maggior successo evolutivo, dal momento che apparvero nel Triassico e sopravvissero fino a Giurassico inoltrato. Si estinsero probabilmente a causa della competizione con i mammiferi primitivi, come i triconodonti. \nTra le forme pi\u00f9 note, da ricordare \"Diarthrognathus\", \"Pachygenelus\", \"Tritheledon\" e \"Riograndia\". "}
{"id": "2796448", "revid": "22356", "url": "https://it.wikipedia.org/wiki?curid=2796448", "title": "Trithelodontidae", "text": ""}
{"id": "2796449", "revid": "124575009", "url": "https://it.wikipedia.org/wiki?curid=2796449", "title": "Valentina Persia", "text": "Carriera.\nNel 1994 ha debuttato nella trasmissione televisiva \"La sai l'ultima?\", condotta da Pippo Franco su Canale 5, giungendo alla finale. Nel 1995 ha ottenuto il Diploma di recitazione al \"Ribalte\", diretta da Pietro Garinei. Ha partecipato alla trasmissione televisiva \"Saxa Rubra\" con Zuzzurro e Gaspare. Nel 1997 \u00e8 stata ospite fissa nella trasmissione televisiva \"Sotto a chi tocca\", condotta sempre da Pippo Franco su Canale 5, mentre dal 1998 al 2002 ha fatto parte del cast fisso del programma che l'ha lanciata come caratterista, \"La sai l'ultima?\".\nNel 2001 e 2002 \u00e8 stata ospite fissa del programma giornaliero di Rai 1 \"Ci vediamo su Rai uno\" condotto da Paolo Limiti e con la regia di Giancarlo Nicotra. Nel 2003 ebbe successo con il programma televisivo \"Come sorelle\", altro variet\u00e0 condotto da Fabrizio Frizzi sempre sulla rete ammiraglia di Mediaset, e nello stesso anno ha affiancato Pippo Franco e Natalia Estrada nel programma televisivo estivo di Canale 5 \"La sai L'ultimissima?\", spin-off di \"La sai l'ultima?\".\nNel 2007 ha partecipato alla trasmissione televisiva \"Tintarella di luna\", andata in onda su Rai 2, e inoltre ha recitato nel film tv commedia \"Di che peccato sei?\", in onda sempre su Canale 5 e con la regia di Pier Francesco Pingitore, regista della compagnia teatrale del Bagaglino. Sempre nel 2007 lavora nella serie televisiva dello stesso canale \"Caterina e le sue figlie 2\", a fianco a Virna Lisi, Giuliana De Sio, Iva Zanicchi e Alessandra Martines.\nFa parte poi del cast di \"E io pago\", show del sabato sera di Canale 5, con la compagnia teatrale del Bagaglino, mentre nel 2008 partecipa al cast di \"Gabbia di matti\", anch'esso spettacolo della stessa rete e in onda allo stesso orario. L'anno successivo recita nella serie televisiva \"L'onore e il rispetto - Parte seconda\", interpretando \"Mim\u00ec\", la proprietaria del bordello \"Hotel Roma\". Nel 2010, \u00e8 tornata a far parte del cast di \"Caterina e le sue figlie 3\" interpretando \"Giuseppa \"Pina\" Benservito\", una delle antagoniste della serie tv.\nNel 2012 partecipa nel film di Carlo Vanzina, \"Buona giornata\", nell'episodio di Christian De Sica.\nto\nNel 2014 partecipa al programma televisivo \"Giass\" con Luca Bizzarri e Paolo Kessisoglu. Il 18 marzo 2021 ha partecipato come concorrente alla quindicesima edizione de \"L'isola dei famosi\" classificandosi al secondo posto dietro Awed, vincitore dell\u2019edizione.\nInizia la sua carriera nel 1985, nella stagione di lirica e balletto, alle Terme di Caracalla. Nel 1990 ha conseguito il diploma di ballerina solista presso l'Accademia nazionale di danza. Diventa protagonista al Teatro Parioli di Roma della commedia scritta per lei da Nadine Eid e B. Metayer \"Ah Valentina vestita di nuovo (single per forza)\" per la regia di Cesare Belsito e tradotto da Elisabetta Tucci. La stagione teatrale termina con un enorme successo di critica e pubblico con lo spettacolo \"Bravi a letto\" di e con Antonio Giuliani ed Eva Grimaldi.\n\u00c8 protagonista insieme ad Antonio Giuliani e Cosima Coppola della commedia \"Odio il rosso\". Nel 2013 recita nello spettacolo Maria Stunata di Gianni Guardigli, regia di Iolanda Salvato con Franca Abategiovani, Carlo Di Lonardo e Antonello Pascale.\nLa sua ultima fatica teatrale \"Spinga signora spinga\" \u00e8 stata portata con successo in diversi teatri italiani."}
{"id": "2796450", "revid": "287204", "url": "https://it.wikipedia.org/wiki?curid=2796450", "title": "4632 Udagawa", "text": "4632 Udagawa \u00e8 un asteroide della fascia principale. Scoperto nel 1987, presenta un'orbita caratterizzata da un semiasse maggiore pari a 2,2059059\u00a0UA e da un'eccentricit\u00e0 di 0,1730516, inclinata di 6,49045\u00b0 rispetto all'eclittica.\nL'asteroide \u00e8 dedicato a Tetsuo Udagawa, scienziato giapponese."}
{"id": "2796452", "revid": "125495072", "url": "https://it.wikipedia.org/wiki?curid=2796452", "title": "Brittany Murphy", "text": "Nel corso della sua carriera ha interpretato diversi ruoli passionali e recitato in vari film d'azione; l'ultimo per cui ha lavorato, il thriller \"Something Wicked\", \u00e8 stato distribuito postumo nel 2014.\nBiografia.\nBrittany Murphy nacque ad Atlanta con il nome di Brittany Anne Bertolotti, da madre statunitense di origini irlandesi ed est europee, Sharon Murphy, e da padre statunitense di origini italiane, Angelo Joseph Bertolotti (1926-2019). I suoi genitori divorziarono quando aveva 2 anni e Brittany and\u00f2 a vivere con la madre, cambiando in seguito il proprio nome in Brittany Anne Murphy. Visse inizialmente a Edison, nel New Jersey, e successivamente a Burbank, in California. All'et\u00e0 di nove anni partecip\u00f2, con un ruolo di cantante, al musical \"Les Mis\u00e9rables\", e all'et\u00e0 di tredici anni era gi\u00e0 stata affiancata da un manager.\nCinema e televisione.\nIl suo primo lavoro a Hollywood, all'et\u00e0 di quattordici anni, la vide interprete, come protagonista, in \"Un professore alle elementari\". Inoltre, all'inizio degli anni novanta, fu la leader della band Blessed Soul. Successivamente ha partecipato a diversi film, tra i quali \"Ragazze interrotte\", \"8 Mile\", \"Ragazze a Beverly Hills\" e \"Le ragazze dei quartieri alti\"; oltre a diverse apparizioni televisive, a partire da \"Sister, Sister\" fino al ruolo di doppiatrice nel cartone animato \"King of the Hill\".\nMusica.\nA partire dal 2005 \u00e8 stata testimonial dei jeans Jordache. \u00c8 comparsa nel videoclip di\" A little respect \"dei Wheatus (2001) e successivamente nel (2005) nel videoclip \"Closest Thing to Heaven\" dei Tears for Fears. Nel 2006 ha inciso il brano \"Faster Kill Pussycat\" insieme al disc jockey Paul Oakenfold.\nVita privata.\nLa sua repentina perdita di peso e le diverse trasformazioni nel corso degli anni hanno sollevato varie congetture in merito a problemi di disordine alimentare e dipendenza da cocaina che l'avrebbero coinvolta. All'epoca l'attrice contest\u00f2 questa dichiarazione. Il 12 aprile 2007 spos\u00f2 lo sceneggiatore Simon Monjack, con cui rimase fino alla morte, sopraggiunta due anni dopo.\nMorte.\nMor\u00ec all'et\u00e0 di 32 anni, il 20 dicembre 2009, a causa di un arresto cardiaco. Secondo le fonti \u00e8 stata la madre a trovarla priva di sensi nella vasca da bagno della casa di Los Angeles intestata al marito. Dopo una chiamata al 911 i paramedici accorsi sul posto hanno tentato di rianimarla con diversi massaggi cardiaci, ma giunta all'ospedale Cedars-Sinai Medical Center \u00e8 stata dichiarata morta per arresto cardiaco. A divulgare la notizia fu l'emittente televisiva E! tramite un articolo online.\nDato il ritrovamento di numerose tracce di vomito sul luogo del decesso, gli inquirenti parlarono di \"morte sospetta\" e la polizia di Los Angeles apr\u00ec un'inchiesta sul caso. Il 21 dicembre 2009 fu eseguita l'autopsia a seguito della quale il medico legale dichiar\u00f2 di non voler rivelare alcunch\u00e9 sulle cause della morte prima dell'esito definitivo degli esami tossicologici. Dopo circa un mese e mezzo dalla morte, gli esiti resi noti dell'autopsia rivelarono che la causa del decesso di Brittany era stata una polmonite, che poteva essere curata, aggravata da un'anemia e da un'intossicazione da farmaci.\nIl 23 maggio 2010 a distanza di soli cinque mesi, anche il marito Simon Monjack fu trovato morto nella sua casa a Los Angeles. Le indagini a quel punto, dopo aver sospettato come per la morte di Brittany Murphy di abuso di droga, presero in considerazione che la causa dei due decessi fosse da attribuire alla presenza di una particolare muffa che infestava l'abitazione, ma le verifiche non trovarono riscontri per tale ipotesi.\nDoppiatrici italiane.\nNelle versioni in italiano dei suoi film, Brittany Murphy \u00e8 stata doppiata da:\nDa doppiatrice \u00e8 sostituita da:"}
{"id": "2796455", "revid": "838137", "url": "https://it.wikipedia.org/wiki?curid=2796455", "title": "Bid'Daum", "text": ""}
{"id": "2796457", "revid": "425563", "url": "https://it.wikipedia.org/wiki?curid=2796457", "title": "BASEketball", "text": ""}
{"id": "2796458", "revid": "125912218", "url": "https://it.wikipedia.org/wiki?curid=2796458", "title": "Clairton", "text": "Clairton \u00e8 una \"city\" degli Stati Uniti d'America, nella contea di Allegheny nello Stato della Pennsylvania, situata lungo il fiume Monongahela. Secondo il censimento del 2010 la popolazione \u00e8 di abitanti.\nNella citt\u00e0 ha sede il pi\u00f9 grande impianto di produzione di coke negli Stati Uniti: la Clairton Works.\nCuriosit\u00e0.\nIl regista Michael Cimino ambient\u00f2 a Clairton il suo film di maggior successo: \"Il cacciatore\", del 1978, con Robert De Niro, Christopher Walken, Meryl Streep, John Cazale e John Savage. Il film vinse 5 Premi Oscar, su 9 Nomination, incluso miglior film, nel 1979. \u00c8 tutt'oggi considerato uno dei massimi capolavori del cinema mondiale. Nel 1998 l'American Film Institute l'ha posizionato al 53\u00ba posto nella lista dei migliori cento film statunitensi."}
{"id": "2796459", "revid": "101159657", "url": "https://it.wikipedia.org/wiki?curid=2796459", "title": "Campo di concentramento di Berg", "text": "Il campo di concentramento di Berg era un campo situato nei pressi T\u00f8nsberg, in Norvegia, usato come campo di internamento e centro di smistamento per prigionieri politici ed ebrei durante l'occupazione nazista della Norvegia.\nFondazione.\nIl campo fu fondato nell'autunno del 1941 su iniziativa di membri dell'Unione Nazionale, ovvero il ministro della giustizia Sverre Riisn\u00e6s, nominato dalle autorit\u00e0 occupanti, del sindaco di T\u00f8nsberg, Bjerck, e dal capo dello Hird di Vestfold, Eivind Wallestad. Il piano di costruzione fu approvato dal Ministro degli Interni Jonas Lie il 12 giugno 1942, malgrado le perplessit\u00e0 delle autorit\u00e0 occupanti, in particolare di Wilhelm Rediess.\nIl 25 maggio 1942 Vidkun Quisling nel corso di un discorso tenutosi a Horten menzion\u00f2 il campo per esprimere la sua rabbia verso le celebrazioni del Giorno della Costituzione Norvegese, promettendo agli oppositori politici che sarebbe stato creato un pollaio anche per loro.\nIl campo, la cui costruzione non fu mai del tutto completato, aveva una capacit\u00e0 di 3.000 prigionieri. Fatto inusuale, era gestito interamente da norvegesi, e posto sotto l'autorit\u00e0 del Ministero dell'Interno. La sua costruzione fu eseguita da prigionieri ebrei, attivi sette giorni alla settimana su turni di lavoro di circa dodici ore, i quali sopravvivevano cibandosi di un quarto di filone di pane, zuppa di fiori e surrogato di caff\u00e8.\nPopolazione.\nI primi internati a Berg furono sessanta ebrei maschi arrestati il 26 ottobre 1942, i quali, giunti in Norvegia in treno, presero posto in un campo non ancora ultimato, le cui baracche erano prive di isolamento termico, servizi igienici, letti e mobilio. Entro quarantott'ore, il numero dei prigionieri posti sotto l'amministrazione di Leif Lindseth, sal\u00ec a 350. Politica del campo era non solo l'esecuzione di quanti tentavano la fuga, ma anche la fucilazione di dieci persone scelte tra i loro compagni di prigionia o familiari. Il capitolo locale della Croce Rossa, diretto da Anton Jervell, cerc\u00f2 senza successo di fornire assistenza agli internati.\nDopo la deportazione degli ebrei, il campo ricevette svariati gruppi di prigionieri politici, tra cui Victor Moritz Goldschmidt ed altre personalit\u00e0 del mondo scientifico e culturale norvegese, e si verific\u00f2 un peggioramento delle gi\u00e0 precarie condizioni igienico-sanitarie, e lo scoppio di epidemie. Anche se nell'aprile del 1943 le epidemie subirono un rientro, il campo di Berg era pur sempre uno dei peggiori campi in Norvegia, peggiore finanche del campo di Grini.\nIl totale dei prigionieri transitati a Berg \u00e8 di 847. Il campo raggiunse il pi\u00f9 alto numero di internati nell'inverno del 1944, con 500-600 persone. Solo sette dei 280 ebrei trasferiti in Germania da Berg sopravvissero."}
{"id": "2796460", "revid": "6923", "url": "https://it.wikipedia.org/wiki?curid=2796460", "title": "Cappio di ritorno", "text": "Un cappio di ritorno \u00e8 un tracciato ferroviario o tranviario composto da un binario di ingresso/uscita che poi sfocia tramite uno scambio in un anello: il veicolo passa sul binario di ingresso, entra nel cappio, lo percorre, e poi esce sullo stesso binario utilizzato per l'ingresso. Permette di invertire il posizionamento (regresso) di una motrice ferroviaria asimmetrica (come ad esempio una locomotiva a vapore), similmente a quanto ottenibile tramite una piattaforma girevole, un triangolo di regresso o una stella di inversione. Rispetto alle alternative occupa uno spazio molto maggiore ma permette di girare un intero convoglio."}
{"id": "2796462", "revid": "767487", "url": "https://it.wikipedia.org/wiki?curid=2796462", "title": "Brewster's Millions (film 1914)", "text": "Brewster's Millions \u00e8 un film muto del 1914 diretto da Oscar Apfel e Cecil B. DeMille. Prima versione cinematografica tratta dal romanzo omonimo di George Barr McCutcheon (pubblicato a New York nel 1902) e dalla commedia teatrale di Winchell Smith e Byron Ongley (Broadway, 31 dicembre 1906). Qui, il protagonista \u00e8 Edward Abeles, il cui grande successo a Broadway nelle vesti di Brewster, gli procur\u00f2 lo stesso ruolo anche nella versione cinematografica.Sydney Deane fece il suo debutto nel film divenendo il primo australiano ad apparire in un film di Hollywood.Il film viene considerato perduto.\nTrama.\nIl facoltoso Edwin Peter Brewster disereda il figlio Robert quando questi sposa una ragazza di modeste condizioni, Louise Sedgwick. Alla morte di Brewster, Monty, il figlio di Robert e Louise, eredita un milione di dollari. Il giovane, che \u00e8 un impiegato di banca, scopre che ricever\u00e0 7 milioni di dollari da suo zio George se spender\u00e0 il denaro dell'eredit\u00e0 del nonno entro un anno. Una clausola, \u00e8 quella di spendere il denaro solo per scopi personali e il non dover spiegare a nessuno la ragione di queste spese.Monty compra, investe, cerca di spendere: ma vince pure un premio alla lotteria. Tra le tante cose, si compera anche uno yacht con il quale fa un viaggio in mare. In un porto, salva Peggy Gray, una ragazza che quando erano entrambi bambini, era stata la sua fidanzatina. Monty si dichiara a Peggy che, credendolo povero, accetta di sposarlo. Arriva la notizia che Swearengen Jones, l'esecutore testamentario, \u00e8 scappato con l'eredit\u00e0. Imperturbabile, Monty prosegue con la cerimonia di nozze. Jones si presenta con il denaro e lo d\u00e0 agli sposi come dono di nozze.\nProduzione.\nIl film fu prodotto dalla Jesse L. Lasky Feature Play Co. Gran parte delle riprese furono girate negli studi della Lasky, ma la scena del ballo venne girata a New York, nel lussuoso ristorante Sherry\u2019s, all'angolo della 44esima Strada con la Quinta Strada, mentre le scene sullo yacht potrebbero essere state fatte al largo della California, perch\u00e9 l'imbarcazione apparteneva a Adolph B. Spreckels, il re californiano dello zucchero.\nDistribuzione.\nDistribuito negli Stati Uniti dalla Famous Players-Lasky Corporation (la futura Paramount), il film usc\u00ec nelle sale il 15 aprile 1914.\nNon si conoscono copie ancora esistenti della pellicola che viene considerata presumibilmente perduta.\nAltre versioni.\nIl romanzo e il lavoro teatrale originali furono adattati numerose volte per lo schermo:"}
{"id": "2796463", "revid": "466539", "url": "https://it.wikipedia.org/wiki?curid=2796463", "title": "Samuel Hood, I Visconte di Hood", "text": "Era figlio di Samuel Hood, vicario di Butleigh, nel Somerset, e di Mary Hoskins, figlia di Richard Hoskins, Esquire di Beaminster (Dorset).\n\u00c8 noto soprattutto per la sua partecipazione alla guerra d'indipendenza americana e alle guerre rivoluzionarie francesi. Si deve anche a lui lo sviluppo della tattica navale detta \"breaking the line\" (rompere la linea), che divenne importante nell'epoca delle navi a vela. \u00c8 stato un mentore di Horatio Nelson.\nBiografia.\nInizi della carriera.\nIl giovane Samuel entr\u00f2 nella Royal Navy il 6 maggio 1741. Fu per qualche tempo aspirante guardiamarina con George Brydges Rodney sulla \"Ludlow\", e divenne tenente nel 1746. Fu fortunato nel trovarsi con ufficiali attivi come superiori e ebbe la possibilit\u00e0 di prestare servizio nel Mare del Nord durante la Guerra di successione austriaca.\nNel 1754 fu nominato comandante dello \"sloop\" Giamaica con base nell'America settentrionale. Nel luglio del 1756, mentre si trovava ancora nella base nordamericana, ebbe il comando della HMS Lively.\nGuerra dei Sette Anni.\nAllo scoppio della Guerra dei Sette Anni nel 1756, la marina venne rapidamente ampliata, fatto che avvantaggi\u00f2 Hood. Nello stesso anno Hood venne promosso \"Post-Captain\" e gli fu affidato il comando dell\"'HMS Grafton\".\nNel 1757, mentre comandava temporaneamente l\"'HMS Antelope\" (50 cannoni), costrinse una nave francese a raggiungere la riva nella baia di Audierne e cattur\u00f2 due corsari. Il suo zelo attir\u00f2 l'attenzione favorevole dell'Ammiragliato che gli assegn\u00f2 stabilmente una nave.\nNel 1759, al comando della \"Vestal\" (32), cattur\u00f2 la francese \"Bellone\" (32) dopo una aspra azione. Durante la guerra, prest\u00f2 servizio sempre nel canale della Manica e fu impegnato con George Brydges Rodney nel 1759 nel \"Raid di Le Havre\", distruggendo le navi radunate dai francesi, mezzi di trasporto che dovevano servire ad invadere la Gran Bretagna.\nNel 1778 accett\u00f2 un servizio che, in tempi normali, veniva dato al termine della carriera attiva, diventando commissario del cantiere navale di Portsmouth e direttore della \"Royal Naval Academy\". Questi incarichi venivano generalmente assegnati a ufficiali in via di pensionamento.\nLa guerra d'indipendenza americana.\nNel 1778, in occasione della visita del Re a Portsmouth, Hood fu nominato baronetto.\nLa guerra fu decisamente impopolare per l'opinione pubblica e la marina britannica. Molti ammiragli si erano rifiutati di servire sotto Lord Sandwich, Lord Commissario dell'Ammiragliato. Rodney, che allora comandava nei Caraibi, si era lamentato della mancanza di un adeguato sostegno da parte dei suoi subordinati, da lui accusati di disaffezione.\nL'Ammiragliato, ansioso di assicurarsi i servizi di \"flag officers\" degni di fiducia, promosse Hood Contrammiraglio il 26 settembre 1780, e lo mand\u00f2 nei Caraibi come secondo in comando sotto Rodney, che lo conosceva personalmente.\nRaggiunse Rodney e la sua nave ammiraglia, la \"Barfleur\", nel gennaio 1781 e rimase nei Caraibi o lungo le coste del Nord America fino alla fine della Guerra d'indipendenza americana.\nL'aspettativa che avrebbe lavorato in armonia con Rodney non era del tutto giustificata. La loro corrispondenza dimostra che essi non erano in buoni rapporti, ma Hood fece sempre il suo dovere ed era cos\u00ec abile che non si verific\u00f2 nessun problema che portasse alla rimozione dal suo incarico.\nLa sfortunata piega degli eventi per i britannici nella campagna del 1781 fu in gran parte dovuta al fatto che Rodney ignorava i consigli di Hood: \nLa battaglia di Chesapeake.\nQuando Rodney decise di tornare in Gran Bretagna per ragioni di salute, nell'autunno del 1781, a Hood venne ordinato portare il grosso della flotta fino alla costa del Nord America durante i mesi degli uragani.\nHood si un\u00ec all'ammiraglio Thomas Graves nel vano tentativo di aiutare l'armata di Yorktown (Virginia), quando la flotta inglese fu respinta dall'ammiraglio francese, il conte de Grasse, nella battaglia di Chesapeake.\nQuando torn\u00f2 nei Caraibi fu per qualche tempo da solo al comando perch\u00e9 Rodney era in Inghilterra. De Grasse attacc\u00f2 le isole britanniche di Saint Kitts e Nevis, con una forza molto superiore alla squadra di Hood.\nHood fece un infelice tentativo nel gennaio 1782 per salvarle dalla cattura, con 22 navi contro 29. La serie di audaci manovre con le quali prima spinse i francesi a lasciare il porto sicuro di Basseterre a Saint Kitts e poi battere i loro attacchi furono tra i migliori risultati ottenuti da qualsiasi ammiraglio britannico durante la guerra.\nBattaglia delle Saintes.\nHood nel 1782 partecip\u00f2 con la flotta britannica guidata da Rodney sconfiggendo le flotte unite di Francia e Spagna che stavano progettando l'invasione della Giamaica, nella battaglia delle Saintes. Il comandante francese de Grasse, che era stato artefice della vittoria di Chesapeake, fu catturato e portato in Gran Bretagna prigioniero.\nHood era profondamente critico con Rodney perch\u00e9 non aveva spinto a fondo la vittoria contro la flotta nemica in ritirata. Se avessero continuato, suggeriva, gli inglesi potevano ottenere ulteriori vantaggi e distruggere la presenza militare francese nei Caraibi. Alla fine a Hood fu ordinato di inseguire il nemico e cattur\u00f2 due navi il 17 aprile.\nMentre prestava servizio nei Caraibi Hood conobbe, e pi\u00f9 tardi ne divenne un mentore, Horatio Nelson, che era un giovane comandante di fregata. Hood era stato un amico dello zio di Nelson, Maurice Suckling. Nel 1782 Hood present\u00f2 Nelson al futuro re Guglielmo IV, duca di Clarence, che era allora un ufficiale di marina in servizio a New York.\nPace.\nHood fu nominato nobile d'Irlanda per il suo ruolo nella vittoriosa Battaglia delle Saintes il 9 aprile e il 12 aprile vicino a Dominica.\nSopraggiunta la pace, entr\u00f2 nel Parlamento britannico, come membro per il collegio elettorale di Westminster nelle elezioni del 1784 dove era un sostenitore del governo di William Pitt il Giovane.\nVenne promosso vice-ammiraglio nel 1787 e, nel luglio 1788, fu ammesso al consiglio dell'Ammiragliato durante il governo di John Pitt, II conte di Chatham, fratello del primo ministro.\nLa difesa di Tolone.\nNel corso della Rivoluzione francese, nel 1793, fu inviato nel Mar Mediterraneo come comandante in capo. Il suo periodo di comando, che dur\u00f2 dal maggio del 1793 all'ottobre del 1794, fu molto impegnativo.\nNell'agosto del 1793 i realisti francesi e altri oppositori della Rivoluzione presero il controllo della citt\u00e0 e si rivolsero a Hood, la cui flotta bloccava il mare antistante, perch\u00e9 la occupasse. Hood, senza avere il tempo di richiedere istruzioni all'Ammiragliato di Londra, si mosse in fretta prendendo il comando del porto.\nC'erano due ragioni principali per la mossa britannica: si sperava che Tolone potesse essere un centro della resistenza francese a Parigi e poteva impadronirsi di cinquantotto navi da guerra della flotta francese nel Mediterraneo, che si trovavano nel porto. Privando i rivoluzionari francesi delle loro risorse marittime, e si confidava di paralizzare la rivoluzione.\nOccup\u00f2 quindi Tolone, su invito dei realisti francesi, in collaborazione con truppe spagnole e sarde. Nel dicembre dello stesso anno, gli alleati, che non avevano operato in armonia, furono cacciati, soprattutto dalle capacit\u00e0 di leader di Napoleone.\nHood ordin\u00f2 di bruciare la flotta francese per evitare che cadesse nelle mani dei rivoluzionari, compito svolto dal capitano Sidney Smith. Successivamente Hood e la sua forza britannica rinunciarono a mantenere il blocco della costa, mentre la citt\u00e0 veniva rioccupata dai repubblicani francesi.\nCorsica.\nHood rivolse poi la sua attenzione all'occupazione della Corsica, che era stato invitato a conquistare in nome del re di Gran Bretagna da Pasquale Paoli. L'isola rest\u00f2 per un breve periodo sotto la sovranit\u00e0 di Giorgio III, principalmente per gli sforzi della flotta e la cooperazione di Pasquale Paoli, che govern\u00f2 il Regno di Corsica.\nMentre l'occupazione della Corsica era stata completata, i francesi a Tolone avevano ripreso in mano la situazione al punto di essere in grado di mettere in mare una flotta. Nel mese di giugno, Hood navig\u00f2 nella speranza di entrare in azione. Il piano previsto, di attaccare nel \"Golfe Juan\" nel mese di giugno, potrebbe essere servito in una certa misura, come una fonte d'ispirazione, se non come un modello, a Nelson (che \u00e8 stato sentito definire Hood \"l'ufficiale di mare pi\u00f9 grande mai conosciuto\") per la Battaglia del Nilo, ma il vento era sfavorevole, e non fu possibile effettuare l'attacco.\nNel mese di ottobre fu richiamato in Inghilterra a causa di qualche incomprensione con l'Ammiragliato o il ministero, fatto che non fu mai chiarito.\nGli ultimi anni.\nOttenne il grado di ammiraglio nel mese di aprile 1794. Non ebbe comunque nessun altro comando operativo. Nel 1796 fu nominato governatore dell'Old Royal Naval College, incarico che ricopr\u00ec fino alla morte. Visse abbastanza a lungo per vedere trionfare la Gran Bretagna durante le guerre napoleoniche, morendo nel 1816.\nIl titolo di pari di Gran Bretagna fu conferito alla moglie, Susanna, nominata baronessa Hood di Catherington nel 1795 ed egli stesso fu creato Visconte Hood di Whitley nel 1796. I titoli furono ereditati dal figlio, Henry (1753-1836), antenato dell'attuale Visconte di Hood.\nAlcuni ritratti di Lord Hood ad opera del pittore Lemuel Francis Abbott sono conservati nella Guildhall Art Gallery e nella National Portrait Gallery di Londra. Fu anche ritratto da Joshua Reynolds e Thomas Gainsborough.\nRiconoscimenti.\nNel 1792, il tenente William Broughton, navigando con la spedizione di George Vancouver lungo la costa nord-occidentale del Nord America, chiam\u00f2 Monte Hood nell'attuale Oregon e Canal Hood nell'odierno stato di Washington, in onore di Hood.\nA due navi della Marina degli Stati Uniti \u00e8 stato dato il nome di Mount Hood, il che potrebbe essere considerato leggermente ironico, visto che Hood aveva combattuto contro gli Stati Uniti durante la Guerra d'indipendenza americana.\nDue navi della Royal Navy sono state battezzate HMS Hood in suo onore. Una di esse, il famoso incrociatore da battaglia HMS Hood (51), venne affondata dalla Bismarck nel 1941, nella battaglia dello stretto di Danimarca, durante la seconda guerra mondiale.\nLa famiglia di Hood in Marina.\nMolti altri membri della famiglia Hood sono stati ufficiali della Royal Navy:"}
{"id": "2796466", "revid": "2129402", "url": "https://it.wikipedia.org/wiki?curid=2796466", "title": "Amici di Maria De Filippi (seconda edizione, fase iniziale)", "text": "La seconda edizione di Amici di Maria De Filippi (all'epoca chiamato ancora Saranno famosi), \u00e8 iniziata il 14 settembre 2002 fino al 22 marzo 2003, ed \u00e8 andata in onda su Canale 5 dal luned\u00ec al venerd\u00ec, il sabato con la puntata speciale con la conduzione di Maria De Filippi in onda dalle 14:10 alle 16:00.\nConcorrenti.\nDurante la puntata di selezioni, andata in onda il 20 giugno 2002, sono stati ammessi 3 concorrenti (uno per categoria) ognuno tramite una sfida di ingresso giudicata dal televoto.\nNel primo speciale del sabato, andato in onda il 14 settembre 2002, vengono ammessi direttamente altri 21 ragazzi e viene annunciato che altri 2 concorrenti verranno poi ammessi tramite sfida di ingresso giudicata da un commissario esterno; raggiungendo cos\u00ec un totale di 26 titolari.\nI ragazzi ammessi alla fase finale sono 20.\n\u00a0BALLERINI\u00a0\n\u00a0CANTANTI\u00a0\n\u00a0ATTORI\u00a0\nNel corso del programma hanno ottenuto il banco anche i seguenti ragazzi:\n\u00a0BALLERINI\u00a0\n\u00a0CANTANTI\u00a0\n\u00a0ATTORI\u00a0\nLa sigla.\nLa sigla della seconda edizione era il ritornello di \"Non mollare mai\" di Gigi D'Alessio, cantato in coro da tutti i ragazzi. Durante le puntate del sabato della fase serale, viene proposta come sigla \"I ragazzi del 2003\", scritta sempre da Gigi D'Alessio e cantata anche da attori e un ballerino."}
{"id": "2796472", "revid": "599013", "url": "https://it.wikipedia.org/wiki?curid=2796472", "title": "F\u00e1bio Simplicio", "text": ""}
{"id": "2796474", "revid": "339392", "url": "https://it.wikipedia.org/wiki?curid=2796474", "title": "Insurrezione Irachena", "text": ""}
{"id": "2796477", "revid": "306856", "url": "https://it.wikipedia.org/wiki?curid=2796477", "title": "Via Claudia Nova", "text": "La via Claudia Nova \u00e8 un'antica strada romana, costruita nel 47 d.C. dall'imperatore Claudio per congiungere la via Cecilia e la via Claudia Valeria.\nLe informazioni sul suo percorso sono discordanti; alcune fonti la fanno partire da Amiternum, mentre altre fonti la fanno partire da Civitatomassa, frazione di Scoppito costruita sui ruderi del pago romano di Foruli. Il punto di arrivo \u00e8 la via Claudia Valeria nei pressi di Bussi sul Tirino, alla confluenza dei fiumi Tirino e Aterno.\nIl suo percorso, nell'attraversamento della Piana di Navelli, si sovrapponeva a quello del tratturo L'Aquila-Foggia, mentre, superata la chiesa di Santa Maria dei Cintorelli nei pressi di Caporciano, segue il percorso del Tratturo Centurelle-Montesecco fino a Collepietro.\nTra i centri attraversati, Peltuinum, citt\u00e0 romana i cui resti risultano ancora visibili nei pressi di Prata d'Ansidonia, e Ocriticum, villaggio romano luogo di sosta per i viandanti e soprattutto rilevante luogo di culto: qui, difatti, si ergeva l'area templare detta Jovis Larene, segnata sulla Tabula Peuntingeriana. I resti di Ocriticum sono tuttora visitabili nei pressi di Cansano."}
{"id": "2796482", "revid": "446353", "url": "https://it.wikipedia.org/wiki?curid=2796482", "title": "Bremerton", "text": "Bremerton \u00e8 una citt\u00e0 dello Stato di Washington, sede di importanti cantieri navali militari situati nell'ampia insenatura oceanica denominata Puget Sound (il Puget Sound Naval Shipyard) e di una famosa base navale (\"Naval Station Bremerton\"), sede nella seconda guerra mondiale di notevoli aliquote della Flotta del Pacifico degli Stati Uniti durante le pause operative e per l'effettuazione di lavori di riparazione e manutenzione.\nAttualmente Bremerton mantiene la sua importanza come porto militare e base della \"U.S.Navy\", idonea ad ospitare e mantenere anche le grandi portaerei nucleari americane.\nAmministrazione.\nGemellaggi.\nBremerton \u00e8 gemellata con le seguenti citt\u00e0:"}
{"id": "2796483", "revid": "1921867", "url": "https://it.wikipedia.org/wiki?curid=2796483", "title": "Digital Bath", "text": "Digital Bath \u00e8 un singolo promozionale del gruppo musicale statunitense Deftones, pubblicato nel 2001 ed estratto dal terzo album in studio \"White Pony\".\nDescrizione.\nLa base musicale del brano \u00e8 composta in buona parte da delay di chitarra elettrica e vari suoni di campionatore. Il cantato di Chino Moreno \u00e8 inizialmente sussurrato, per poi liberare un potente falsetto durante il ritornello.\nUna versione acustica del brano \u00e8 stata inserita nella raccolta \"B-Sides &amp; Rarities\" del 2005.\nVideo musicale.\nIl video, diretto da Andrew Bennett, raccoglie in parte scene provenienti da alcuni concerti del gruppo alternate ad altre che mostrano le sessioni del gruppo in uno studio di registrazione."}
{"id": "2796484", "revid": "305330", "url": "https://it.wikipedia.org/wiki?curid=2796484", "title": "Cliff Richard &amp; The Shadows", "text": ""}
{"id": "2796485", "revid": "149485", "url": "https://it.wikipedia.org/wiki?curid=2796485", "title": "Zhangjiakou", "text": "Zhangjiakou (cinese tradizionale: \u5f20\u5bb6\u53e3; cinese semplificato: \u5f20\u5bb6\u53e3; pinyin: Zh\u0101ng k\u01d2u Jia, nota anche con diversi altri nomi) \u00e8 una citt\u00e0-prefettura nella provincia di Hebei nel Nord della Cina. Ha una popolazione di 4,3 milioni di abitanti, e copre 36947 chilometri quadrati.\nSport.\nNei suoi confini sono situati la stazione sciistica Genting Snow Park e gli impianti sportivi National Biathlon Centre, National Cross-Country Centre e National Ski Jumping Centre, realizzati in occasione dei XXIV Giochi olimpici invernali del 2022."}
{"id": "2796488", "revid": "287204", "url": "https://it.wikipedia.org/wiki?curid=2796488", "title": "Triangolo di regresso", "text": "Un triangolo di regresso \u00e8 una disposizione di binari ferroviari a forma triangolare con un deviatoio su ogni vertice. Pu\u00f2 essere utilizzato per delle congiunzioni tra tracciati ferroviari confluenti, o come una infrastruttura che permette di invertire il posizionamento (regresso) di una motrice ferroviaria asimmetrica (come ad esempio una locomotiva a vapore), similmente a quanto ottenibile tramite una piattaforma girevole, un cappio di ritorno o una stella di inversione."}
{"id": "2796491", "revid": "3115", "url": "https://it.wikipedia.org/wiki?curid=2796491", "title": "Samuel Hood, I visconte Hood", "text": ""}
{"id": "2796499", "revid": "767487", "url": "https://it.wikipedia.org/wiki?curid=2796499", "title": "La fanciulla del West (film 1915)", "text": "La fanciulla del West (\"The Girl of the Golden West\") \u00e8 un film del 1915, scritto, montato, diretto e prodotto da Cecil B. DeMille. Si basa sul testo teatrale (14 novembre 1905) di David Belasco da cui venne tratta \"La fanciulla del West\", l'opera musicata da Giacomo Puccini, presentata a New York il 10 dicembre 1910.\nIl film esiste in una copia conservata all'archivio della Library of Congress.\nTrama.\nIn California, nei giorni della febbre dell'oro del 1849. Nella citt\u00e0 mineraria di Cloudy, la fanciulla lavora in un saloon, corteggiata da tutti gli uomini del posto: lei \u00e8 la loro confidente e la loro migliore amica. Una banda di fuorilegge, capitanata da Ramerrez, mette in subbuglio la cittadina. La fanciulla incontra un giovane di cui tempo prima era innamorata, Johnson, senza sapere che in realt\u00e0 quello \u00e8 proprio Ramerrez, venuto a studiare il locale in vista di una rapina ai danni dei minatori.\nLa ragazza e Johnson hanno un incontro ma, quando l'uomo esce dalla sua casa, viene colpito dallo sceriffo Jack Rance, uno degli spasimanti della fanciulla. Questa riesce a convincere Rance a lasciarle Ramerrez, di cui le \u00e8 stata rivelata la vera identit\u00e0, giocando una partita a carte. Rance accetta. Sta per vincere lui, ma la sua avversaria bara e vince la posta in gioco, la vita dell'uomo che ama. Ora deve prendersi cura di lui, ferito gravemente.\nGuarito, Ramerrez cade per\u00f2 nelle mani dei minatori, che vorrebbero impiccarlo. Accorre ancora una volta la ragazza: riesce a commuovere i duri cuori di quegli uomini con le sue parole, ricordando tutti i momenti in cui si abbandonavano con lei a ricordi, speranze, progetti. La ragazza svela anche il patto che ha fatto con Rance, quando ha giocato a carte con lui, vecchio giocatore di New Orleans. Ramerrez \u00e8 libero e, insieme a lei, si allontana dalla citt\u00e0, verso un nuovo futuro.\nProduzione.\nIl film fu prodotto da Cecil B. DeMille per la Jesse L. Lasky Feature Play Company e venne a costare una cifra stimata a 15.110 dollari. Le riprese durarono dal 30 ottobre 1914 fino al 7 novembre.. Il film venne girato a New York.\nDistribuzione.\nDistribuito dalla Paramount Pictures, usc\u00ec nelle sale il 4 gennaio 1915. Ricav\u00f2 102.224 dollari a fronte di un investimento di 15.110 dollari. In Italia venne distribuito dalla Cazzulino nel 1916. La censura italiana elimin\u00f2 la scena in cui i poliziotti percuotono brutalmente l'arrestato."}
{"id": "2796504", "revid": "29896629", "url": "https://it.wikipedia.org/wiki?curid=2796504", "title": "Sala (Mauretania)", "text": ""}
{"id": "2796506", "revid": "599013", "url": "https://it.wikipedia.org/wiki?curid=2796506", "title": "Antonio Morello", "text": "Carriera.\nCresce calcisticamente nel Cosenza. Nella stagione 2000-2001 passa al in Serie B, dove disputa 23 partite segnando 2 gol. Ancora uno scampolo di stagione nella serie cadetta (5 presenze senza gol) con la maglia bianconera del che lo gira all' in Serie C1, il quale contribu\u00ec alla promozione in Serie B della squadra picena. Gli ascolani lo ricordano con enorme piacere quando il 7 aprile del 2002, davanti a quasi 20.000 spettatori al Del Duca, segn\u00f2 il gol della vittoria contro il Catania con un colpo di testa (non proprio la sua specialit\u00e0 visto i suoi 165 centimetri). L'anno successivo rimane in Serie C in forza al Martina Franca prima e al per ritornare al che milita nel campionato di Serie A. Fa il suo esordio in Serie A l'11 gennaio 2004 in occasione della partita Siena- segnando anche un gol.\nTorna quindi nella serie cadetta ancora al , dove colleziona 19 presenze e un gol, per poi scendere di categoria, in Serie C1 in forza prima al , nel 2005, e poi alla a stagione iniziata nel campionato 2006-2007.\nRimane a Terni per tre stagioni prima di accasarsi a Colle di Val d'Elsa in forza alla Colligiana che milita nel Girone B della Lega Pro Seconda Divisione. A febbraio 2010 rescinde il contratto e lascia la squadra biancorossa.\nNel luglio 2010 si lega all'Hinterreggio, compagine che prende parte al campionato di Serie D, girone I. Mai impiegato nel corso del girone di andata, decide allora di lasciare il calcio, ritirandosi dall'attivit\u00e0 agonistica il primo di febbraio del 2010."}
{"id": "2796508", "revid": "1971044", "url": "https://it.wikipedia.org/wiki?curid=2796508", "title": "Statue della lupa capitolina per citt\u00e0", "text": "Questo \u00e8 un elenco delle diverse statue della lupa capitolina nelle varie citt\u00e0 del mondo.\nRomania.\nLupe Capitoline Romene (\"Lupoaica\"):"}
{"id": "2796513", "revid": "76128091", "url": "https://it.wikipedia.org/wiki?curid=2796513", "title": "Operational risk gain event", "text": "L'operational risk gain event \u00e8 una fattispecie di evento che pu\u00f2 generare nel conto economico oltre alle tipiche perdite, ricavi inaspettati. \u00c8 il classico esempio di un errore di negoziazione di uno strumento finanziario per conto di un cliente che pu\u00f2 generare ricavi nel caso in cui, ad esempio, con mercati in rialzo e acquisto di un numero maggiore di azioni di quelle richieste, l'intermediario percepisce un ricavo dato dalla rivalutazione delle azioni in pi\u00f9 acquistate erroneamente."}
{"id": "2796520", "revid": "767487", "url": "https://it.wikipedia.org/wiki?curid=2796520", "title": "Quickstep", "text": "Il quickstep \u00e8 un ballo da sala internazionale che segue il ritmo 2/4 o 4/4, simile ad un foxtrot veloce. Tuttavia, mentre la danza pu\u00f2 sembrare molto simile ad un foxtrot veloce, la sua tecnica \u00e8 molto diversa.\nStoria.\nIl quickstep nacque nel 1920 da una combinazione di foxtrot, charleston, shag, peabody, e one step. La danza \u00e8 di origine inglese, ed \u00e8 stata standardizzata nel 1927. Il quickstep si \u00e8 evoluto dal foxtrot, ed ora sono due danze molto distinte. A differenza dal moderno foxtrot, l'uomo schiude spesso i suoi piedi e i passi sincopati sono regolari (come \u00e8 avvenuto nei primi Foxtrot). In un certo senso, i modelli di danza sono vicini al Valzer, ma viene ballato a tempo di 4/4 piuttosto che di 3/4 \nIl ritmo del quickstep \u00e8 piuttosto vivace, poich\u00e9 nato in un'epoca in cui regnava il jazz che gli ha donato le musiche ed i ritmi.\nVerso la fine del XX secolo, la velocit\u00e0 del quickstep ballato da ballerini di livello avanzato, \u00e8 aumentata ancora di pi\u00f9 a causa del largo uso di passi sincopati con durate di 8 tempi. \nEsisteva anche un quickstep del XIX secolo, che era una marcia, e non aveva alcuna relazione con quello moderno.\nStile.\nIl quickstep \u00e8 elegante come il foxtrot, e deve essere fluido e molto glamour. I ballerini devono essere molto leggeri sui loro piedi. \u00c8 molto energico ed intenso."}
{"id": "2796522", "revid": "1543377", "url": "https://it.wikipedia.org/wiki?curid=2796522", "title": "Benjamin Glover Laws", "text": "Compositore eclettico di un migliaio di problemi diretti in due, tre e pi\u00f9 mosse, aiutomatti, e \"Fairy\" (eterodossi). Invent\u00f2 il genere problemistico detto \"Reflex\", un aiutomatto con la condizione aggiuntiva che chi pu\u00f2 dare matto (il bianco o il nero) \"deve\" farlo.\nIn molte sue composizioni segu\u00ec i dettami della scuola boema, che prevede posizioni di matto pure ed economiche.\nNel 1887 pubblic\u00f2 il \"Chess Problem Text Book\", considerato il primo libro dedicato interamente alla composizione di problemi di scacchi. L'anno successivo, dopo la morte di Johannes Zukertort, assunse la direzione della rivista \"Chess Monthly\".\nDal 1889 fu direttore per dieci anni della sezione problemi del \"British Chess Magazine\".\nLaws fu presidente della \"British Chess Problem Society\" (BCP) dal 1918, anno della fondazione, fino alla morte. Rappresent\u00f2 l'Inghilterra nei primi tre tornei internazionali di soluzione problemi dal 1929 al 1931.\nOltre al gi\u00e0 citato \"Chess Problem Text Book\", scrisse diversi altri libri, tra cui:\nFirm\u00f2 spesso le sue composizioni con vari pseudonimi, tra cui \"Handley\", \"Rhodes\", \"S. Green\" e \"N.R.S.\" (le ultime lettere dei suoi tre nomi).\nIl problemista inglese John Keeble scrisse il libro \"An English Bohemian: a tribute to B. G. Laws\" (Stroud, 1933), una raccolta di suoi problemi."}
{"id": "2796532", "revid": "1305772", "url": "https://it.wikipedia.org/wiki?curid=2796532", "title": "Duquesne", "text": ""}
{"id": "2796536", "revid": "1543377", "url": "https://it.wikipedia.org/wiki?curid=2796536", "title": "Duquesne (Pennsylvania)", "text": "Duquesne \u00e8 una citt\u00e0 degli Stati Uniti d'America, nella contea di Allegheny nello Stato della Pennsylvania. Secondo il censimento del 2000 la popolazione \u00e8 di 7.332 abitanti.\nSociet\u00e0.\nEvoluzione demografica.\nLa composizione etnica vede una prevalenza lieve della razza bianca (48,92%) rispetto a quella afroamericana (47,75%)."}
{"id": "2796552", "revid": "767487", "url": "https://it.wikipedia.org/wiki?curid=2796552", "title": "Something to Think About", "text": "Something to Think About \u00e8 un film muto del 1920 diretto e prodotto da Cecil B. DeMille e interpretato da Gloria Swanson.\nTrama.\nDavid Markley, storpio dalla nascita, \u00e8 un ricco artista che vive in un piccolo villaggio. Paga gli studi di Ruth, la figlia di Luke, il maniscalco. Quando la ragazza torna dalla citt\u00e0, \u00e8 diventata una donna molto bella e David se ne innamora.Alla vigilia delle nozze, per\u00f2, Ruth confessa di essersi innamorata di Jim Dirk, il figlio del fattore. Rompe il fidanzamento spezzando il cuore di David e rendendolo duro e incattivito. \nLuke, suo padre, furibondo per la scelta della figlia, si ferisce agli occhi con le scintille dell'incudine, diventando cieco.\nCi\u00f2 nonostante, la ragazza lascia il villaggio con l'amato e va a vivere con lui in citt\u00e0. Jim, per\u00f2, resta ucciso sul lavoro.Incinta, Ruth torna a casa, dove deve sopportare il disprezzo del padre. Sull'orlo del suicidio, viene salvata dall'intervento di David che si offre di sposarla e di dare una casa e una famiglia al bambino.Il piccolo Danny diventa la gioia della vita di David, anche se Ruth non spera pi\u00f9 di riuscire a conquistare il cuore del marito. Un giorno, per\u00f2, decide di seguire i consigli della governante: riesce cos\u00ec a convincere David a buttare via le stampelle. I due tornano ad amarsi. La felicit\u00e0 \u00e8 completa quando Danny riporta a casa anche il nonno cieco. La famiglia \u00e8 finalmente tutta riunita.\nProduzione.\nIl film fu prodotto da Cecil B. DeMille e da Jesse L. Lasky per la Famous Players-Lasky Corporation. Venne girato con un budget stimato di 169.330 dollari dal 20 gennaio al 30 marzo 1920.\nDistribuzione.\nDistribuito dalla Famous Players-Lasky Corporation, il film usc\u00ec nelle sale cinematografiche il 17 ottobre 1920, incassando negli USA $9.158.489. Il film venne distribuito anche in Finlandia il 30 novembre 1922\nCopia della pellicola, un positivo a 35\u00a0mm, \u00e8 conservata negli archivi dell'International Museum of Photography and Film at George Eastman House."}
{"id": "2796553", "revid": "1654832", "url": "https://it.wikipedia.org/wiki?curid=2796553", "title": "Giallo sera", "text": "Giallo sera \u00e8 stato un programma televisivo italiano, andato in onda su Rai Uno in due stagioni, nel 1983 (10 puntate) e nel 1984 (13 puntate).\nArticolato come serie televisiva a met\u00e0 strada fra il telefilm poliziesco ed il quiz televisivo e coordinato dal funzionario Rai Felice Trenca, si svilupp\u00f2 nella prima stagione in dieci puntate, presentate fra febbraio ed aprile 1983 dall'attore Renzo Palmer (affiancato da Antonella Consorti, sostituita una volta, a seguito di un'indisposizione, da Maria Giovanna Elmi), che era anche il protagonista del telefilm su cui si basava il quiz finale.\nNella seconda stagione del programma, da marzo a luglio del 1984, Palmer lasci\u00f2 per altri impegni e venne sostituito per le tredici puntate della nuova serie dal duo Marina Perzy-Giancarlo Dettori (quest'ultimo anche attore di formazione teatrale).\nIn stile Giallo Club.\nIl programma - che era prodotto dagli studi televisivi della RAI di Napoli - si poneva come sorta di remake del fortunato programma omologo dei decenni precedenti, \"Giallo Club. Invito al poliziesco\", che contribu\u00ec a lanciare la figura del tenente \"Ezzy\" Sheridan alias Ubaldo Lay.\nIl plot del programma era semplice: le vicende avevano luogo quasi sempre in interni, nei locali di un albergo, l'Hotel Sette Stelle, in cui operava un poliziotto privato, dal volto umano ma dallo spiccato acume investigativo, di nome Gianluca Spada.\nNel quiz finale due concorrenti (coadiuvati da un eventuale terzo, chiamato \"del S.O.S.\") dovevano individuare il colpevole. Potevano intervenire da casa per telefono anche i telespettatori di due regioni italiane.\nI telefilm della prima stagione si distinsero per lo stile teatrale e gustosamente d\u00e9mod\u00e9 che portava alla memoria gli sceneggiati di genere poliziesco degli anni '60/'70 mentre con la seconda stagione si vir\u00f2 verso il thriller ad alta tensione in stile \"argentiano\".\nFra gli attori ospiti del programma si segnalano Saverio Marconi, Marta Zoffoli, Giulia Foss\u00e0, Angiola Baggi e Marzia Ubaldi.\nLa sigla finale della trasmissione nella prima stagione fu affidata a Roberto Vecchioni che scrisse appositamente il brano \"Hotel degli assassini\" (le illustrazioni del disco furono realizzate da Andrea Pazienza), mentre nella seconda stagione il brano scelto fu \"Occulte persuasioni\", scritto da Paolo Conte e cantato da Patty Pravo."}
{"id": "2796554", "revid": "46936", "url": "https://it.wikipedia.org/wiki?curid=2796554", "title": "Qualificazioni al campionato europeo di calcio 2012", "text": "Questa voce raccoglie un approfondimento sui risultati degli incontri e sulle classifiche per l'accesso alla fase finale del Campionato europeo di calcio 2012.\nFormato e regolamento.\n53 membri UEFA: 16 posti disponibili per la fase finale. La e l' (in qualit\u00e0 di paesi ospitanti) sono qualificati direttamente.\nRimangono 51 squadre per 14 posti disponibili per la fase finale. Le qualificazioni si compongono di due turni: \nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:\nSorteggio dei gruppi.\nIl 19 novembre 2009 l'UEFA ha diviso le squadre nelle seguenti fasce di merito:\nIl sorteggio dei gruppi di qualificazione alla fase finale si \u00e8 tenuto a Varsavia, in Polonia, il 7 febbraio 2010. Prima del sorteggio la UEFA ha confermato che, per motivi politici, l' non avrebbe voluto essere sorteggiato nello stesso gruppo dell' (a causa della disputa riguardante il territorio del Nagorno Karabakh), e la non avrebbe voluto essere sorteggiato nello stesso gruppo della (a causa della disputa riguardante il territorio dell'Ossezia del Sud). Armenia ed Azerbaijan furono sorteggiate insieme durante il sorteggio, costringendo cos\u00ec la UEFA a riassegnare l'Armenia al Gruppo B.\nDi seguito si riporta una tabella riassuntiva dei gironi di qualificazione.\nFase a gironi.\nRaffronto tra le seconde classificate di ogni gruppo.\nA fini di uniformit\u00e0, per le nazionali dei gruppi a sei squadre (A, B, C, D, E, F) non si tiene conto dei punti conquistati contro l'ultima in classifica del proprio girone.\nSpareggi.\nSorteggio.\nIl sorteggio per gli spareggi si \u00e8 tenuto a Cracovia, in Polonia, il 13 ottobre 2011. Esso si \u00e8 basato sul coefficiente UEFA e sul criterio delle teste di serie; c'\u00e8 stata quindi una divisione in due urne tra le quattro migliori e le quattro peggiori squadre.\nPartite.\nLe partite d'andata sono state giocate l'11 novembre 2011, mentre quelle di ritorno il 15 novembre 2011."}
{"id": "2796559", "revid": "1543377", "url": "https://it.wikipedia.org/wiki?curid=2796559", "title": "Helen Stephens", "text": "Biografia.\nHelen Stephens partecip\u00f2 alla sua prima Olimpiade a Berlino nel 1936, a soli 18 anni d'et\u00e0. Nella capitale tedesca vinse la finale dei 100 metri in 11\"5, battendo la campionessa olimpica in carica e detentrice del record del mondo, la polacca Stanis\u0142awa Walasiewicz. A questa vittoria and\u00f2 ad aggiungersi quella con la staffetta 4\u00d7100 metri, dove la squadra statunitense si impose in 46\"9. Partecip\u00f2 anche alla gara di lancio del disco non andando oltre un 9\u00ba posto, ottenuto con la misura di 34,33 m.\nDurante le Olimpiadi si vocifer\u00f2 della possibilit\u00e0 che la Stephens (e la sua rivale Stanis\u0142awa Walasiewicz) fossero in realt\u00e0 di sesso maschile. La commissione olimpica esegu\u00ec cos\u00ec un controllo che conferm\u00f2 invece la Stephens come individuo di sesso femminile.\nSi ritir\u00f2 dall'atletica leggera poco dopo la fine dei Giochi olimpici, senza essere mai stata battuta in una gara di sprint (ne corse pi\u00f9 di cento). Nella sua carriera sportiva dedicata all'atletica, durata circa 30 mesi, vinse inoltre 14 titoli \"AAU\", divisi tra gare di sprint, lancio del disco, getto del peso e salto in lungo da fermo.\nFrequent\u00f2 la \"William Woods University\" a Fulton, Missouri, e si dedic\u00f2 a diversi sport, tra l'altro fondando e giocando per una squadra professionistica di pallacanestro.\nMor\u00ec nel 1994 a Saint Louis, all'et\u00e0 di 74 anni."}
{"id": "2796566", "revid": "1318658", "url": "https://it.wikipedia.org/wiki?curid=2796566", "title": "Juan Antonio Villaca\u00f1as", "text": "Biografia.\nNasce a Toledo nel 1922. La guerra civile spagnola interrompe i suoi studi liceali. Compie il servizio militare in destini cos\u00ec diversi come Melilla (nord-Africa) e la Valle d\u2019Aran (nei Pirinei). Nel primo destino, \u00e8 impegnato alla riorganizzazione della biblioteca del circolo militare, mentre sviluppa un intenso lavoro autodidattico.\nDi ritorno alla natale Toledo, incomincia a lavorare nel comune della citt\u00e0 come capoufficio della sezione di arte e cultura. \nFra le sue opere poetiche, la collezione \u201cI Rospi\u201d (1968) \u00e8 una critica al potere e ai suoi abusi ove il Comune contemporaneamente \u00e8 una realt\u00e0 e metafora di questo potere. \nNel 1956 \u00e8 invitato dall'Accademia Belga della lingua e letteratura Francese alla III Biennale Internazionale di Poesia Knokke-Le- Zoute (Belgio).\nDa questo momento incomincia l'amicizia di Villaca\u00f1as con il poeta e ispanista belga Edmond Vandercammen, il quale realizz\u00f2 una recensione su una delle sue opere dal titolo \u201cConiugazione poetica del Greco\u201d pubblicato nel \u201cLe Journal des Poetes\u201d (1959) e tradusse alcuni poemi di Villaca\u00f1as al francese, i quali si pubblicarono nel citato periodico (1979).\nDopo il suo periodo in Belgio, ebbe un'intervista nella sede della UNESCO a Parigi, e la sua intervista fu registrata in una trasmissione radiofonica speciale per Hispanoamerica. \nDagli anni cincuanta l'opera poetica di Juan Antonio Vilaca\u00f1as incomincia ad apparire in Antologie nazionali ed internazionali. \nUna parte della sua opera poetica e critica \u00e8 pubblicata su varie riviste e giornali.\nVillaca\u00f1as \u00e8 vissuto sempre a Toledo, rimase lontano da gruppi e correnti letterarie e continu\u00f2 con il suo proprio cammino poetico e vitale. Questa indipendenza artistica e personale fu la causa del suo isolamento (verso gli anni ottanta) da parte della critica ufficiale e dai settori aggruppati a certe correnti estetiche favorite negli ultimi decenni del ventesimo secolo.\nOpera.\nL'opera poetica di Juan Antonio Villaca\u00f1as \u00e8 di trentatr\u00e9 poemi, nei quali si incontrano i pi\u00f9 diversi temi e forme, che vanno dal verso libero (gi\u00e0 negli anni cinquanta) al sonetto, e strofe e rime di propria creazione alla lira*: Juan Antonio Villaca\u00f1as ha dotato a questa struttura classica di un nuovo e sorprendente contenuto, per questo le sue \u201cliras\u201d si conoscono come \u201cLiras juanantonianas\u201d.\nAlle sue \u201copere poetiche\u201d bisogna aggiungere la sua abbondante opera saggistica e critica (pubblicata in vari riviste e giornali come per esempio , \u201cLa Estafeta Literaria\u201d e la \u201cNueva Estafeta\u201d, essendo il direttore Luis Rosales) e anche due libri di prosa: \u201cBecquer o la Poes\u00eda de Todos\u201d (1971, Premio del Circolo di Scrittori e Poeti Iberoamericani di New York) e \u201cVers\u00f3manos\u201d (1989) in questo libro Villaca\u00f1as manifesta le fallacie della gran parte della critica della poesia predominante.\nPoemi, recensioni, racconti e scritti di diversa \u00edndole di Juan Antonio Villaca\u00f1as si possono trovare nei giornali ABC, Poes\u00eda Espa\u00f1ola, (1\u00ba e 2\u00ba Epoca), \u201cDiario Ya\u201d, Poes\u00eda Hisp\u00e1nica, Diario de Le\u00f3n, Le Journal des Po\u00e9tes o El Mercurio de Chile.\nPremi.\nToledo de Periodismo, 1957. Gran Duque de Alba, 1963. Pa\u00edses Hisp\u00e1nicos, 1964. Premio Provincia de Le\u00f3n, 1965. Juan de Ba\u00f1os, 1965. Nacional de Literatura de Tema Deportivo, 1966. Instituto de Cultura Hisp\u00e1nica, 1967. Justas Po\u00e9ticas Ayuntamiento de Madrid 1968. Ausias March, 1969. Premio C\u00edrculo de Escritores y Poetas Iberoamericanos de Nueva York. Candidato al Premio Reina Sof\u00eda de Poes\u00eda Iberoamericana, presentado por la Real Academia de Bellas Artes y Ciencias Hist\u00f3ricas de Toledo, a\u00f1o 2000.\nAntologie.\nJuan Antonio Villaca\u00f1as \u00e8 nelle seguenti antologie:"}
{"id": "2796567", "revid": "1442080", "url": "https://it.wikipedia.org/wiki?curid=2796567", "title": "SAP Open 2010 - Doppio", "text": "Il doppio dello SAP Open 2010 \u00e8 stato un torneo di tennis facente parte dell'ATP World Tour 2010.\nTommy Haas e Radek \u0160t\u011bp\u00e1nek erano i detentori del titolo.\nMardy Fish e Sam Querrey hanno vinto il torneo battendo in finale Benjamin Becker e Leonardo Mayer 7-6(3), 7-5."}
{"id": "2796568", "revid": "107992678", "url": "https://it.wikipedia.org/wiki?curid=2796568", "title": "Antonella Consorti", "text": "\u00c8 stata attiva in RAI particolarmente negli anni ottanta.\nHa presentato, fra le altre cose, dalla prima edizione \"L'orecchiocchio\" (1982-1986) e la prima serie televisiva a quiz \"Giallo sera\", con Renzo Palmer (1983-1984). Nel 1985 ha affiancato Claudio Lippi, in qualit\u00e0 di valletta, nella trasmissione di prima serata del sabato sera \"Il buon paese\", in onda su Canale 5 e in seguito su Rete 4."}
{"id": "2796578", "revid": "2220898", "url": "https://it.wikipedia.org/wiki?curid=2796578", "title": "I Griffin", "text": "I Griffin (\"Family Guy\") \u00e8 una sitcom animata statunitense, creata da Seth MacFarlane nel 1999 per Fox.\nLa famiglia protagonista del cartone \u00e8 la dissacrante rappresentazione della tipica famiglia all'americana. Le loro vicende sono fuori dalla realt\u00e0, con continui flashback in vari punti della storia che esplicano i comportamenti dei personaggi. Le trame degli episodi molto spesso non seguono un senso logico, ma sono sempre dotate di una forte vena umoristico-demenziale. L'inserimento, con il passare delle stagioni, di nuovi personaggi ha ulteriormente scavato in questo punto, riuscendo nell'intento di far guadagnare alla serie una notevole popolarit\u00e0.\nIl programma fu chiuso nel 2003, ma \u00e8 stato riproposto su altre reti come TBS e Adult Swim e in DVD, riscuotendo un consenso tanto ampio da indurre la Fox alla produzione di nuovi episodi nel 2005. Dalla serie sono derivati altri media, come il film \"La storia segreta di Stewie Griffin\" del 2005, dei videogiochi e una trilogia parodia di Guerre stellari chiamata \"Ridi pure, ammasso di pelo!\". Nel 2009 il personaggio Cleveland Brown ha dato vita a uno spin-off: \"The Cleveland Show\".\nNel 2020 la serie \u00e8 stata rinnovata per altre due stagioni, portando cos\u00ec il totale delle stesse a ventuno.\nLa serie ha vinto sette Emmy Award su 24 nomination.\nTrama.\nIl programma ruota attorno alle avventure di Peter Griffin e della sua famiglia che risiede a Quahog, una cittadina immaginaria del Rhode Island. Peter \u00e8 un operaio incompetente, obeso e ottuso. Il suo comportamento \u00e8 particolarmente mutevole: a volte \u00e8 un padre assente e dedito all'alcol che non riesce a farsi rispettare dai propri cari, mentre altre volte, seppur per poco, riesce a svolgere degnamente il ruolo di capo famiglia. Sua moglie Lois Griffin \u00e8 una bella donna e casalinga discreta e non riesce sempre a essere una buona madre, soprattutto con Meg. \u00c8 un'insegnante di pianoforte (anche se la si vede praticare quest'attivit\u00e0 principalmente nelle prime stagioni) e talvolta dimostra velleit\u00e0 artistiche ed esibisce comportamenti disinibiti.\nLa coppia ha tre figli: Meg, la tipica ragazza con problemi adolescenziali, perennemente esclusa, derisa e intrappolata in svariate difficolt\u00e0 relazionali, Chris, un ragazzo obeso, ingenuo e con la passione per il disegno, e l'intellettuale Stewie, un neonato geniale con la passione di armi fantascientifiche e per le macchine del tempo. Insieme con la famiglia Griffin vive anche il cane antropomorfo Brian, il migliore amico di Peter e Stewie che deve fare i conti con i suoi grossi problemi di dipendenza dall'alcol e dalla droga e con l\u2019amore non corrisposto nei confronti di Lois.\nNel corso delle varie stagioni, i membri della famiglia Griffin si sono fatti molti amici: tra i tanti si possono menzionare Glenn Quagmire, Tom Tucker, il giornalista di Channel 5, i vicini di casa Joe e Bonnie Swanson, Joyce Kinney, giornalista sostituta di Diane Simmons, la nuova famiglia di Cleveland Brown, Jerome, l'ex fidanzato di Lois nonch\u00e9 il nuovo barista dell'Ostrica Ubriaca, e tanti altri.\nProduzione.\nIdeazione e sviluppo.\nSeth MacFarlane ha concepito \"I Griffin\" nel 1995 mentre studiava animazione alla Rhode Island School of Design. Durante il college per la sua tesi ha creato un cortometraggio intitolato \"The Life of Larry\", che \u00e8 stato presentato dal suo professore alla Hanna-Barbera, portandolo ad essere assunto dalla societ\u00e0. Nel 1996 MacFarlane ha creato un sequel del corto intitolato \"Larry and Steve\", che presentava un uomo di mezza et\u00e0 di nome Larry e un cane intellettuale chiamato Steve; il cortometraggio \u00e8 stato trasmesso nel 1997 come parte del \"World Premi\u00e8re Toons\" di Cartoon Network.\nI dirigenti della Fox hanno visto i cortometraggi di Larry e hanno incaricato MacFarlane di creare una serie, intitolata \"I Griffin\", basata sui personaggi. Fox propose a MacFarlane di completare un cortometraggio di 15 minuti, offrendogli un budget di 50.000 dollari. Diversi aspetti de \"I Griffin\" sono stati ispirati dai cortometraggi di Larry. Mentre MacFarlane lavorava alla serie, i personaggi di Larry e del suo cane Steve si sono lentamente evoluti in Peter e Brian. Inoltre ha tratto ispirazione dalle sitcom come \"I Simpson\" e \"Arcibaldo\" e dai cartoni del sabato mattina degli anni '80 che guardava da bambino come \"Fonzie e la Happy Days Gang\" e \"Rubik, the Amazing Cube\".\nLa famiglia Griffin \u00e8 apparsa per la prima volta nella demo che MacFarlane ha presentato alla Fox il 15 maggio 1998. \"I Griffin\" era originariamente previsto per iniziare come serie di cortometraggi per \"MADtv\", tuttavia il budget di \"MADtv\" non era abbastanza consistente per supportare la produzione animata. MacFarlane ha proposto la serie alla Fox poich\u00e9 pensava che fosse \"il posto giusto per creare un programma animato in prima serata\". Inoltre \u00e8 stato proposto nello stesso anno di \"King of the Hill\" nel 1997, tuttavia non \u00e8 stato acquistato fino a anni dopo, quando \"King of the Hill\" ha avuto successo. Fox ha commissionato la produzione di una mezza stagione di 13 episodi de \"I Griffin\", in seguito alla presentazione di un episodio pilota di 14 minuti ai dirigenti del network.\n\"I Griffin\" ha iniziato ufficialmente la sua trasmissione il 31 gennaio 1999, dopo il Super Bowl XXXIII, con l'episodio \"Soldi dal cielo\". La serie ha debuttato con 22 milioni di spettatori e ha immediatamente generato polemiche per quanto riguarda i suoi contenuti per adulti. Quindi \u00e8 tornato l'11 aprile 1999, mandando in onda i sei episodi rimanenti. Durante la sua trasmissione, \"I Griffin\" ha ottenuto buoni ascolti nella fascia oraria domenicale delle 20:30, in programma tra \"I Simpson\" e \"X-Files\". Con la conclusione della prima stagione, la serie si \u00e8 classificata al n. 33 nelle classifiche Nielsen, con 12,8 milioni di famiglie sintonizzate. La seconda stagione ha iniziato la messa in onda in una nuova fascia oraria, gioved\u00ec alle 21:00, il 23 settembre 1999. La sua posizione nella programmazione, che includeva \"Frasier\" della NBC, ha portato ad un drastico calo di ascolti. Successivamente, la Fox ha rimosso \"I Griffin\" dal palinsesto e ha iniziato a trasmettere episodi in modo irregolare. La serie \u00e8 tornata di nuovo il 7 marzo 2000, alle 20:30 di marted\u00ec, dove \u00e8 stato costantemente battuto nelle classifiche dall'allora nuovo successo \"Who Wants to Be a Millionaire\" della ABC, arrivando al n. 114 nelle classifiche Nielsen con 6,32 milioni di famiglie sintonizzate. Fox ha annunciato la cancellazione de \"I Griffin\" nel maggio 2000 alla fine della seconda stagione; tuttavia, dopo una decisione dell'ultimo minuto, il network ha ordinato una terza stagione di 13 episodi il 24 luglio 2000.\nLa serie \u00e8 tornata l'8 novembre 2001, ancora una volta in una fascia oraria difficile: gioved\u00ec sera alle 20:00. Il nuovo palinsesto lo ha messo in competizione con \"Survivor\" e \"Friends\" (una situazione a cui in seguito si \u00e8 fatto riferimento ne \"La storia segreta di Stewie Griffin\"). Durante la sua seconda e terza stagione, Fox ha spesso spostato \"I Griffin\" in giorni e fasce orarie diverse con poco o nessun preavviso e di conseguenza gli ascolti ne hanno risentito. Alla presentazione della line-up autunnale di Fox nel 2002, la serie \u00e8 stata assente. Poco dopo, il network ha annunciato ufficialmente la cancellazione.\nSforzi di revival.\nLa notizia della cancellazione da parte della FOX de \"I Griffin\" fu recepita negativamente dai fan, che tentarono di convincere la rete a riesumare il cartone. Fu lanciata una petizione via internet, che in poche settimane raccolse 10\u00a0000 firme, con la minaccia di boicottaggio della rete Fox e dei prodotti pubblicizzati dall'emittente.\nMa tutto questo, insieme a moltissime lettere scritte ai dirigenti Fox e alle proteste e i blocchi stradali, fu inutile. Nel 2003, repliche della serie trovarono ospitalit\u00e0 permanente su Adult Swim. La serie riscosse ulteriore successo in DVD: fu divisa in due volumi, e del DVD relativo alla prima stagione furono vendute 2,2 milioni di copie. L'eccezionale e senza precedenti successo dei DVD aliment\u00f2 voci che volevano la FOX interessata a riprendere la serie.\nIl 26 marzo 2004, la FOX annunci\u00f2 ufficialmente che avrebbe prodotto nuovi episodi de \"I Griffin\", i quali sarebbero stati pronti per il 2005. Seth MacFarlane comment\u00f2 la notizia dicendo: \u00abSono incredibilmente emozionato per il ritorno de \"I Griffin\". Ora tutti quei ragazzini mezzi matti che mi inseguono perch\u00e9 vogliono rivedere lo show la finiranno di infastidirmi e si dedicheranno a cose pi\u00f9 importanti [...] come salvare Coupling\u00bb. La quarta stagione inizi\u00f2 il 1\u00ba maggio 2005.\nSequenza iniziale.\nLa sigla \u00e8 stata composta da Walter Murphy. L'inizio della sigla, quando Peter e Lois cantano al pianoforte di famiglia, \u00e8 la parodia del tema di apertura della sitcom \"Arcibaldo\" (\"All in the Family\"). La canzone, proseguendo, trasporta i membri della famiglia dal soggiorno a uno spettacolo di variet\u00e0 nel quale, scimmiottando i The Rockettes, i Griffin ballano in sfavillanti completi. A partire dalla nona stagione i ballerini vengono sostituiti dai personaggi secondari della serie. La versione italiana, a causa del diverso titolo dato al cartoon, non \u00e8 molto fedele al testo originale, il quale si basa soprattutto sul titolo in inglese. A partire dalla stagione 19, nella versione italiana della sequenza d'apertura, nella battuta di Stewie \"pi\u00f9 out che in\" viene ripristinata la voce di Stewie, rispetto alle prime 18 stagioni dove erroneamente aveva la voce di Chris.\nCrossover.\nI personaggi de i Griffin hanno pi\u00f9 volte interagito con personaggi di altre serie televisive d'animazione, in particolare, oltre alle opere dello stesso autore \"American Dad!\" e \"The Cleveland Show\", con \"I Simpson\" o \"South Park\", che rappresentano anch'esse una parodia dell'american way of life e delle pi\u00f9 celebri sit-com statunitensi.\nLa serie \u00e8 stata bersaglio di una rapida ma efficace satira ne \"I Simpson\": nell'episodio \"Il Bob italiano\", due uomini appartenenti alle forze dell'ordine italiane sfogliano un catalogo di ricercati intitolato \"I Criminali Americani\". Dopo alcuni personaggi noti al pubblico per essere parte dei Simpson, appare anche la foto di Peter Griffin, sotto la quale campeggia l'accusa (in italiano maccheronico) di \u00abplagiarismo\u00bb (plagio), e Stan Smith, protagonista della serie \"American Dad\", accusato di \u00abplagiarismo di plagiarismo\u00bb. Nell'episodio \"Missionario impossibile\" la rappresentante di un'emittente tv dice in diretta \"..\"se non volete che programmi grossolani spariscano dalla televisione allora fate la vostra donazione\"\". Contemporaneamente la donna indica il logo de \"I Griffin\".\nIn un'altra occasione (\"La Paura fa Novanta XIII\"), Homer abbandona i suoi innumerevoli cloni in un campo di grano, ma distrattamente lascia anche l'amaca magica con la quale si era sdoppiato lasciando che i cloni si sdoppino a loro volta. Il risultato \u00e8 un esercito di cloni assomiglianti a Homer Simpson (alcuni dei quali pi\u00f9 grassi, pi\u00f9 magri, con gli occhiali, senza faccia) tra i quali si vede chiaramente Peter Griffin. \nAnche I Griffin, in risposta, hanno presentato varie gag e canzonature sui Simpson, come nell'episodio 9ACX05 \"La grande avventura\", dove i protagonisti e altri personaggi ricorrenti del noto cartone appaiono come giuria in un tribunale della Georgia, mentre nell'episodio 6ACX13 \"Peter si \u00e8 fatto un nuovo amico\" il sindaco Adam West e una folla inferocita dicono a Homer Simpson di sparire perch\u00e9 non fa pi\u00f9 ridere, e questi reagisce con la sua celebre esclamazione, D'oh!. Matt Groening ha comunque voluto precisare che non c'\u00e8 nessuna faida dietro le quinte, e che la rivalit\u00e0 tra le due serie \u00e8 una \"rivalit\u00e0 affettuosa\".\nPeter e la sua famiglia vengono citati anche in \"Futurama\", creato da Matt Groening, lo stesso autore dei Simpson, ma stavolta in un contesto non negativo: nel primo lungometraggio, \"Il colpo grosso di Bender\", Fry possiede un calendario dodecennale dei Griffin.\nAnche \"South Park\", per quanto sia molto lontana dallo stile dei Simpson e dunque dei Griffin, ha voluto rendere omaggio a \"Family Guy\". Nella puntata \"Cartoon Wars\" (Episodio 03 e 04 della decima stagione), si annuncia che i Griffin avrebbero mandato in onda un'immagine di Maometto. Ovviamente questo porta la serie animata al centro di una feroce polemica, fino ad attirarsi una puntuale critica persino da Osama Bin Laden, che ribadisce ci\u00f2 che afferma Eric Cartman: i Griffin non sarebbero \"satira\", dal momento che \u00abl'elemento comico \u00e8 inserito nelle \"scenette\", e non fa parte del plot\u00bb.\nPeter e Lois fanno inoltre capolino (con la testa fuori dall'inquadratura) nella serie televisiva animata \"Drawn Together\" nell'episodio \"La limonata per la lotta all'AIDS\", in cui fanno un'offerta a Wooldoor Sockbat in quanto vedendolo seduto su un marciapiede con un bicchiere in mano credono che stia elemosinando.\nIl 28 settembre 2014 (ep. 232, 13x01) \u00e8 andato in onda un episodio speciale, \"crossover\" con \"I Simpson\", di 43 minuti intitolato \"E alla fine si incontrano\" (\"The Simpson Guy\"). In questa occasione le due famiglie americane pi\u00f9 amate degli ultimi 20 anni s'incontrano, mostrando uno Stewie che idolatra Bart, una Meg sempre pi\u00f9 insicura aiutata da una Lisa psicologa, un Peter che sembra aver trovato la sua mimesi perfetta in Homer e infine Marge, Lois, Chris e Brian che fanno da \"contorno\".\nOltre alle interazioni con altre serie animate, la famiglia Griffin \u00e8 apparsa anche nel telefilm \"Bones:\" all'interno 25\u00ba episodio della quarta stagione \u00e8 avvenuto un particolare incontro tra Stewie Griffin e Seeley Booth, il quale ha delle potenti allucinazioni dovute a un tumore al cervello e si ritrova pi\u00f9 volte a conversare con il bambino.\nL'apparizione inversa si \u00e8 avuta invece nella puntata \"Road to the North Pole\", 7\u00ba episodio della nona stagione, dove David Boreanaz appare a Stewie e Brian come l'amichevole \"Aurora Boreanaz\".\nMembri della produzione.\nProduttori esecutivi.\nIl creatore Seth MacFarlane \u00e8 stato produttore esecutivo durante l'intera trasmissione della serie. I primi produttori esecutivi furono David Zuckerman, Lolee Aries, David Pritchard e Mike Wolf. La serie ha avuto molti produttori esecutivi nella sua storia tra cui Daniel Palladino, Kara Vallow e Danny Smith. David A. Goodman \u00e8 entrato a far parte de \"I Griffin\" come produttore co-esecutivo dalla terza stagione, diventando successivamente un produttore esecutivo. Alex Borstein, doppiatrice originale di Lois, ha lavorato come produttore esecutivo e supervisore alla produzione per la quarta e quinta stagione.\nSceneggiatori.\nIl primo team di sceneggiatori riuniti per la serie era composto da Chris Sheridan, Danny Smith, Gary Janetti, Ricky Blitt, Neil Goldman e Garrett Donovan, Matt Weitzman e Mike Barker. Il processo di scrittura de \"I Griffin\" inizia generalmente con 14 scrittori che a turno scrivono le sceneggiature; quando uno script \u00e8 finito viene fatto vedere agli altri scrittori per leggerlo. Questi script generalmente includono le gag di intermezzo. Molte gag vengono proposte a MacFarlane e al resto dello staff e quelle ritenute pi\u00f9 divertenti vengono incluse nell'episodio preso in questione. MacFarlane ha spiegato che normalmente occorrono 10 mesi per produrre un episodio poich\u00e9 la serie utilizza la tecnica dell'animazione tradizionale. La serie raramente commenta gli eventi pi\u00f9 attuali proprio per questo motivo. Gli scrittori originali della serie non avevano mai sceneggiato una serie animata; infatti la maggior parte di questi provenivano da sit-com live-action.\nIn un'occasione, MacFarlane ha spiegato di essere un fan dei programmi radiofonici degli anni '30 e '40, in particolare l'antologia del thriller radiofonico \"Suspense\", che lo ha portato alla creazione di episodi quali \"Soldi dal cielo\" (in originale: \"Death Has a Shadow\") e \"Questione di denti\" (in originale: \"Mind Over Murder\"). MacFarlane ha poi spiegato che il team ha dovuto abbandonare queste convenzioni di denominazione dopo che dei singoli episodi sono diventati difficili da identificare, portando allo svanimento delle \"novit\u00e0\". Durante i primi mesi della produzione della serie, gli scrittori hanno condiviso un unico ufficio, prestato loro dal gruppo di produzione della serie animata \"King of the Hill\".\nSteve Callaghan, che \u00e8 stato accreditato in 19 episodi, \u00e8 lo scrittore pi\u00f9 prolifico dello staff de \"I Griffin\". Molti degli scrittori che hanno abbandonato la serie hanno continuato a creare o produrre altre serie di successo. Neil Goldman e Garrett Donovan hanno co-scritto 13 episodi per la sitcom televisiva \"Scrubs - Medici ai primi ferri\" di NBC, durante una trasmissione di nove anni consecutivi, mentre servivano anche come co-produttori e stavano iniziando a intraprendere il lavoro di produttore esecutivo. Mike Barker e Matt Weitzman hanno lasciato la serie e hanno continuato a creare la serie animata \"American Dad!\", di cui MacFarlane n'\u00e8 il co-creatore. Il 4 novembre 2013 \u00e8 stato annunciato che Barker si \u00e8 ritirato da \"American Dad!\", dopo 10 stagioni di servizio come produttore e co-showrunner della serie.\nDurante lo Sciopero degli sceneggiatori della Writers Guild of America del 2007-2008, la produzione ufficiale della serie si \u00e8 interrotta per la maggior parte di dicembre 2007 e per vari periodi successivi. La Fox ha continuato a produrre episodi senza l'approvazione finale di MacFarlane, il quale ha definito tale scelta \"una colossale mossa da stronzi\", durante un'intervista a Variety. Sebbene MacFarlane abbia rifiutato di lavorare nella serie, il suo contratto con Fox gli ha richiesto di contribuire a qualsiasi episodio che avrebbe successivamente prodotto. La produzione riprende ufficialmente dopo la fine dello sciopero, con gli episodi che riprendono regolarmente la loro trasmissione dal 17 febbraio 2008. Nel 2009, secondo MacFarlane, la realizzazione di un episodio de \"I Griffin\" costa circa 2 milioni di dollari.\nNel settembre 2017, durante il suo AMA su Reddit, MacFarlane ha rivelato di non aver pi\u00f9 scritto alcun episodio della serie dal 2010, concentrandosi invece sulla produzione e sul doppiaggio.\nAltri media.\nTrilogia \"Ridi pure, ammasso di pelo!\".\nGli autori de \"I Griffin\", essendo grandi fan della saga cinematografica di \"Guerre stellari\", nel 2007 hanno realizzato un episodio speciale dal titolo \"Blue Harvest\" che \u00e8 una parodia di \"Una nuova speranza\". Dato che la 20th Century Fox \u00e8 la casa di produzione sia di \"Guerre stellari\" sia de \"I Griffin\", gli autori del cartone animato hanno avuto la possibilit\u00e0 di utilizzare i personaggi della saga con la collaborazione della LucasFilm. Visto il successo del primo film \u00e8 stato deciso di proseguire con la saga, gli altri due capitoli della trilogia \"Ridi pure, ammasso di pelo!\" (\"Laugh It Up, Fuzzball!\") sono \"Something, Something, Something, Dark Side\" (che corrisponde a \"L'impero colpisce ancora\"), realizzato nel 2009, e \"It's a Trap!\" (ovvero \"Il ritorno dello Jedi\"), del 2010.\nVideogiochi.\nDalla serie sono stati tratti diversi videogiochi, tra cui \"Family Guy Video Game!\", ', e '.\nSpin-off.\nNel 2009 Seth MacFarlane, Mike Henry e Richard Appel hanno creato lo spin-off \"The Cleveland Show\". Il protagonista \u00e8 Cleveland Brown che, dopo aver lasciato Quahog, si trasferisce con il figlio a Stoolbend in Virginia e inizia una nuova vita sposando Donna Tubbs. Terminata la serie animata, dalla dodicesima stagione Cleveland \u00e8 tornato tra i personaggi dei Griffin.\nRiconoscimenti.\nLa serie, nel corso degli anni, ha ottenuto diversi premi, tra cui:\nInoltre, tra le tante candidature ricevute, \u00e8 stata nominata 1 volta ai Grammy Award e 24 volte ai Primetime Emmy Award.\nControversie.\nEssendo un programma essenzialmente diretto a un pubblico adulto, \"I Griffin\" ha generato molte controversie per il suo approccio brusco su temi sensibili. Questa fu una delle ragioni primarie della sospensione iniziale. Molti episodi hanno un contenuto controverso, che in pi\u00f9 casi \u00e8 stato censurato, come ad esempio l\u2019episodio \"Ges\u00f9, Giuseppe e Maria\" dell\u2019undicesima stagione, per la quale trasmissione in fascia protetta, la Disney Italia ha dovuto pagare una multa di pi\u00f9 di \u20ac62.000, oppure \"2000 anni vergine\" della tredicesima stagione; tra i temi di cui i Griffin si sono burlati ci sono la religione, il razzismo, il neonazismo, l'alcolismo, il terrorismo, il sesso, la pedofilia, i disturbi del comportamento alimentare, l\u2019omofobia e la transfobia.\nIn Italia, la trasmissione \"Striscia la notizia\", in un servizio mandato in onda all'inizio del 2001 (a poca distanza dal delitto di Novi Ligure), affermava che un telefilm come \"I Griffin\" (in cui Stewie cerca di uccidere pi\u00f9 volte la madre) poteva essere in qualche modo rischioso per i contenuti trasmessi e per il pubblico a cui era rivolto, tanto che Mediaset ne interruppe per un po' di tempo la programmazione."}
{"id": "2796585", "revid": "228587", "url": "https://it.wikipedia.org/wiki?curid=2796585", "title": "GLAAD Media Awards 2010", "text": "La 21\u00aa edizione dei GLAAD Media Awards si \u00e8 tenuta nel 2010. Le cerimonie di premiazione hanno avuto luogo al Marriott Marquis di New York il 13 marzo, all'Hyatt Regency Century Plaza di Los Angeles il 17 aprile e al Marriott Marquis di San Francisco il 5 giugno."}
{"id": "2796586", "revid": "287204", "url": "https://it.wikipedia.org/wiki?curid=2796586", "title": "Pierre Vaneck", "text": "Biografia.\nFiglio del generale di brigata Augustus Van Hecke e di Emma Jannsens, spos\u00f2 Sophie Becker, figlia del regista Jacques Becker e sorella di Jean Becker. Due dei suoi nipoti, Aur\u00e9lie e Thibaud Vaneck, sono attori della serie televisiva di successo \"Plus belle la vie\", diffusa da France 3.\nPrincipalmente uomo di teatro, recit\u00f2 comunque in numerosi film (\"Si Paris nous \u00e9tait cont\u00e9\") e telefilm (\"La piovra 3\", \"Les C\u0153urs br\u00fbl\u00e9s\"). Fu anche amico di Albert Camus e di Jean Vilar. \n\u00c8 morto a Parigi nel 2010, all'et\u00e0 di 78 anni, in seguito ad un intervento cardiaco."}
{"id": "2796588", "revid": "92723", "url": "https://it.wikipedia.org/wiki?curid=2796588", "title": "Metelino", "text": ""}
{"id": "2796589", "revid": "44876", "url": "https://it.wikipedia.org/wiki?curid=2796589", "title": "Stefano Osti", "text": "Biografia.\nDirigente del dal 1980 al 1987, vi \u00e8 poi tornato nel 2003, dopo alcune parentesi nel Bologna, nella e nel , come assistente del presidente e direttore Paolo del Luca e come direttore sportivo, fino al 2009, contribuendo alla crescita della societ\u00e0 e alla sua permanenza nella massima divisione calcistica, tanto da meritarsi il premio De Luca attribuito ogni anno a personalit\u00e0 che hanno contribuito al prestigio della societ\u00e0 senese. Dopo un addio non troppo sereno approda alla Colligiana che milita nel campionato di Lega Pro Seconda Divisione.\nNel dicembre 2009 passa al Bologna Football Club 1909, e con il cambio di propriet\u00e0 del Siena calcio da Giovanni Lombardi Stronati a Massimo Mezzaroma torna alle dipendenze della societ\u00e0 senese.\nNel 2004 \u00e8 stato deferito nell'ambito delle inchieste sul calcioscommesse in relazione al risultato della partita -Lecce. Durante le indagini Osti ha dichiarato di \u00abnon poter escludere che calciatori del Siena o di altre squadre possano aver alterato i risultati di alcune partite\u00bb. Al termine delle indagine da parte dell'Ufficio inchieste Osti \u00e8 stato condannato per omessa denuncia a sei mesi di inibizione unitamente all'allenatore del Siena Giuseppe Papadopulo e al direttore sportivo del Livorno Nelso Ricci.\nNel febbraio 2005 \u00e8 stato poi testimone di un altro episodio controverso al termine della partita - che ha visto coinvolto alcuni calciatori tra cui Riccardo Zampagna.\nDal 2017 \u00e8 presidente del Circolo Pattinatori Grosseto."}
{"id": "2796591", "revid": "767487", "url": "https://it.wikipedia.org/wiki?curid=2796591", "title": "Ju no kata", "text": "Il \u00e8 uno dei 7 \"kata\" ufficiali del K\u014dd\u014dkan J\u016bd\u014d Institute di T\u014dky\u014d. Esso fu creato dal Prof. Jigor\u014d Kan\u014d nel 1897 circa, ed originariamente comprendeva 10 tecniche; il kata, successivamente modificato dallo stesso Kan\u014d, si compone di 15 tecniche suddivise in 3 gruppi.\nIl \"j\u016b-no-kata\" \u00e8 caratterizzato da movimenti fluidi e precisi, da azioni di distensione muscolare isometrica e da un'attivit\u00e0 aerobica molto intensa. L'esecuzione di questo kata non necessita che \"tori\" ed \"uke\" indossino \"j\u016bd\u014dgi\" e quindi si presta benissimo anche ad allenamenti all'aria aperta.\nSi noti che sebbene la sezione femminile del K\u014dd\u014dkan, istituita ufficialmente nel 1926, abbia sempre posto particolare enfasi sullo studio del \"j\u016b-no-kata\", \u00e8 del tutto falsa l'opinione per la quale tale \"kata\" sia ad uso esclusivo delle donne. Illustri maestre nel \"j\u016b-no-kata\" sono: Masako Noritomi, Keiko Fukuda, Katsuko Umezu e Sumiko Akiyama.\nIl \"kata\" \u00e8 cos\u00ec organizzato:"}
{"id": "2796598", "revid": "29898819", "url": "https://it.wikipedia.org/wiki?curid=2796598", "title": "Stipa Caproni", "text": ""}
{"id": "2796600", "revid": "767487", "url": "https://it.wikipedia.org/wiki?curid=2796600", "title": "Associazione Sportiva Pro Recco 2009-2010", "text": ""}
{"id": "2796601", "revid": "123180019", "url": "https://it.wikipedia.org/wiki?curid=2796601", "title": "Marco Chiudinelli", "text": "Carriera.\nMarco Chiudinelli ha iniziato la sua carriera da professionista nel 2000. Ha partecipato per la Svizzera in Coppa Davis negli anni 2005, 2007 e 2009, vincendo quattro match e perdendone altrettanti. Le sue migliori prestazioni nei Grandi Slam sono state nel 2006 e nel 2009 allo US Open dove, in entrambi i casi, ha raggiunto il terzo turno. \nAllo US Open 2006 si \u00e8 spinto fino al 3\u00ba turno battendo il tennista spagnolo Feliciano L\u00f3pez 3-6, 6-3, 4-6, 6-4, 6-3, ma successivamente \u00e8 stato battuto dal tennista francese Richard Gasquet 7-6(2), 6-3, 2-6, 7-6(2). Nel 2009, sempre allo US Open, ha raggiunto nuovamente il 3\u00ba turno battendo prima l'italiano Potito Starace al 1\u00ba turno, poi il russo Michail Ju\u017enyj 2-6, 7-6(3), 6-4, 6-3 al 2\u00ba. L'avventura nel Grande Slam americano del tennista svizzero \u00e8 terminata al 3\u00ba turno, dove \u00e8 stato battuto dall'allora 8\u00ba al mondo Nikolaj Davydenko.\nSempre nel 2009, Marco ha partecipato al PTT Thailand Open battendo al 1\u00ba turno il tedesco Florian Mayer 6-3, 6-3, al 2\u00ba il russo Marat Safin in due set 6-3 7-6(4), per poi perdere ai quarti di finale con il francese Jo-Wilfried Tsonga. L'ultimo torneo del 2009 a cui Chiudinelli ha partecipato, \u00e8 stato quello di Basilea nel quale ha raggiunto le semifinali, per poi essere battuto dal suo connazionale, amico d\u2019infanzia e numero 1 al mondo Roger Federer."}
{"id": "2796606", "revid": "767487", "url": "https://it.wikipedia.org/wiki?curid=2796606", "title": "Associazione Sportiva Pro Recco 2008-2009", "text": ""}
{"id": "2796608", "revid": "72396", "url": "https://it.wikipedia.org/wiki?curid=2796608", "title": "Julia Voss", "text": "Julia Voss ha studiato letteratura tedesca, storia dell'arte e Filosofia alla Universit\u00e0 di Friburgo in Brisgovia, alla Humboldt-Universit\u00e4t di Berlino e al Goldsmiths College a Londra. Nel 2000 ha scritto la sua tesi di laurea su \"Literarische Formen der Darwinismus-Debatte\".\nDal 2001 al 2004 ha lavorato alla tesi di Dottorato in Storia dell'arte su \"One long Argument. Die Darwinismus-Debatte im Bild\" nell'ambito di un progetto di ricerca del Max-Planck-Institut f\u00fcr Wissenschaftsgeschichte. In essa ha studiato il ruolo delle immagini usate da Charles Darwin nella genesi della teoria dell'evoluzione. Alla fine del 2005 ha ricevuto il titolo di dottore di ricerca della Humboldt-Universit\u00e4t."}
{"id": "2796611", "revid": "767487", "url": "https://it.wikipedia.org/wiki?curid=2796611", "title": "Associazione Sportiva Pro Recco 2007-2008", "text": ""}
{"id": "2796612", "revid": "122707313", "url": "https://it.wikipedia.org/wiki?curid=2796612", "title": "Episodi di Angel's Friends (prima stagione)", "text": "Lista degli episodi della prima stagione di \"Angel's Friends\". Gli episodi totali sono 52, ognuno della durata di 13 minuti; i primi 26 episodi sono stati trasmessi dal 12 ottobre al 16 novembre 2009, mentre i restanti dal 9 gennaio al 27 marzo 2010 su Italia 1."}
{"id": "2796615", "revid": "767487", "url": "https://it.wikipedia.org/wiki?curid=2796615", "title": "Associazione Sportiva Pro Recco 2006-2007", "text": ""}
{"id": "2796616", "revid": "322321", "url": "https://it.wikipedia.org/wiki?curid=2796616", "title": "Cavarzano", "text": "Cavarzano \u00e8 un quartiere della citt\u00e0 di Belluno.\nGeografia fisica.\nSi trova a nord-est del centro storico, nella zona definita Oltrardo. A sudest sorge Nogar\u00e8, a sud Baldenich e a nordest Cusighe.\n\u00c8 un quartiere di recente urbanizzazione, caratterizzato per la disposizione regolare delle strade, delle quali si possono distinguere come arterie principali viale Giovanni Paolo I e viale Tilman. Le strade che escono da Cavarzano sono via Andrea di Foro (verso Cusighe), via Pellegrini (verso Baldenich) e via Bolzanio (verso Sopracroda).\nMonumenti e luoghi d'interesse.\nArchitetture religiose.\nA Cavarzano si ricordano principalmente due luoghi di culto: la chiesa dei Santi Quirico e Giulitta e la chiesa della Madonna della Strada.\nLa prima, pi\u00f9 antica e ormai in disuso, \u00e8 nel centro storico, lungo via Cavarzano. Sebbene la prima fonte certa della sua esistenza risalga al 1346, si pu\u00f2 ipotizzare come esistesse gi\u00e0 un minuscolo edificio sacro nel 1172, esistendo a Cavarzano un manso di propriet\u00e0 del capitolo bellunese. La struttura attuale \u00e8 invece risalente al secolo XVI. La chiesa fu sede della neonata parrocchia di Cavarzano dal 1948 al 1967, anno dell'inaugurazione della chiesa della Madonna della Strada.\nLa seconda, costruita tra il 1963 e il 1967, ha un'architettura moderna e non \u00e8 mai stata completata (il progetto iniziale prevedeva due piani). L'edificio si affaccia su quello che \u00e8 divenuto il nuovo centro del quartiere, con gli adiacenti piazza Vittime di Via Fani e piazzale Monte Schiara.\nCultura.\nA Cavarzano \u00e8 nato nel 1921 lo sceneggiatore Rodolfo Sonego, amico e collaboratore di Alberto Sordi.\nMusei.\nNei pressi della casa di riposo \"Maria Gaggia Lante\", in via Sperti, si trova la \"Rassegna Attrezzi ed Oggetti del Passato\", una collezione privata di utensili legati all'artigianato tradizionale.\nInfrastrutture e trasporti.\nMobilit\u00e0 urbana.\nCavarzano \u00e8 servito dall'autobus urbano, nello specifico dalle linee bianca (H) e rossa (R).\nSport.\nA Cavarzano gioca la squadra di calcio ASD Cavarzano Oltrardo, militante attualmente nel girone \"D\" di Promozione veneta."}
{"id": "2796624", "revid": "119159", "url": "https://it.wikipedia.org/wiki?curid=2796624", "title": "Asa Butterfield", "text": "Biografia.\nButterfield \u00e8 nato a Islington, Londra, ed \u00e8 il secondo figlio di Jacqueline Farr e Sam Butterfield. Ha un fratello maggiore, Morgan, una sorella, Loxie, e una sorellastra, Marlie, avuta dalla nuova relazione del padre.\n \u00c8 stato chiamato \"Asa Maxwell Thornton Farr Butterfield\" alla nascita, ma usa solo il nome \"Asa Bopp Farr Butterfield\" sul suo passaporto. Ha preso il nome \"Bopp\" dopo che \u00e8 passata la cometa Hale-Bopp il giorno della sua nascita.\nCarriera.\nButterfield ha iniziato a recitare all'et\u00e0 di 7 anni il venerd\u00ec pomeriggio dopo la scuola al Young Actors Theatre di Islington. In seguito, ha ottenuto ruoli minori nel film del 2006 \"After Thomas\" e nel film del 2007, \"Son of Rambow - Il figlio di Rambo\". Nel 2008, ha avuto un ruolo da ospite nel ruolo di Donny nella serie televisiva \"Ashes to Ashes.\"\nNello stesso anno, all'et\u00e0 di 10 anni, ha interpretato il ruolo principale in \"Il bambino con il pigiama a righe\". Il regista Mark Herman ha detto di essersi imbattuto in Butterfield nelle prime fasi del processo di audizione. Era nel primo nastro di audizioni che aveva ricevuto ed era il terzo speranzoso che incontrava di persona. Herman pensava che la performance di Butterfield fosse eccezionale, ma decise di lanciarlo solo dopo aver ascoltato centinaia di altri ragazzi, \"cos\u00ec da non lasciare nulla di intentato\".\nIl produttore David Heyman e il regista Mark Herman stavano cercando qualcuno che fosse in grado di ritrarre l'innocenza del personaggio principale, cos\u00ec hanno chiesto a ciascuno dei bambini cosa sapessero sull'Olocausto. La conoscenza di Butterfield era scarsa e fu volutamente tenuta cos\u00ec durante le riprese, in modo che sarebbe stato pi\u00f9 facile per lui trasmettere l'innocenza del suo personaggio. Le scene finali del film sono state girate solo alla fine del periodo di produzione per preparare sia lui che Jack Scanlon per il finale drammatico del film. Come ha superato centinaia di ragazzi per questo ruolo e ha anche superato con successo le audizioni per un ruolo in \"Mr. Nobody\" per il quale ha fatto un provino allo stesso tempo. Ha scelto di non accettare il secondo ruolo.\nNel 2008, Butterfield \u00e8 apparso nell'episodio di \"The Beginning of the End\" di \"Merlin\", interpretando Mordred. Butterfield \u00e8 apparso come Mordred in un numero di episodi successivi; tuttavia il ruolo \u00e8 stato modificato con il tempo, con Alexander Vlahos che interpreta Mordred come personaggio adulto.\nNel 2010, ha avuto una piccola parte in \"The Wolfman\". Ha interpretato Norman Green all'et\u00e0 di 12 anni in \"Tata Matilda e il grande botto\" (2010), lavorando insieme a Emma Thompson. Il film e la sua performance hanno entrambi ricevuto recensioni positive. All'et\u00e0 di 13 ha interpretato il personaggio principale nel film di Martin Scorsese, \"Hugo Cabret\", tratto dal romanzo \"La straordinaria invenzione di Hugo Cabret\". \"Hugo Cabret \u00e8\" stato girato da giugno 2010 a gennaio 2011, \u00e8 stato rilasciato il 23 novembre 2011 e ha raggiunto il successo di critica e di pubblico\nButterfield ha interpretato il ruolo di Andrew \"Ender\" Wiggin nella adattamento cinematografico di Orson Scott Card tratto dal romanzo \"Il gioco di Ender\", insieme ad Hailee Steinfeld, Abigail Breslin, e Harrison Ford. Le riprese del film sono terminate nella prima met\u00e0 del 2012 ed \u00e8 uscito nel 2013. Dopo le riprese di \"il gioco di Ender\", Butterfield \u00e8 stato scelto per il dramma britannico \"X+Y\" come Nathan Ellis, un matematico autistico selezionato per competere con altri bambini dotati in una squadra del Regno Unito in un concorso di matematica di fama internazionale. Il film \u00e8 stato presentato in anteprima il 5 settembre 2014 al Toronto International Film Festival e fu distribuito nei cinema del Regno Unito il 13 marzo 2015. La performance di Butterfield ricevette un ampio consenso della critica, e lo vide nominare per il \"BIFA Award\" come miglior attore.\nPi\u00f9 tardi nel 2013, Butterfield \u00e8 stato segnalato per essere in trattativa per un ruolo in \"King of Kastle\" e a maggio, \u00e8 stato scelto per il film \"The White Circus\" con la sua collega, membro del cast di \"Hugo Cabret\", Chlo\u00eb Grace Moretz. All'inizio del 2014, Butterfield \u00e8 stato scelto per un adattamento cinematografico di \"Ten Thousand Saints\". Le riprese sono iniziate il 27 gennaio 2014 e il film \u00e8 stato distribuito il 14 agosto 2015.\nNel novembre 2015 \u00e8 entrato nel cast dell'ensemble del terzo film di Shane Carruth, \"The Modern Ocean\", insieme a Anne Hathaway, Keanu Reeves, Daniel Radcliffe, Chlo\u00eb Grace Moretz, Tom Holland, Jeff Goldblum e Abraham Attah.\nNel 2016 ha recitato nei panni di Jacob \"Jake\" Portman in \"Miss Peregrine - La casa dei ragazzi speciali\", basato sul romanzo omonimo, accanto a Eva Green. Ha anche interpretato Gardner Elliot nel film \"Lo spazio che ci unisce\" e Sebastian in \"The House of Tomorrow\" nel 2017. Per ottenere questo ruolo, Asa ha dovuto imparare a suonare in modo punk. \nNel 2018, Butterfield \u00e8 stato scelto per il ruolo principale di Otis Milburn nella serie commedia Netflix, \"Sex Education\". La serie \u00e8 andata in onda l'11 gennaio 2019, con grande successo della critica.\nAltre attivit\u00e0.\nButterfield si diverte a produrre musica, ha rilasciato un mashup delle canzoni \" Teenage Dirtbag \" di Wheatus e \" Making Plans For Nigel \" dei XTC nel 2004. Alla fine del 2012, Butterfield ha co-progettato un videogioco per iPad con suo padre e suo fratello chiamato \"Racing Blind\". Il gioco \u00e8 stato distribuito su App Store il 7 aprile 2013.\nButterfield \u00e8 coinvolto nel mondo degli E-sport competitivi, su piattaforme Nintendo. Nel 2017, ha giocato nei campionati del mondo Nintendo, dove \u00e8 stato eliminato alle fasi preliminari. \u00c8 un giocatore competitivo a \"Super Smash Bros.\" e ha firmato un contratto eSports con la squadra Panda Global sotto il gametag \"Stimpy\". Il suo debutto nella squadra \u00e8 avvenuto nel torneo Genesis 6\".\"\nDoppiatori italiani.\nNelle versioni in italiano dei suoi lavori, Asa Butterfield \u00e8 stato doppiato da:"}
{"id": "2796626", "revid": "57342", "url": "https://it.wikipedia.org/wiki?curid=2796626", "title": "Franca Nuti", "text": "Biografia.\nDiplomata nel 1954 all'Accademia dei Filodrammatici di Milano, alterna l'attivit\u00e0 di recitazione a quella di insegnante. Dopo aver debuttato con la compagnia Memo Benassi-Lilla Brignone-Gianni Santuccio ne \"L'Allodola\" di Jean Anouilh, ha recitato poi con Anna Proclemer e Giorgio Albertazzi ne \"I sequestrati di Altona\", di Jean Paul Sartre (da cui Vittorio De Sica ha tratto nel 1962 l'omonimo film).\nHa recitato per diversi teatri stabili, tra i quali quello di Genova, Torino e Trieste. Fra i registi che l'hanno diretta figurano, fra gli altri, Franco Zeffirelli, Sandro Bolchi, Aldo Trionfo e Tino Buazzelli. Per la televisione, ha interpretato nel 1970, a fianco di Ivo Garrani e Antonio Pierfederici, il Temporale di Strindberg, ha fatto parte nel 1975 del \"cast\" dello sceneggiato televisivo \"Marco Visconti\", diretto da Anton Giulio Majano, interpretato a fianco di Raf Vallone e Gabriele Lavia. \nAttivit\u00e0 didattica.\nIn particolare ha insegnato negli anni 1980 all'Accademia Nazionale d'Arte Drammatica intitolata a \"Silvio D'Amico\" e alla Scuola civica \"Paolo Grassi\", a Milano. Negli anni 1990 ha insegnato alla scuola teatrale di Luca Ronconi, nella sua citt\u00e0 natale. Dal 1997 ha svolto attivit\u00e0 didattica anche alla Scuola del Piccolo Teatro fondata da Giorgio Strehler. La collaborazione con il regista Ronconi, con cui ha messo in scena diverse opere teatrali, si \u00e8 concretizzata anche nella collaborazione, sempre negli anni novanta, ad un suo progetto radiofonico.\nRepertorio.\nIn repertorio ha avuto fra gli altri titoli:\nRiconoscimenti.\nIn carriera ha ricevuto diversi riconoscimenti fra cui il Premio San Genesio 1966, il premio Ubu 1986 e 1988, il premio \"Ennio Flaiano\" 1989 e il premio intitolato a Renato Simoni \"Una vita per il teatro\", conferitole alla carriera.\nFra gli altri riconoscimenti figurano anche il premio \"Eleonora Duse\" 1992, il premio \"Salvo Randone\" 1995. e il premio \"Ermete Novelli\" 2004."}
{"id": "2796627", "revid": "1132780", "url": "https://it.wikipedia.org/wiki?curid=2796627", "title": "Piano Hunger", "text": "Il Piano Hunger (Piano Fame) (in tedesco der Hungerplan, o anche der Backe-Plan) fu un modello di gestione economica posto in essere per assicurare ai tedeschi la priorit\u00e0 nell'approvvigionamento alimentare a discapito di chiunque altro, e fu elaborato come parte della fase di pianificazione dell'invasione dell'Unione Sovietica del 1941 (Operazione Barbarossa). La stessa Germania cominciava ad essere interessata da una diminuzione delle scorte alimentari, e lo stesso problema interessava i diversi territori occupati dalla Wehrmacht. La premessa alla base del Piano Fame teneva conto di come la Germania non fosse autosufficiente sotto il profilo delle necessit\u00e0 alimentari, e per sostenere la guerra avesse bisogno ad ogni costo di ottenere pi\u00f9 cibo dai territori conquistati. Si tratt\u00f2 quindi di una carestia accuratamente pianificata e realizzata come qualsiasi altro strumento amministrativo. Faceva parte di quel pacchetto di documenti che al processo di Norimberga divenne noto come la Cartella Verde di G\u00f6ring.\nProfilo del Piano Hunger.\nL'architetto del Piano fu Herbert Backe. Insieme ad altri, tra cui Heinrich Himmler, Backe guidava l'ala radicale dei politici nazisti, decisa ad assicurare ad ogni costo alla Germania un sufficiente approvvigionamento alimentare. Il Piano potrebbe essere stato ideato fin dall'annuncio dell'intenzione di Hitler di invadere l'Unione Sovietica (nel dicembre del 1940), ma certamente era in uno stadio avanzato di progettazione al 2 maggio 1941, quando ebbe effettivamente inizio l'invasione, pronto per essere discusso da tutti i principali ministri nazisti e dall'Ufficio Economico dell'OKW, diretto dal generale Georg Thomas. La capacit\u00e0 di trasporto delle ferrovie russe, l'inadeguata rete stradale e la carenza di carburante significavano che l'esercito tedesco avrebbe dovuto sostentarsi requisendo cibo dalle fattorie sovietiche ed ucraine. Una delle riunioni sulla pianificazione logistica dell'invasione comprendeva tra le sue conclusioni:\nLa presunta ricchezza cerealicola dell'Ucraina era particolarmente importante nella visione di una Germania autosufficiente. Eppure l'Ucraina non produceva grano sufficiente ad una esportazione che risolvesse i problemi tedeschi. Raccogliere il surplus agricolo ucraino avrebbe quindi comportato 1. lo sterminio della popolazione in eccesso (gli ebrei e gli abitanti delle principali citt\u00e0, che come la capitale Kiev non avrebbero ricevuto alcun sostentamento); 2. estrema riduzione delle razioni a disposizione degli Ucraini nelle rimanenti citt\u00e0; 3. diminuzione del cibo per la popolazione contadina. Nella discussione del Piano, Backe considera una \u2018popolazione in eccesso\u2019 di 20 o 30 milioni di persone. Se questa popolazione fosse stata tagliata fuori dall'accesso al cibo, esso sarebbe stato sufficiente a nutrire non solo l'esercito invasore, ma anche la stessa Germania. L'industrializzazione aveva creato una vasta societ\u00e0 urbana in Unione Sovietica; il Piano mirava quindi a tagliare l'accesso al cibo a parecchi milioni di persone, rendendo cos\u00ec il cibo prodotto in Unione Sovietica disponibile per le necessit\u00e0 alimentari dei tedeschi . Ci sarebbero state perci\u00f2 grandi sofferenze tra la popolazione nativa sovietica, con decine di milioni di morti previsti entro il primo anno di occupazione tedesca. La fame doveva essere parte integrante della campagna dell'esercito tedesco. Essa era un presupposto ed una condizione essenziale dell'invasione; senza di essa l'attacco alla Russia non avrebbe potuto avere successo.\nEffetti del piano.\nIl Piano Fame caus\u00f2 molte morti, innanzitutto tra gli ebrei (che i nazisti avevano rinchiuso in ghetti) e i prigionieri di guerra sovietici, pi\u00f9 facilmente controllabili dai tedeschi, e ai quali dunque pi\u00f9 agevolmente poteva venir impedito l'accesso al cibo. Agli ebrei era ad esempio impedito l'acquisto di uova, latte, burro, carne o frutta.. Le cosiddette \u2018razioni\u2019 per gli ebrei, a Minsk come in altre citt\u00e0 sotto il controllo del Gruppo di Armate Centro non erano superiori a 420 calorie al giorno. Decine di migliaia di ebrei morirono di fame o per malattie legate alla fame nell'inverno tra il 1941 e il 1942. Tra uno e due milioni di prigionieri di guerra sovietici morirono di fame e stenti solo nel primo anno di guerra. Sebbene un gran numero di morti tra i prigionieri fosse comunque da prevedere date le terribili condizioni in cui veniva condotta la guerra, l'affamamento di questi prigionieri divenne una pratica deliberata del regime nazista e della Wehrmacht.\nSebbene il Piano Fame fosse stato originariamente concepito per l'Unione Sovietica, esso venne ben presto esteso fino ad includere la Polonia occupata. Come in Russia, fu la popolazione ebrea a sopportarne la gran parte del peso, bench\u00e9 l'affamamento fosse una realt\u00e0 anche per i polacchi. Raul Hilberg ha stimato in pi\u00f9 di mezzo milione le morti di ebrei polacchi per fame nei ghetti . All'inizio del 1943 Hans Frank, Governatore tedesco della Polonia, valutava in 3 milioni i polacchi che avrebbero rischiato la morte per fame per effetto del Piano; in agosto, la capitale Varsavia venne completamente esclusa dai rifornimenti di grano. Solo l'abbondante raccolto di quell'anno e l'arretramento del fronte orientale nel 1944 salvarono i Polacchi dalla morte per fame.\nL'Europa Occidentale veniva terza nella lista della riprogrammazione alimentare tedesca: sebbene non avessero mai a soffrire il genocidio per fame dell'Est, anche la Francia e altre nazioni dell'Ovest fornirono cibo per la popolazione tedesca. Alla met\u00e0 del 1941, in Polonia la minoranza tedesca aveva diritto a 2613 calorie al giorno, a fronte delle 699 per i polacchi e 184 per gli ebrei rinchiusi nel ghetto. Il che significa che solo la quota dei tedeschi corrispondeva al fabbisogno calorico quotidiano, rappresentandone il 26% quella dei polacchi e il 7,5 quella degli ebrei. Tuttavia, il Piano non venne mai realizzato compiutamente. Ai tedeschi mancavano forze a sufficienza per realizzare un totale embargo alimentare delle citt\u00e0 sovietiche, n\u00e9 erano in grado di confiscare a proprio vantaggio la totalit\u00e0 delle derrate. Riuscirono comunque a rifornire significativamente i propri granai, particolarmente grazie alla fertilit\u00e0 ucraina, dai cui territori vennero tenuti lontani i russi, con importanti e drammatici risultati in termini di loro affamamento, specialmente nella Leningrado accerchiata, ove si stima morirono almeno 800.000 persone. La carenza di cibo aument\u00f2 anche i decessi per fame tra prigionieri di guerra, lavoratori forzati e internati nei campi di concentramento in Germania. Alla fine del 1943 il Piano segn\u00f2 un altro successo, normalizzando le scorte di cibo per la Germania: in autunno, per la prima volta dall'inizio della guerra le razioni dei cittadini tedeschi aumentarono, dopo le numerose precedenti diminuzioni.\nNegli anni 1942-43 l'Europa occupata forniva alla Germania pi\u00f9 di un quinto del fabbisogno di grano, un quarto del grasso e il trenta per cento della carne necessaria. Joseph Goebbels annot\u00f2 nei suoi diari che il principio del Piano Hunger era che \u201cprima che la Germania venga affamata, toccher\u00e0 a un bel po' d'altri popoli\u201d."}
{"id": "2796629", "revid": "281901", "url": "https://it.wikipedia.org/wiki?curid=2796629", "title": "Zebrus", "text": ""}
{"id": "2796634", "revid": "74801", "url": "https://it.wikipedia.org/wiki?curid=2796634", "title": "McKeesport", "text": "McKeesport \u00e8 una citt\u00e0 degli Stati Uniti d'America, nella contea di Allegheny nello Stato della Pennsylvania. Secondo il censimento del 2000 la popolazione \u00e8 di abitanti.\nStoria.\nLa fondazione fu ad opera di John McKee e di suo figlio David McKee. George Washington era solito incontrare in queste terre Queen Alliquippa.\nSociet\u00e0.\nEvoluzione demografica.\nLa composizione etnica vede una prevalenza della razza bianca (72,40%) seguita da quella afroamericana (24,46%)."}
{"id": "2796635", "revid": "281901", "url": "https://it.wikipedia.org/wiki?curid=2796635", "title": "Trota bruna", "text": ""}
{"id": "2796636", "revid": "169529", "url": "https://it.wikipedia.org/wiki?curid=2796636", "title": "Responsabilit\u00e0 di comando", "text": "Responsabilit\u00e0 di comando, qualche volta denominata anche Norma Yamashita o Norma Medina, \u00e8 una dottrina sulla responsabilit\u00e0 gerarchica nei casi di crimini di guerra.\nStoria.\nLa dottrina della \u201cResponsabilit\u00e0 di comando\u201d fu stabilita nelle Convenzioni dell'Aia IV (1907) e X (1907) e fu applicata per la prima volta dalla Corte Suprema Tedesca a Lipsia dopo la Prima guerra mondiale nel processo di Emil Muller.\nLa \"Norma Yamashita\" si basa sul precedente costituito dalla Corte Suprema degli Stati Uniti nel caso del Generale Giapponese Tomoyuki Yamashita. Egli fu perseguito, in un processo ancora controverso, per le atrocit\u00e0 commesse dalle truppe sotto il suo comando nelle Filippine. Yamashita fu accusato di \"Violazione della legge a seguito della mancanza nell'adempiere al suo dovere di comandante di controllare gli atti dei membri sotto il suo comando, permettendo loro di commettere crimini di guerra.\"\nLa \"Norma Medina\" di basa sul perseguimento del Capitano dell'Esercito US Ernest Medina in relazione al Massacro di My Lai durante la Guerra del Vietnam. Essa ritiene che un ufficiale in comando, essendo a conoscenza di violazioni dei diritti umani o di crimini di guerra \u00e8 passibile penalmente nel caso in cui non agisca. (Medina fu, tuttavia, prosciolto da tutte le accuse.)\nDiritto internazionale.\nL'articolo 28 dello Statuto di Roma della Corte penale internazionale prevede che un comandante militare - o persona facente effettivamente funzione di\ncomandante militare - \u00e8 penalmente responsabile dei crimini di competenza\ndella Corte commessi da forze poste sotto il suo effettivo comando o controllo\n(o sotto la sua effettiva autorit\u00e0 e controllo, a seconda dei casi), quando non\nabbia esercitato un opportuno controllo su queste forze nei seguenti casi:\nIl superiore gerarchico \u00e8 penalmente responsabile per i\nreati di competenza della Corte - commessi da sottoposti sotto la sua effettiva\nautorit\u00e0 o controllo - anche qualora egli non abbia esercitato un opportuno controllo su\ntali sottoposti nelle seguenti circostanze:\nLa giurisprudenza significativa si \u00e8 consolidata, sul punto, con la sentenza definitiva della Corte penale internazionale nel caso Bosco Ntaganda."}
{"id": "2796641", "revid": "767487", "url": "https://it.wikipedia.org/wiki?curid=2796641", "title": "Uli Stein", "text": "Carriera.\nGiocatore.\nDecimo nella graduatoria dei giocatori pi\u00f9 presenti in Bundesliga con 512 gettoni in ventuno anni di carriera, esord\u00ec difendendo la porta dell'Arminia Bielefeld, raggiungendo pi\u00f9 notoriet\u00e0 dopo il trasferimento all'Amburgo, avvenuto nel 1980. Con la squadra anseatica conquist\u00f2 due campionati e un'edizione della Coppa dei Campioni nel 1983 fornendo delle prestazioni che gli valsero anche sei convocazioni, tra il 1983 e il 1986, nella Nazionale tedesca, partecipando anche ai come sostituto del portiere titolare Harald Schumacher.\nNel corso della stagione 1986-1987 Stein perse il posto sia in Nazionale, sia all'Amburgo, a causa di atteggiamenti irrispettosi nei confronti del commissario tecnico Franz Beckenbauer, delle tifoserie e dei giocatori avversari. Si trasfer\u00ec quindi all'Eintracht Francoforte, dove al primo anno vinse per il secondo anno consecutivo la coppa nazionale. Gioc\u00f2 con la squadra per sette anni, totalizzando 224 presenze finch\u00e9, in seguito ad un licenziamento, ritorn\u00f2 all'Amburgo per la stagione 1994-1995. Si ritir\u00f2 nel 1997 dopo aver disputato due stagioni con il club con il quale aveva esordito, l'Arminia Bielefeld.\nAllenatore.\nDal 2000 al 2001 \u00e8 stato allenatore del TuS Celle FC.\nIl 20 febbraio 2007 entra nello staff della Nazionale nigeriana con il ruolo di preparatore dei portieri fino al 20 febbraio 2008. Il 5 aprile 2008 fa parte dello staff tecnico della Nazionale azera come preparatore dei portieri e vice allenatore."}
{"id": "2796643", "revid": "287204", "url": "https://it.wikipedia.org/wiki?curid=2796643", "title": "Stefano Colag\u00e9", "text": ""}
{"id": "2796653", "revid": "404449", "url": "https://it.wikipedia.org/wiki?curid=2796653", "title": "Carne (disambigua)", "text": ""}
{"id": "2796660", "revid": "767487", "url": "https://it.wikipedia.org/wiki?curid=2796660", "title": "Il solitario della montagna", "text": "Il solitario della montagna \u00e8 un film del 1931 diretto da Wladimiro De Liguoro.\nTrama.\nStufo dei continui tradimenti della moglie un uomo si rifugia in un luogo isolato di montagna dove conosce l'amore sincero di una ragazza del luogo.\nLa critica.\n\u00ab Una noia mortale scendeva dal film come una cappa di piombo, tremenda noia frutto dell'inesperienza, della faciloneria, della presunzione. Filippo Sacchi nel Corriere, dice che quella montagna fa ridere gli alpinisti.. Dov'\u00e8 la tragedia della solitudine in Ninchi vestito da alpinista della \"Rinascente\". Io avrei voluto vedere un mostruoso eremita con una barba ispida, sporco scontroso, lacereo, feroce e cattivo. Passiamo alla parte tecnica cos'\u00e8 quella parodia della tempesta di neve? E quell'accidente alpino ripreso muto e propinato al suono di una sminfetta, senza un grido, senza una battuta tragica, senza un suono che impressioni. Come si fa a dire bene della CINES? Che si aspetta a cacciar via questa compagnia di mentecatti? Quanto altro tempo e quante altre tragiche scemenze occorrono perch\u00e9 S.E. Bottai imponga alla CINES quel dittatore che \u00e8 indispensabile, e che deve essere imposto, anche se la CINES \u00e8 di propriet\u00e0 della Banca Commerciale Italiana..\u00bb Guglielmo Giannini in Kines del 27 settembre 1931."}
{"id": "2796664", "revid": "767487", "url": "https://it.wikipedia.org/wiki?curid=2796664", "title": "Corte d'Assise (film)", "text": "Corte d'Assise \u00e8 un film del 1931 diretto da Guido Brignone, che ne cur\u00f2 anche la sceneggiatura e il montaggio. Il dramma, di ambientazione giudiziaria, \u00e8 il secondo film sonoro italiano dopo \"La canzone dell'amore\" ed \u00e8 anche considerato il primo film italiano di genere poliziesco.\nTrama.\nIl banchiere Adolfo Calandri viene ucciso con un colpo di pistola nel parco di una villa nella quale era in corso un ricevimento. Aroldo Cramoli, un giornalista che \u00e8 tra gli invitati, inizia indagini per conto proprio, rinvenendo sul luogo del delitto una chiave e un mozzicone di sigaretta: gli indizi si concentrano su Marcello Barra, un guardiacaccia che viene arrestato bench\u00e9 si dichiari innocente. La sera stessa ladri ignoti penetrano nella casa del banchiere, asportandone carte e una fotografia. Nel corso del processo risulta che l'imputato lo aveva minacciato perch\u00e9 corteggiava sua cognata. Dalla deposizione del giornalista emergono inoltre particolari circa i suoi rapporti con un'altra donna, Leda Astorri. Lei ammette di essersi recata pi\u00f9 volte dal Calandri per intercedere a favore del fratello Antonio Bardi, che ha firmato incautamente a vuoto una cambiale che \u00e8 in possesso del banchiere: quest'ultimo, invaghito di lei, con un ricatto le aveva promesso di non mandarla in protesto facendo cos\u00ec scoprire la truffa ai suoi danni, a patto che diventasse la sua amante. Leda rivela tutto al marito Carlo, e ancora in preda allo sconvolgimento avrebbe ucciso il Calandri. Dalla ricostruzione del delitto effettuata nel giardino della villa, risulta per\u00f2 che la signora non pu\u00f2 raggiungere la fondina dell'arma nel punto in cui \u00e8 stata rinvenuta a causa della sua bassa altezza e dunque le dichiarazioni rilasciate non corrispondono alla verit\u00e0. La situazione s'ingarbuglia quando ai giudici viene recapitata la lettera di uno sconosciuto che si rivela essere proprio Antonio Bardi, il fratello di Leda: costui, avendo saputo dal giornale che sua sorella \u00e8 coinvolta nel processo, ribadendo la propria innocenza, prima di togliersi la vita annegandosi in un fiume la scagiona. La soluzione sembra lontana fino a quando un particolare rivelato dal giardiniere della villa fa smascherare il colpevole.\nProduzione.\n\"Corte d'Assise\" fu realizzato negli stabilimenti romani della Cines nell'autunno del 1930, usando la tecnica di registrazione RCA Photophone.\nEbbe il visto di censura n. 26.214 il 30 dicembre 1930.\nDistribuzione.\nIl film raggiunse le sale cinematografiche italiane nel gennaio del 1931.\nHome video.\nIl film \u00e8 stato pubblicato per la prima volta in DVD nel novembre del 2019 dalla Ripley's Home Video come sesto titolo della collana \"Perduti nel buio\", dedicata ai film invisibili del cinema italiano. Tra gli extra il trailer della riedizione del dopoguerra e la Rivista Cines n. 5, che si proiettava all'epoca nelle sale in abbinamento al film."}
{"id": "2796665", "revid": "2033069", "url": "https://it.wikipedia.org/wiki?curid=2796665", "title": "Eleventh Hour", "text": "Eleventh Hour \u00e8 una serie televisiva statunitense di genere fantascientifico, basata su un'omonima serie britannica del 2006. La serie \u00e8 stata trasmessa dalla CBS dal 9 ottobre 2008 al 2 aprile 2009. Nacque con una joint venture tra Jerry Bruckheimer Television, Granada Television International e Warner Bros. La serie \u00e8 stata cancellata ufficialmente il 19 maggio 2009.\nTrama.\nEleventh Hour narra le vicende del Dott. Jacob Hood (Rufus Sewell), un brillante biofisico e consulente scientifico speciale per l'FBI, che viene portato ad indagare sui crimini di natura scientifica o paranormale che altri agenti non sarebbero in grado di risolvere. Hood \u00e8 l'ultima linea difensiva del governo e la sua missione \u00e8 di mantenere i progressi scientifici lontani dalle mani di coloro che hanno intenzioni criminali. L'Agente Speciale Rachel Young (Marley Shelton), \u00e8 incaricata dall'FBI della sua tutela esecutiva ed \u00e8 assegnata a proteggere Hood. Sia Hood che l'Agente Speciale Young sono assistiti dall'Agente speciale Felix Lee (Omar Benson Miller), verso la fine della serie.\nDoppiaggio italiano.\nL'edizione italiana \u00e8 curata da Letizia Pini per Mediaset. Il doppiaggio \u00e8 stato eseguito da Post in Europe sotto la direzione di Fabrizio Manfredi."}
{"id": "2796667", "revid": "7336", "url": "https://it.wikipedia.org/wiki?curid=2796667", "title": "On-line", "text": ""}
{"id": "2796669", "revid": "7336", "url": "https://it.wikipedia.org/wiki?curid=2796669", "title": "Off line", "text": ""}
{"id": "2796673", "revid": "1272592", "url": "https://it.wikipedia.org/wiki?curid=2796673", "title": "Zanardi", "text": ""}
{"id": "2796678", "revid": "36426", "url": "https://it.wikipedia.org/wiki?curid=2796678", "title": "Giacomo Conti (pittore)", "text": "Biografia.\nPittore accademico italiano attivo a Messina, Roma, Siena e Firenze. La formazione iniziale si svolse a Messina con Letterio Subba. Nel 1834, dotato di pensione municipale, si trasferisce a Roma presso l'Accademia di San Luca sotto la guida di Francesco Podesti e Francesco Coghetti. Tornato a Messina alla fine del 1836, fu attivo per quasi un decennio nella citt\u00e0 dello Stretto come ritrattista e illustratore. Nel 1843 studia all'Istituto di Belle Arti di Siena sotto la guida di Francesco Nenci. \nDalla fine degli anni quaranta in poi il pittore fu attivo fra Messina e Firenze.\nGli eredi del pittore effettuarono due importanti lasciti di opere al \"Gabinetto Disegni e Stampe di Firenze\" e all\u2019\"Accademia di Belle arti\" di Carrara.\nFu sepolto nel cimitero di San Felice a Ema.\nOpere.\nFra le opere pi\u00f9 rappresentative si ricordano:\nBibliografia.\nLuigi Giacobbe, \"Allegoria greca. Dipinti di Giacomo Conti per il Circolo della Borsa e il Teatro Santa Elisabetta \u2013 Vittorio Emanuele\". Introduzione di Eugenio Ricc\u00f2mini, Messina, Magika, 2004"}
{"id": "2796683", "revid": "123096142", "url": "https://it.wikipedia.org/wiki?curid=2796683", "title": "Dante Guardamagna", "text": "Biografia.\nDante Guardamagna \u00e8 conosciuto per i suoi numerosi lavori per la televisione, per la quale ha prevalentemente lavorato dalla fine degli anni Cinquanta agli anni Ottanta del Novecento. Ci\u00f2 nonostante, \u00e8 stato appassionato di teatro sin da ragazzo, formandosi dunque in tale ambito. Infatti, mosse i primi passi a Fiume con il \"Teatro GUF\", dove lavor\u00f2 con il suo amico di giovinezza e poi regista di molte sue opere Sandro Bolchi. Trasferitosi a Milano, cominci\u00f2 a frequentare Paolo Grassi e Giorgio Strehler. Il laboratorio teatrale che poi diede vita al Piccolo Teatro di Milano, il Diogene, lesse nel 1942 il suo primo testo teatrale: \"Mastro Sarto\". Nel frattempo, sempre a Milano cominci\u00f2 a lavorare all'EIAR col regista Enzo Ferrieri, recitando alla radio con Renzo Ricci e Sarah Ferrati. \nTeatrale \u00e8 l'impostazione dei suoi dialoghi, teatrali sono spesso le soluzioni scelte per ovviare ai limiti del mezzo televisivo, in particolare, quando ancora girato in ampex e ripreso in studio con tre telecamere; si pensi ad esempio alla realizzazione della battaglia di Waterloo nello sceneggiato tratto dai \"Miserabili\" di Victor Hugo, da lui sceneggiato, per la regia dell'amico Sandro Bolchi: data l'impossibilit\u00e0 per la televisione di allora (la sceneggiatura risale al 1962) di realizzare efficacemente delle battaglie, Guardamagna decise di far narrare la battaglia di Waterloo a un guitto (interpretato da Achille Millo) che improvvisava nella taverna di Th\u00e9nardier. La lunga scena (allora erano tollerate, dato che la RAI non temeva ancora la concorrenza delle televisioni private) cita il Prologo dell\"'Enrico V\" di Shakespeare, in cui si parla della battaglia di Agincourt: \"nemmeno gli elmi dei soldati uccisi\" sarebbero potuti entrare in quella taverna. \nMolte le sue opere nei cosiddetti anni d'oro della RAI. Coinvolto per il suo 'debutto' nel 1959 dall'amico Sandro Bolchi (con cui avrebbe lavorato ripetutamente) per la realizzazione del \"Ruy Blas\", con Raoul Grassilli, ha poi scritto sempre per la regia di Bolchi \"il pi\u00f9 lungo sceneggiato televisivo mai prodotto\" (vedi la voce relativa su Wikipedia), \"I miserabili\", in dieci puntate (1963), dal romanzo di Victor Hugo, con Gastone Moschin, Giulia Lazzarini, Tino Carraro, Antonio Battistella, Roberto Bisacco. Sempre per Bolchi, \"Le mie prigioni\", dal libro autobiografico di Silvio Pellico; la vita di \"Puccini\", con Alberto Lionello, Ilaria Occhini, Luciano Alberici, Tino Carraro, Mario Maranzana; \"La coscienza di Zeno\", dal romanzo omonimo di Italo Svevo.\nCon Flaminio Bollini scrisse il soggetto della miniserie televisiva \"Il segno del comando \"(1971), con Ugo Pagliai e Carla Gravina (raccontava di aver discusso la prima idea del soggetto passeggiando per le strade del centro di Roma - in particolare Via Margutta - con Bollini, dopo una riunione della SIAE); per la regia di Vittorio Cottafavi, nel 1968, il \"Cristoforo Colombo\" (1968), con Francisco Rabal. Infine, sempre come sceneggiatore: \"La rosa bianca\", sulla resistenza pacifista antinazista, per la regia di Alberto Negrin, da cui ha tratto anche un testo teatrale, rappresentato a San Miniato con la regia di Giulio Bosetti; \"Una donna a Venezia\"; \"Lul\u00f9\", con Mariangela Melato; \"Melodramma\", con Gastone Moschin.\nCome regista, ha diretto \"Adua\", miniserie in 5 puntate; \"La Castiglione\", sceneggiato televisivo in due puntate del 1975; \"Dedicato a un pretore\", con Angiola Baggi e Duilio Del Prete; \"Una coccarda per il re\"; \"Polizia\", dal testo teatrale di Mrozek; \"L'esperimento\" (1971), opera di teatro-inchiesta ricostruzione di un esperimento psicologico avvenuto nel 1961; \"Vita di Paganini\", miniserie con Tino Schirinzi (sua anche la sceneggiatura). Due aneddoti su quest'ultima opera: le \"mani\" di Paganini violinista erano del grande musicista Salvatore Accardo, specialista di Paganini; inoltre, dato che per la parte di Paganini bambino era stato ritenuto perfetto un bambino con la erre moscia, le battute affidategli furono riscritte eliminando tutte le parole con la erre.\nFra i molti generi televisivi nei quali ha operato, ha scritto e/o diretto vari teatri inchiesta, originali televisivi, fra cui \u00e8 da ricordare \"La mosca mora\", con Arnoldo Fo\u00e0; regie di testi teatrali, come ad esempio \"L'avventura di Maria\", di Italo Svevo.\nDante Guardamagna ha scelto di interpretare un cameo in due lavori di cui \u00e8 stato regista, sempre per la televisione: \"L'ultima mazurka\" (1986) e \"Ricatto internazionale\" (1978).\nPer il teatro, che come si \u00e8 detto \u00e8 stato all'origine della sua formazione, sono stati rappresentati \"La breccia\", scritto con Maris\u00ec Codecasa per il Teatro Stabile di Trieste, per la regia di Ruggero Jacobbi; la versione teatrale di \"Delitto e castigo\", sempre per lo Stabile di Trieste, per la regia di Sandro Bolchi; \"La rosa bianca\", con la regia di Giulio Bosetti, insignito del Premio San Miniato; \"Rocambole\", scritto con Alberto Gozzi e di cui ha curato la regia, per il Teatro Stabile dell'Aquila.\nInediti molti testi: teatrali, come \"Napoleone IV\", dal \"Giulio Cesare\" di Shakespeare, di cui sono apparsi brani sulla rivista \"Uomini e libri\", e narrativi: il romanzo \"Pedantropia. Paura di ridere\", e l'epistolario \"Da e Da\", con la figlia Daniela.\nHa inoltre diretto il fotoromanzo \"Adios, Lolita\" con Mimma Di Terlizzi, Germano Longo, Marco Guglielmi, Claudia De Rossi (\"I romanzi di Sogno\" n.138, 1 giugno 1962)."}
{"id": "2796686", "revid": "7336", "url": "https://it.wikipedia.org/wiki?curid=2796686", "title": "Sviluppo industriale", "text": ""}
{"id": "2796687", "revid": "55935", "url": "https://it.wikipedia.org/wiki?curid=2796687", "title": "Giacomo Filippo De Meester", "text": ""}
{"id": "2796688", "revid": "92723", "url": "https://it.wikipedia.org/wiki?curid=2796688", "title": "Giacomo Filippo de Meester H\u00fcyoel", "text": "Biografia.\nDi origini olandesi (il padre Daniele era nato a Middelburg, nei Paesi Bassi; la madre Elena Mattei, era figlia di un giureconsulto milanese), si laure\u00f2 a Pavia \"in utroque iure\" nel giugno 1787. Di sentimenti repubblicani, comand\u00f2 una legione della \"Guardia nazionale\" della Repubblica Cisalpina. Nel 1799 si rifugi\u00f2 in Francia, dopo che le truppe austro-russe di Suvorov ebbero avuto la meglio a Cassano d'Adda, nella battaglia della Trebbia e a Novi Ligure. Pass\u00f2 poi a Genova, al seguito dell'armata di Massena, e fu uno degli ostaggi consegnati agli Austriaci il 4 giugno 1800 in seguito alla capitolazione della citt\u00e0 ligure; pot\u00e9 tuttavia rientrare a Milano poco dopo, grazie alla vittoria di Napoleone nella battaglia di Marengo (14 giugno 1800). Meester accett\u00f2 il regime napoleonico dopo il 18 brumaio; venne incaricato da Pino di organizzare nuovamente la guardia nazionale. Nel 1806 fu decorato dell'Ordine della Corona Ferrea e nominato barone dell'impero; nel 1811 fu nominato governatore del Collegio degli orfani dei militari milanesi, incarico che mantenne inizialmente con la Restaurazione.\nMeester \u00e8 noto per aver aderito a societ\u00e0 segrete. Iscritto alla massoneria, fu legato alla loggia \"Reale Giuseppina\" di Milano, della quale era venerabile Francesco Saverio Salfi, e in seguito Gian Domenico Romagnosi, e contava fra gli aderenti Teodoro Lechi. Durante la cosiddetta \u00abcongiura militare del 1814\u00bb, il generale Bartolomeo Cavedoni dichiar\u00f2 che era stato iniziato alla \u00abSociet\u00e0 dei carbonari beneficenti\u00bb, vicina all'\u00abAdelfia\u00bb di Filippo Buonarroti, ad opera di Meester. Al termine dell'inchiesta sulla congiura militare del 1814 Meester fu condannato al carcere a vita; fu poi liberato dopo quattro anni di carcere, alcuni scontati nella fortezza di Terez\u00edn. \nFu costretto all'esilio nel 1821 per il fallimento dei moti carbonari. Condannato a morte, peregrin\u00f2 in vari paesi (Svizzera, Francia, Inghilterra). Privo di mezzi di sussistenza, nell'aprile 1833 si trasfer\u00ec a Parigi, dove ottenne una pensione come ex generale di brigata dell'esercito francese. Si rec\u00f2 nel 1836 in Svizzera, dove mor\u00ec nel 1852."}
{"id": "2796690", "revid": "1776051", "url": "https://it.wikipedia.org/wiki?curid=2796690", "title": "Hellgrammite", "text": "Hellgrammite \u00e8 un personaggio immaginario, un super criminale che compare nei fumetti della DC Comics. Comparve per la prima volta in \"The Brave and The Bold\" n. 80 (ottobre-novembre 1968).\nBiografia del personaggio.\nUn entomologo di nome Roderick Rose, l'Hellgrammite, si sottopose ad un processo mutagenico che lo trasform\u00f2 in un insetto umanoide simile ad un grillo. Possiede una forza sovrumana e abilit\u00e0 di salto, il potere di secernere dei bozzoli da contenimento o da trasformazione, o di ricoprirsi di un esoscheletro super-resistente. La maggior parte dei suoi piani girano attorno alla voglia di trasformare gli altri in versioni subordinate e pi\u00f9 deboli di s\u00e9, portandoli a scontrarsi con Batman e Creeper in \"Brave and The Bold\" n. 80, e contro Freccia Verde e Black Canary in \"World's Finest Comics\" n. 248 e n. 249.\nNell'Universo DC post-Crisi, Hellgrammite ritorn\u00f2 come ricorrente nemico di Superman, incontrando per la prima volta l'Uomo d'Acciaio dopo essere stato assunto per uccidere Lex Luthor. Durante ilcrossover \"Underworld Unleashed\", fece un patto con Neron, scambiando la sua anima per una forza fisica incredibilmente accresciuta e l'innata capacit\u00e0 di trasformare gli altri in larve. In un crossover speciale, \"Underworld Unleashed: Patterns of Fear\", si fece riferimento ad un suo secondo alias, Robert Dobson. Lo special conferm\u00f2 anche che la sua storia pre-Crisi \u00e8 largamente intatta.\nSebbene ci fossero delle voci riguardanti la morte di Hellgrammite come membro della Suicide Squad durante la crisi Imperiex, fu invece un criminale di nome Larvanaut a morire. Fu visto vivo in \"Un Anno Dopo\", sempre come nemico di Superman, agendo come sicario per l'Intergang."}
{"id": "2796691", "revid": "402317", "url": "https://it.wikipedia.org/wiki?curid=2796691", "title": "Mezzo (desktop environment)", "text": ""}
{"id": "2796693", "revid": "373640", "url": "https://it.wikipedia.org/wiki?curid=2796693", "title": "Palazzo Imperiali", "text": ""}
{"id": "2796694", "revid": "767487", "url": "https://it.wikipedia.org/wiki?curid=2796694", "title": "Ranunculus platanifolius", "text": "Il ranuncolo a foglie di platano (\"Ranunculus platanifolius\" ) \u00e8 una pianta appartenente alla famiglia delle Ranunculaceae, comune nei boschi alpini del territorio italiano.\nEtimologia.\nIl nome generico (\"Ranunculus\"), passando per il latino, deriva dal greco \"Batrachion\", e significa \u201crana\u201d (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi. L'epiteto specifico (\"platanifolius\") si riferisce ovviamente alla forma delle foglie simili a quelle del platano.\nIl binomio scientifico attualmente accettato (\"Ranunculus platanifolius\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nell'edizione del 1767 della sua opera \u201cSystema Naturae\u201d.\nDescrizione.\n\u00c8 una pianta perenne e erbacea terrestre caratterizzata da alcune particolarit\u00e0 anatomiche e morfologiche come la possibilit\u00e0 di far germoliare le gemme ascellari. L'altezza media oscilla tra 30 e 60\u00a0cm (massimo 130\u00a0cm). \u00c8 inoltre definita emicriptofita scaposa (H scap), ossia \u00e8 una pianta con gemme svernanti al livello del suolo e protetta dalla lettiera o dalla neve. Tutta la pianta \u00e8 fondamentalmente glabra e priva di cellule oleifere.\nRadici.\nLe radici sono secondarie da rizoma (mai tuberose) a forma fascicolata.\nInfiorescenza.\nL'infiorescenza \u00e8 composta da numerosi fiori terminali e solitari (uno per ogni peduncolo); sono peduncolati all'ascella delle foglie superiori. I peduncoli sono glabri e sono lunghi da 4 a 5 volte le foglie poste nelle rispettive ascelle.\nFiore.\nI fiori sono ermafroditi, emiciclici, attinomorfi. I fiori sono di tipo molto arcaico anche se il perianzio(o anche pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Il ricettacolo (supporto per il perianzio) \u00e8 glabro. I peduncoli sono cilindrici e non sono solcati. Dimensione dei fiori: 10 \u2013 25\u00a0mm.\nFrutti.\nI frutti (un poliachenio) sono degli acheni lisci a forma ovata o subsferica; sono molto numerosi, appiattiti, compressi e con un rostro o becco apicale lungo circa \u00bc dell'achenio (= achenio a becco breve); il rostro \u00e8 fondamentalmente dritto o lievemente ricurvo, ma non uncinato. Ogni achenio contiene un solo seme. Insieme formano una testa sferica posta all'apice del peduncolo fiorale.\nRiproduzione.\nLa riproduzione di questa pianta avviene per via sessuata grazie all'impollinazione degli insetti pronubi (soprattutto api) in quanto \u00e8 una pianta provvista di nettare (impollinazione entomogama).\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 400 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi. \nLe specie spontanee della nostra flora sono suddivise in tre sezioni (suddivisione a carattere pratico in uso presso gli orticoltori organizzata in base al colore della corolla): \"Xanthoranunculus\" \u2013 \"Batrachium\" \u2013 \"Leucoranunculus\". La specie \"Ranunculus platanifolius\" appartiene alla terza sezione (\"Leucoranunculus\") caratterizzata dall'avere i peduncoli fruttiferi diritti, acheni lisci e piante a portamento eretto.\nUn'altra suddivisione, che prende in considerazione caratteristiche morfologiche ed anatomiche pi\u00f9 consistenti (ma fondamentalmente simili), \u00e8 quella che divide il genere in due sottogeneri (o subgeneri), assegnando il \"Ranunculus platanifolius\" al subgenere \"Ranunculus\", caratterizzato da piante con fusti eretti (e quindi forniti di tessuti di sostegno), peduncoli dell'infiorescenza eretti alla fruttificazione, lamina fogliare ben sviluppata e petali gialli o bianchi (l'altro subgenere \"Batrachium\" \u00e8 dedicato soprattutto alle specie acquatiche).\nIl numero cromosomico di \"R. platanifolius\" \u00e8: 2n = 16.\nIbridi.\nCon questa pianta sono possibili i seguenti ibridi interspecifici:\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nUna specie molto simile a quella di questa voce \u00e8 il \"Ranunculus aconitifolius\" - Ranuncolo con foglie d'aconito: differisce in quanto la lamina delle foglie \u00e8 completamente divisa in lobi, mentre il peduncolo fiorale \u00e8 pubescente. Questa pianta in genere ha delle dimensioni minori rispetto al \u201cRanuncolo a foglie di platano\u201d.\nUsi.\nFarmacia.\nQueste piante contengono l\"'anemonina\"; una sostanza particolarmente tossica per animali e uomini. Infatti gli erbivori brucano le foglie di queste piante con molta difficolt\u00e0 e solamente dopo una buona essiccazione (erba affienata) che fa evaporare le sostanze pi\u00f9 pericolose. Anche le api evitano di \"bottinare\" il nettare dei \u201cranuncoli\u201d. Sulla pelle umana queste piante possono creare delle vesciche (dermatite); mentre sulla bocca possono provocare intenso dolore e bruciore alle mucose.\nGiardinaggio.\nSono piante rustiche di facile impianto per cui spesso sono coltivate nei giardini rustici o anche alpini."}
{"id": "2796695", "revid": "116641702", "url": "https://it.wikipedia.org/wiki?curid=2796695", "title": "Episodi di Timon e Pumbaa", "text": "Questa voce contiene un elenco degli episodi della serie animata Timon e Pumbaa."}
{"id": "2796696", "revid": "199745", "url": "https://it.wikipedia.org/wiki?curid=2796696", "title": "Ranuncolo a foglie di platano", "text": ""}
{"id": "2796697", "revid": "124230852", "url": "https://it.wikipedia.org/wiki?curid=2796697", "title": "Alfonso Sardella", "text": "Biografia.\nDiplomato all'Istituto magistrale \"Giannina Milli\" di Teramo e nel 1958 all'ISEF di Roma, ha svolto la professione di docente di educazione fisica nelle scuole statali.\nIl suo fisico atletico gli aveva consentito, da giovane, di praticare con efficacia diversi sport, tra i quali il calcio, il tennis, gli anelli e il salto con l'asta.\nPreparatore atletico nelle giovanili dell' per una stagione, intensa \u00e8 stata la sua passione per il ciclismo che ha praticato fin quando la salute glielo ha permesso.\nCultore e testimone della cultura popolare, \u00e8 stato autore di raccolte di poesie in dialetto teramano e in lingua italiana, di un dizionario dei termini dialettali e di raccolte di proverbi e modi di dire.\nLa sua vena artistica lo ha portato a dipingere gli angoli pi\u00f9 caratteristici della sua citt\u00e0, con la tecnica dell'acquarello, pubblicati in tre album.\n\u00c8 stato anche autore di testi per canzoni in vernacolo come: \"Rundenelle\", \"Vularelle\", \"La f\u00e0hula \u2018ngandate\", musicate e incise dal Coro Giuseppe Verdi di Teramo.\nHa partecipato anche a trasmissioni nelle radio e televisioni locali su temi riguardanti la cultura popolare. Molto seguita era la trasmissione \"La preta mmarmarata\" in onda su Tele Teramo, condotta con l'amico giornalista Elso Simone Serpentini.\n\u00c8 stato membro della commissione giudicatrice nel premio di poesia dialettale \"Vern'aprile\" organizzato dalla Fratellanza Artigiana di Teramo.\n\u00c8 stato socio fondatore dell'associazione \"Teramo Nostra\" costituita nel 1987.\nLa stessa associazione, il 9 febbraio 2008, gli ha dedicato una cerimonia, presentata dal giornalista RAI Gianni Gaspari, con testimonianze, lettura di sue poesie ed esibizione della corale G. Verdi di Teramo. &lt;br&gt;\nL'8 aprile 2011, la figura di Alfonso Sardella, \u00e8 stata ricordata a Teramo con gli interventi, tra gli altri, dei relatori professor Sandro Melarangelo e professor Elso Simone Serpentini (che ha definito testualmente \"Sardella il pi\u00f9 grande poeta dialettale teramano e uno dei pi\u00f9 grandi poeti dialettali abruzzesi\") con la partecipazione del Coro \"Giuseppe Verdi\" di Teramo diretto dal maestro Ennio Vetuschi, autore dell'orchestrazione di \"Rundenelle\", (versi di Alfonso Sardella e musica di Gianni D'Alessandro) incisa dallo stesso coro teramano.\nOnorificenze.\nNumerosi i premi e i riconoscimenti assegnati per i meriti della sua apprezzata carriera letteraria e artistica. Tra questi:"}
{"id": "2796700", "revid": "287204", "url": "https://it.wikipedia.org/wiki?curid=2796700", "title": "Giacomo Conti", "text": ""}
{"id": "2796702", "revid": "29905020", "url": "https://it.wikipedia.org/wiki?curid=2796702", "title": "Museo Statale di Berlino", "text": ""}
{"id": "2796703", "revid": "29905042", "url": "https://it.wikipedia.org/wiki?curid=2796703", "title": "Biblioteca Statale di Berlino", "text": ""}
{"id": "2796704", "revid": "76963", "url": "https://it.wikipedia.org/wiki?curid=2796704", "title": "Rodrigo Guirao D\u00edaz", "text": "Biografia.\nNato nel 1980 inizialmente lavora come elettricista di videogiochi e cameriere in un ristorante. Studia recitazione al Centro Cultural San Mart\u00edn. Ha iniziato la sua carriera nel 2002 con la telenovela \"Rebelde Way\" apparendo nel video Inmortal e un anno dopo recita nella seconda stagione della stessa serie con il personaggio di Matias. Prende parte poi anche a \"La ni\u00f1era\", \"Para\u00edso Rock\", \"1/2 falta\" e anche a \"Amas de casa desesperadas\".\nRecita anche ne \"Il mondo di Patty\" nel ruolo di Nicol\u00e1s e in \"Son de Fierro\". Nel 2009 \u00e8 tra i protagonisti di \"Atracci\u00f3n x4\".\nNel 2010 lavora in una produzione italiana, \"Terra ribelle\", dove interpreta il protagonista Andrea Marsili; per presentare la serie \u00e8 stato ospite di alcuni programmi RAI. Anche in seguito partecipa a \"Violetta\", \"La Certosa di Parma\" e alla seconda stagione di \"Terra ribelle\". Nel 2013 prende parte a \"Mi amor, mi amor\", una serie argentina; successivamente alla serie \"Bienvenidos al Lolita\" ed a \"Se\u00f1ora Acero\".\n\u00c8 stato fidanzato con l'attrice Jenny Williams e con Valentina Reggio, relazioni concluse.\nDoppiatori italiani.\nNelle versioni in italiano dei suoi film, Rodrigo Guirao D\u00edaz \u00e8 stato doppiato da:"}
{"id": "2796708", "revid": "287204", "url": "https://it.wikipedia.org/wiki?curid=2796708", "title": "\u00c9ric Saul", "text": "Biografia.\nHa iniziato l'attivit\u00e0 di pilota di moto nel 1974, partecipando alla \"Coupe Kawasaki-Moto Revue\", vinta nel 1975 davanti a piloti come Christian Sarron, Denis Boulom, Christian Le Liard, Thierry Espi\u00e9 ed altri. Partecip\u00f2 poi a numerose edizioni del motomondiale negli anni compresi tra il 1977 (anno in cui esord\u00ec al GP di Gran Bretagna della 250, terminato al terzo posto) e il 1986 disputando un totale di 30 GP (15 nella classe 350, 12 in 250 e 3 in 125) vincendo anche 2 gare, la prima al GP delle Nazioni 1981 in 250 e la seconda in 350 al GP d'Austria 1982. In quella stagione si classific\u00f2 quarto nella classifica finale del motomondiale, sua migliore prestazione (ottenuta con una Yamaha TZ 350 a telaio Chevallier).\nRitiratosi dalle competizioni nel 1986, dal 1999 organizza il campionato ICGP, riservato alle 250 e 350 da GP costruite tra il 1974 e il 1984."}
{"id": "2796709", "revid": "1543377", "url": "https://it.wikipedia.org/wiki?curid=2796709", "title": "Campionato asiatico e oceaniano di pallavolo femminile Under-19", "text": "Il campionato asiatico e oceaniano di pallavolo femminile Under-19 \u00e8 una competizione pallavolistica, organizzata dall'AVC, per squadre nazionali asiatiche e oceaniane, riservata a giocatrici con un'et\u00e0 inferiore di 19 anni."}
{"id": "2796710", "revid": "827882", "url": "https://it.wikipedia.org/wiki?curid=2796710", "title": "Killer Frost", "text": "Killer Frost \u00e8 il nome di tre personaggi dei fumetti DC Comics. Sono tutti supercriminali che compaiono principalmente come nemici del supereroe Firestorm e della Justice League.\nBiografia dei personaggi.\nCrystal Frost.\nCrystal Frost comparve per la prima volta in \"Firestorm\" n. 3 (giugno 1978). Mentre studiava alla Hudson University, si innamor\u00f2 del suo insegnante, Martin Stein. Mentre lavorava su un progetto nell'Artico, Frost si arrabbi\u00f2 sapendo che Stein non ricambiava i suoi sentimenti. Frost si chiuse involontariamente in una camera termocongelante, ma chiss\u00e0 come, sopravvisse. Fu trasformata in modo da poter assorbire il calore dagli esseri viventi e proiettare in cambio freddo e ghiaccio. Facendosi chiamare Killer Frost, cominci\u00f2 la sua crociata assassina contro gli uomini e si scontr\u00f2 con Firestorm in numerose occasioni. Infine, Frost mor\u00ec dopo aver assorbito troppa energia da Firestorm.\nCrystal fu identificata come una delle persone sepolte sotto la Sala della Giustizia. Successivamente il suo corpo fu riportato in vita come membro del Corpo delle Lanterne Nere.\nLouise Lincoln.\nOrigini.\nLa dottoressa Louise Lincoln comparve per la prima volta in \"Firestorm\" vol. 2 n. 21 (marzo 1984). Le referenze delle serie a fumetti \"Who's Who: The Definitive Guide to the DC Universe\" (vol. 1) n. 12, erroneamente classifica la prima comparsa di Louise Lincoln in \"Firestorm\" vol. 2 n. 20. Infatti, Louise Lincoln non comparve fino al n. 21 della stessa serie. Non cominci\u00f2 a portare il nome di \"Killer Frost\" fino al n. 34. Fu anche un'amica e collega di Crystal Frost. Dopo la morte della sua amica, decise di ripetere l'esperimento come segno di rispetto per la sua ex collega, e divenne la nuova Killer Frost. Divenne senza scrupoli come la sua precedente incarnazione e cominci\u00f2 la sua vendetta personale contro Firestorm, che incolpava della morte di Crystal Frost. Fu membro della Squadra Suicida per un breve periodo e vendette la sua anima a Neron per un potere maggiore.\nDurante gli eventi di \"Underwold Unleashed\", Killer Frost attacc\u00f2 le Hawaii, congelando parte dell'isola finch\u00e9 non fu fermata da Superboy e Knockout.\nFu poi liberata da Effigy e i due ebbero una breve relazione prima che lei venisse catturata da Lanterna Verde.\nWashington e Chicago.\nKiller Frost fu una dei molti super criminali che cercarono di guadagnarsi la taglia di 1 miliardo di dollari offerti dal Presidente Luthor per la cattura di Superman e Batman, considerati dei criminali. Tutto ci\u00f2 avvenne in \"Public Enemies\" del fumetto \"Superman/Batman\" (in Italia, \"Superman Magazine\" n. 1 e n. 2; luglio-agosto 2005) e nel film animato \"\". Si alle\u00f2 con Mr. Freeze, Icicle, e Capitan Cold nel tentativo di catturare i due eroi a Washington, ma tutti e quattro furono sconfitti. Attaccarono in secondo tentativo, insieme a criminali come Giganta e Gorilla Grodd ma una specie di rinforzi di supereroi giunsero in tempo per sconfiggerli tutti. Si scopr\u00ec poi, che la squadra di criminali dediti al ghiaccio, erano controllati mentalmente da Grodd.\nDottor Light assunse Killer Frost e Mirror Master per attaccare Freccia Verde e Black Canary all'ospedale di Chicago, in Illinois dove Kimiyo Hoshi era trattenuto. Freccia Verde ferm\u00f2 Killer Frost scoccandole una freccia piena di fuoco greco nella coscia. Incapace di assorbire il calore dalla freccia, fu sonoramente sconfitta in \"Freccia Verde\" vol. 3 n. 54 e n. 55.\n\"Un anno dopo\" e \"Countdown\".\nKiller Frost comparve poi in \"Justice League of America Wedding Special\", confrontandosi contro il nuovo Firestorm, finch\u00e9 non arrivarono Lex Luthor, il Joker, e Cheetah, che sconfissero Firestorm e la invitarono ad unirsi alla nuova Lega dell'ingiustizia. Si vede correntemente in \"Salvation Run\".\nIn \"DC Universe\" n. 0 la si vide come membro della Societ\u00e0 segreta dei supercriminali di Libra. Fu anche una dei criminali inviati a ritrovare la carda libera di Get Out of Hell dai Segreti Sei.\n\"The New 52\".\nNel nuovo rilancio della serie, \u00e8 il personaggio di Caitlin Snow a rivestire i panni di Killer Frost. Caitlin \u00e8 una ricercatrice dei STAR Labs, in una succursale della regione artica, la ragazza stava contribuendo allo sviluppo di un motore termodinamico, ma l'organizzazione H.I.V.E. aveva preso possesso del laboratori, inoltre cercano di uccidere Caitlin, ma il corpo della ragazza, grazie al sistema di raffreddamento del motore, si \u00e8 fuso con il ghiaccio, diventando un vampiro che assorbe il calore. Caitlin uccide gli agenti dell'HIVE, e inizia a cercare nuove fonti di calore, ma solo Firestorm sembra avere i requisiti necessari per contenerla. Caitlin scopre l'esistenza di una criminale di nome Hotness, che ha il potere di creare fuoco, la donna semina incendi ovunque, ma Caitlin la uccide assorbendo tutto il suo calore.\nPoteri e abilit\u00e0.\nKiller Frost \u00e8 capace di manipolare le basse temperature nell'ambiente che la circonda, sfruttando a proprio vantaggio le fonti di umidit\u00e0 l\u00ec presenti. Solitamente Killer Frost utilizza i suoi poteri su una scala abbastanza ridotta ed \u00e8 specializzata nell'assorbire l'umidit\u00e0 circostante per generare ghiaccio. Di conseguenza pu\u00f2 congelare un ambiente, formare pareti o schermi di ghiaccio per proteggersi, formare e lanciare proiettili di ghiaccio contro gli avversari, o creare oggetti tridimensionali di ghiaccio, da utilizzare in vari modi. Per spostarsi velocemente, spesso scivola su piste di ghiaccio da lei stessa create. Killer Frost pu\u00f2 congelare totalmente il proprio corpo, facendo uscire dalle mani una azoto liquido fumante fino a livello molecolare e ottenere cos\u00ec una maggiore resistenza ai danni; perci\u00f2, se viene infranta mentre si trova in questa condizione, pu\u00f2 ricostruire interamente il proprio corpo di ghiaccio, a partire dalla testa. In una occasione Killer Frost ha mostrato di saper guarire una ferita sul suo corpo da umana, trasformandola in ghiaccio e rimodellando la zona come se fosse sana, per poi ritrasformarla di nuovo in carne ed ossa, senza che rimanesse neppure il segno.\nQuando la sua temperatura corporea si abbassa, l'umidit\u00e0 dell'aria circostante, in contatto con il suo corpo, scende allo stesso livello, formando uno strato di brina che lo ricopre interamente, mascherando quindi le sue fattezze. Nei primi tempi perci\u00f2 Killer Frost appariva come una donna ricoperta di brina o di neve, di colore bianco. Successivamente per\u00f2 ha imparato ad abbassare ad un tale livello la sua temperatura e ad una velocit\u00e0, che ci\u00f2 che ora lo riveste \u00e8 simile ad una copertura cristallina completamente trasparente, da cui il suo aspetto attuale. Questo ghiaccio si frantuma continuamente ad ogni suo movimento, ma immediatamente si riforma, creando perci\u00f2 un caratteristico suono di piccoli cristalli che si frantumano, mentre si muove. Attraverso la pratica ha inoltre imparato a controllare la sua freddezza, tanto da poter abbassare selettivamente la temperatura di parti isolate del suo corpo.\nEntrambe le versioni hanno mostrato l'abilit\u00e0 di assorbire il calore dalle fonti esterne e di tramutarle in onde di freddo estremo. Utilizzando questo potere, Killer Frost pu\u00f2 creare del ghiaccio lucente intorno al suo intero corpo, e pu\u00f2 creare oggetti completi di ghiaccio, come proiettili (pugnali di ghiaccio) e muri difensivi. Pu\u00f2 anche congelare istantaneamente la materia animata attraverso il semplice contatto fisico. Nelle comparse pre-Crisi, aveva l'abilit\u00e0 di far cadere gli uomini sotto il proprio controllo con un semplice bacio.\nNel videogioco \"Justice League Chronicles\", Eclipso not\u00f2 che Killer Frost era l'unica con un cuore abbastanza nero da liberarlo dalla sua prigionia.\nAltri media.\nVideogiochi.\nKiller Frost \u00e8 presente nel videogioco \"Justice League Heroes\". Ed \u00e8 in lista tra i personaggi del videogioco \"DC Universe Online\". Killer Frost \u00e8 presente come personaggio giocabile nel picchiaduro che contiene tutti i personaggi DC Comics \"\"."}
{"id": "2796713", "revid": "729019", "url": "https://it.wikipedia.org/wiki?curid=2796713", "title": "Rete tranviaria di Mulhouse", "text": "La rete tranviaria di Mulhouse, gestita da Sol\u00e9a, \u00e8 un sistema di trasporto pubblico della citt\u00e0 francese di Mulhouse ed \u00e8 composto da una rete di tre linee per un totale di 16\u00a0km e 29 fermate. La rete \u00e8 stata aperta il 13 maggio 2006, anche se l'inaugurazione ufficiale \u00e8 avvenuta sette giorni pi\u00f9 tardi a seguito di una cerimonia presenziata dal presidente della repubblica francese Jacques Chirac.\nStoria.\nLa prima rete tranviaria di Mulhouse risale al 1882 quando \u00e8 stato creato un primo servizio di tram, con binari a scartamento ridotto che utilizzavano vetture con trazione a vapore. Il 23 luglio 1894 furono introdotte le prime vetture elettriche e negli anni successivi, precisamente nel 1885 e nel 1888 vennero aperti due tratti interurbani che collegavano Mulhouse rispettivamente con Ensisheim e Wittenheim. Durante la prima guerra mondiale la tranvia sub\u00ec ingenti danni ed al termine delle ostilit\u00e0 fu subito riparata apportando diverse novit\u00e0 come l'utilizzo dello scartamento ordinario sulle linee extraurbane in modo tale da collegare la tranvia con la ferrovia presso la stazione di Mulhouse per permettere anche il trasporto delle merci oltre che dei viaggiatori. Con il passare degli anni la rete continu\u00f2 a crescere, fino al 1934, momento di massima espansione, quando si toccarono i 46\u00a0km e suddivisi in 5 linee urbane e due extraurbane.\nA partire dalla fine della seconda guerra mondiale inizi\u00f2 un lento e graduale succedersi di chiusure, cos\u00ec come successo in molte altre citt\u00e0 d'Europa, a causa soprattutto della concorrenza dell'automobile e del trasporto su gomma: dopo oltre 70 anni di attivit\u00e0 e precisamente nel 1957 la rete tranviaria di Muhouse venne chiusa, anche se per un breve periodo durante gli anni sessanta sulle linee extraurbane circol\u00f2 qualche carro merci per rifornire di carboni diverse industrie tessili. Nel 1979 non era presente pi\u00f9 alcuna traccia di tram nella zona.\nA seguito della crisi petrolifera, cos\u00ec come in altre localit\u00e0 francesi, si \u00e8 pensato di riattrezzare la citt\u00e0 con una nuova rete tranviaria per il trasporto urbano dotata di grande capacit\u00e0. Il sindaco della citt\u00e0 di Mulhouse, Jean-Marie Bockel, in un primo momento contrario, approv\u00f2 in seguito il progetto dando il via ai lavori nel 2003. Dopo solo tre anni e una spesa di 249 milioni di euro, il 13 maggio 2006, sono state aperte al pubblico le prime due linee, anche se l'inaugurazione ufficiale \u00e8 avvenuta il 20 maggio 2006 alla presenza del presidente della repubblica Jacques Chirac; il 4 luglio 2009 la linea 1 \u00e8 stata prolungata verso nord di circa 1 chilometro e mezzo con la creazione di ulteriori tre fermate. Il tram ha subito riscosso un notevole successo di utenza con circa 47.500 viaggiatori al giorno.\nIl 12 dicembre 2010 \u00e8 stata inaugurata la \"Linea 3\" che collega la stazione centrale di Mulhouse con Lutterbach: in realt\u00e0 si tratta di un sistema tram-treno in parte gi\u00e0 realizzato alla fine degli anni novanta, quando la locale ferrovia per Thann-St-Jacques venne rinnovata per offrire un trasporto di tipo metropolitano: furono infatti cambiate le rotaie, rinnovate le stazioni e le banchine per una spesa pari a 30 milioni di euro, venne acquistato del nuovo materiale rotabile, in particolare automotrici diesel, e si studi\u00f2 un orario cadenzato con frequenze di circa 20 minuti.\nRete.\nAttualmente la rete tranviaria \u00e8 costituita da tre linee per un totale di 29 stazioni su una lunghezza di 16,2\u00a0km: il servizio \u00e8 gestito dalla societ\u00e0 Sol\u00e9a. In alcuni punti, accanto alle linee, sono state costruite delle piste ciclabili, mentre alcune fermate sono state decorate da due noti artisti francesi: Daniele Buren ha costruito delle doppie arcate colorate per segnalare la zona di fermata dei tram, mentre Tobias Rehberger ha creato nove opere d'arte disposte lungo il percorso della tranvia con richiamo alla storia ed ai luoghi della citt\u00e0.\nLa \"Linea 1\" \u00e8 composta da 10 fermate e va da Ch\u00e2taignier alla stazione centrale di Moulhouse; il 4 giugno 2009 la linea \u00e8 stata prolungata di un 1,3\u00a0km con l'aggiunta di altre 3 stazioni. Nel 2013, quando saranno completati i lavori di ampliamento la linea coprir\u00e0 la citt\u00e0 da nord a sud: il prolungamento partir\u00e0 dalla fermata di Rattachement fino a raggiungere Bosquets du Roy, nella cittadina di Wittenheim, con l'aggiunta di altre 8 fermate, passando anche per il paese di Kingersheim. Le fermate sono: Ch\u00e2taignier, St-Nazaire, Tuilerie, Rattachement, Stade de Bourtzwiller, Doller, Parc Expo, Mus\u00e9e de l'Auto, Cit\u00e9 Administrative, Grand Rex, Porte Jeune, R\u00e9publique, Gare Centrale.\nLa \"Linea 2\" \u00e8 composta da 14 fermate e va da Coteaux a Nouveau Bassin; per il 2013 sar\u00e0 completato il prolungamento verso la zona est di Mulhouse. Le fermate sono: Coteaux, Nations, Bel Air, Illberg, Universit\u00e9, Palais des Sports, Daguerre, Tour Nessel, Porte Haute, Mairie, Porte Jeune, Nordfeld, Lefebvre, Nouveau Bassin.\nLa \"Linea 3\" \u00e8 composta da 11 fermate per una lunghezza di 7\u00a0km e va dalla stazione di Mulhouse Centrale a quella di Lutterbach Gare: lungo questa tratta viaggiano anche i treni che proseguono poi verso la stazione di Thann St-Jacques. Le fermate sono: Gare Centrale, R\u00e9publique, Porte Jeune, Mairie, Porte Haute, Tour Nessel, Daguerre, Zu-Rhein, Dornach Gare, Mus\u00e9es, Lutterbach Gare.\nMateriale rotabile.\nIl materiale rotabile usato per la rete di Mulhouse \u00e8 il tram prodotto dall'Alstom, del tipo Citadis 302, uno dei modelli pi\u00f9 utilizzati sulle tranvie francesi. In particolare i tram utilizzati per Mulhouse, in 27 unit\u00e0, articolati in 5 casse, hanno subito diversi cambiamenti: la pi\u00f9 rilevante \u00e8 nella forma delle due estremit\u00e0, ridisegnate dal catalano Peret. La livrea \u00e8 gialla con diversi disegni in rosso. All'interno, gli annunci hanno la voce di Pierre Henry. I tram possono raggiungere una velocit\u00e0 di 70\u00a0km/h.\nNel 2010, con l'inaugurazione del servizio tram-treno, sono stati immessi sulla linea 3, 12 Siemens Avanto."}
{"id": "2796714", "revid": "767487", "url": "https://it.wikipedia.org/wiki?curid=2796714", "title": "Jeff Tweedy", "text": "Biografia.\nTweedy inizi\u00f2 la sua carriera musicale unendosi al gruppo rockabilly The Plebes nei primi anni '80, insieme all'amico Jay Farrar. I Plebes cambiarono nel 1984 il loro nome in The Primitives, e successivamente in Uncle Tupelo. Gli Uncle Tupelo guadagnarono sufficiente seguito da ottenere la possibilit\u00e0 di incidere un disco e suonare in tour a livello nazionale. Dopo aver pubblicato quattro album il gruppo si sciolse nel 1994 a causa di conflitti tra Tweedy e Farrar.\nNel 1994, Tweedy form\u00f2 i Wilco con John Stirratt, Max Johnston, e Ken Coomer. I Wilco hanno registrato sette album e raggiunto il successo commerciale con i loro lavori \"Yankee Hotel Foxtrot\", \"A Ghost Is Born\", e \"Sky Blue Sky\". Il gruppo ha anche collaborato in due album con Billy Bragg e in uno con i The Minus 5. I Wilco hanno vinto due Grammy Awards nel 2005, tra cui quello per \"Best Alternative Album\" per \"A Ghost Is Born\".\nTweedy ha partecipato in diversi progetti musicali collaterali, tra i quali i Golden Smog e i Loose Fur, ha scritto un libro di poesie, ed \u00e8 uscito un DVD di sue esibizioni soliste. La sua musica \u00e8 stata influenzata originariamente dal punk e dal country, anche se recentemente ha introdotto in essa temi maggiormente sperimentali."}
{"id": "2796723", "revid": "111373", "url": "https://it.wikipedia.org/wiki?curid=2796723", "title": "Tommy Wood", "text": "Biografia.\nHa disputato 4 stagioni del motomondiale tra il 1949 e il 1954. Ha ottenuto punti in un totale di 16 GP (3 in 500, 3 in 350 e 10 in 250) vincendone 2, uno in 250 e l'altro in 350, entrambi nel 1951, il primo sull'Isola di Man e il secondo in occasione del Gran Premio motociclistico di Spagna.\nIl motomondiale 1951 fu il migliore della sua carriera visto che al termine della stagione si \u00e8 classificato secondo nella classe 250, in sella ad una Moto Guzzi e alle spalle di Bruno Ruffo.\nNumerose furono le sue partecipazioni alle gare del Tourist Trophy, sin dal 1937, con la vittoria nella Lightweight TT del 1951."}
{"id": "2796724", "revid": "1598666", "url": "https://it.wikipedia.org/wiki?curid=2796724", "title": "Stansted Mountfitchet", "text": "Stansted Mountfitchet \u00e8 un villaggio e parrocchia nella contea di Essex, 30 miglia nord da Londra.\n\u00c8 servito dalla stazione ferroviaria omonima.\nL'aeroporto di Londra-Stansted, uno dei principali e il terzo pi\u00f9 trafficato del Regno Unito, dista appena 2 miglia dal villaggio.\nStansted era divenuto un insediamento anglosassone gi\u00e0 da prima dell'invasione normanna dell'Inghilterra, sebbene fino a questa invasione non acquis\u00ec il suffisso Mountfitchet, dal nome del barone normanno che vi abitava; un piccolo rudere del suo castello, attorno a cui \u00e8 stato ricostruito un successivo castello Normanno, ancora esiste. Si crede che esso sia stato fortificato originariamente durante l'et\u00e0 del ferro, e successivamente dagli antichi Romani e dai Vichinghi, e la costruzione inizi\u00f2 nel 1066.\nAltre attrattive del villaggio comprendono il museo \u00abthe House on the Hill Toy Museum\u00bb, acclamato come il museo di giocattoli pi\u00f9 grande d'Europa; \u00e8 situato vicino al castello. Aperto nel 1991, ospita oltre 80.000 giocattoli, principalmente del periodo 1950-1980.\nNel villaggio \u00e8 presente un mulino a vento costruito nel 1787 e ancora funzionante; viene aperto al pubblico una volta al mese.\nDurante la seconda guerra mondiale la US Air Force costru\u00ec un campo d'aviazione accanto a Stansted. Alla fine della guerra fu acquisito dal governo e ampliato come aeroporto commerciale. Attualmente l'aeroporto \u00e8 raggiungibile tramite la motorway M11 e, con il treno, dalla stazione di London Liverpool Street."}
{"id": "2796726", "revid": "1543377", "url": "https://it.wikipedia.org/wiki?curid=2796726", "title": "Stazione sperimentale per le industrie degli oli e dei grassi", "text": "La Stazione sperimentale per le industrie degli oli e dei grassi (SSOG) \u00e8 una azienda speciale della Camera di commercio di Milano con sede nella stessa citt\u00e0, in via Giuseppe Colombo 79.\nScopo della SSOG \u00e8 la ricerca scientifica applicata al settore oli e grassi.\nStoria.\nLa Stazione trae le sue origini dalla fondazione, nel 1904, per volont\u00e0 industriale, della \"Scuola-Laboratorio per le Industrie dei grassi in genere, dei saponi, delle candele, degli oli, delle vernici\" presso il Politecnico di Milano.\nIstituita con decreto legislativo luogotenenziale 02/02/1919, n. 637. La Stazione, con decreto legislativo 29 ottobre 1999, n. 540 \u00e8 stata successivamente trasformata in ente pubblico economico.\nIl decreto attuativo della legge n. 99 del 23 luglio 2009 sul riordino delle Stazioni Sperimentali per l'Industria \u00e8 stato superato dalla manovra economica straordinaria del maggio 2010 (Decreto-legge 78/2010) che prevede la soppressione di tutte le Stazioni Sperimentali. I compiti e attribuzioni della SSOG sono passati alla Camera di commercio di Milano.\nIl decreto interministeriale attuativo del 1\u00ba aprile 2011 ha fissato i tempi e modalit\u00e0 di trasferimento dei compiti e delle attribuzioni, del personale e delle risorse strumentali e finanziarie della soppressa SSOG alla rispettiva Camera di commercio.\nDal 1\u00ba ottobre 2011 la Stazione, le altre tre stazioni sperimentali presenti a Milano e la ex azienda speciale Innovhub, confluiscono nell'azienda speciale Innovhub Stazioni sperimentali per l'industria (ISSI).\nLa legittimit\u00e0 giuridica della costruzione \"ad hoc\" delle Aziende speciali, quali soggetti giuridici nei quali far confluire direttamente i dipendenti delle soppresse Stazioni Sperimentali \u00e8 stata rigettata dalla sentenza pronunciata il 5 aprile 2013 dal Giudice del lavoro del Tribunale di Nocera Inferiore, nel ricorso presentato dai dipendenti della sede periferica della SSICA situata ad Angri, nei confronti della CCIAA di Parma. Accertati e dichiarati trasferiti \"ope legis\" i rapporti di lavoro subordinato a tempo indeterminato, intercorrenti tra i ricorrenti e la soppressa Stazione Sperimentale SSICA, alla Camera di Commercio di Parma, a decorrere dall'entrata in vigore del D.L. 31.05.2010 n.78.\nStruttura.\nLa struttura della SSOG si articola nei moduli cos\u00ec denominati:\nAttivit\u00e0.\nLe attivit\u00e0 svolte dalla SSOG si possono raggruppare in:\nVoci correlate.\nAltre stazioni sperimentali dell'azienda speciale Innovhub "}
{"id": "2796727", "revid": "712828", "url": "https://it.wikipedia.org/wiki?curid=2796727", "title": "Takeshi Kusao", "text": " Attualmente lavora per Aoni Production.\n\u00c8 conosciuto per aver doppiato numerosi personaggi tra cui Trunks (\"Dragon Ball Z\", \"Dragon Ball GT\" e \"Dragon Ball Super\"), Hanamichi Sakuragi (\"Slam Dunk\") e Dororo (\"Keroro\")."}
{"id": "2796730", "revid": "767487", "url": "https://it.wikipedia.org/wiki?curid=2796730", "title": "Gabbia di matti", "text": "Gabbia di matti (\"Not So Dumb\") \u00e8 un film del 1930 diretto da King Vidor. Commedia brillante interpretata da Marion Davies, il film venne girato in versione muta nel 1929 e distribuito sonorizzato nelle sale nel 1930.\nIl film \u00e8 tratto dalla commedia teatrale in tre atti \"Dulcy\", scritta da George S. Kaufman e Marc Connelly.\nOltre a \"Gabbia di matti\", gli altri adattamenti cinematografici della commedia furono \"Dulcy\" di Sidney Franklin (1923) e \"Dulcy\" di S. Sylvan Simon (1940).\nTrama.\nDulcy, ragazza estroversa ma anche dalla zucca vuota, \u00e8 fidanzata con Gordon, aspirante finanziere. Organizzata una festa, Dulcy si d\u00e0 da fare per far entrare nel mondo degli affari il fidanzato, mettendo sotto pressione il burbero signor Forbes. Scatenata e senza freni, Dulcy ne combiner\u00e0 di tutti i colori.\nProduzione.\nIl film \u00e8 tratto dalla commedia teatrale in tre atti \"Dulcy\", scritta da George S. Kaufman e Marc Connelly, uno dei successi di Broadway del 1921: messa in scena al Frazee Theatre, debutt\u00f2 il 13 agosto, tenendo cartellone fino all'11 marzo 1922, per un totale di 241 rappresentazioni. Dulcinea (la Dulcy del titolo) era interpretata da Lynn Fontanne, nel ruolo che sullo schermo venne poi affidato a Constance Talmadge, Marion Davies e Ann Sothern.\nIl film venne prodotto dalla Cosmopolitan Productions, la casa di produzione che il magnate William Randolph Hearst aveva fondato per Marion Davies. Fu il terzo film girato da King Vidor con l'attrice dopo Fascino biondo e Maschere di celluloide, due film-commedia che erano riusciti a rialzare le quotazioni della Davies, di solito impiegata malamente in film che non si addicevano alle sue doti di attrice brillante.\nIl film era stato girato in versione muta di 6.875 piedi nel 1929, ma ne venne preparata in fretta una versione sonorizzata di 7.650 piedi.\nDistribuzione.\nGli incassi del film non furono sufficienti a coprire i costi, e in totale la casa di produzione perse 39.000 dollari. Distribuito dalla MGM, fu proiettato in prima il 17 gennaio 1930, uscendo poi nelle sale in febbraio.\nUscite nelle sale.\nAlias\nCritica.\n\"New York Times\", 8 febbraio 1930: Marion Davies, che \u00e8 sempre al meglio quando \u00e8 King Vidor a dirigerla, brilla... La parte del leone per quanto riguarda i meriti, va comunque senz'alto a Vidor per la sua bella regia."}
{"id": "2796731", "revid": "47767", "url": "https://it.wikipedia.org/wiki?curid=2796731", "title": "Tirion Fordring", "text": ""}
{"id": "2796734", "revid": "122246", "url": "https://it.wikipedia.org/wiki?curid=2796734", "title": "Campionato asiatico e oceaniano di pallavolo maschile Under-20", "text": "Il campionato asiatico e oceaniano di pallavolo maschile Under-20 \u00e8 una competizione pallavolistica, organizzata dall'AVC, per squadre nazionali asiatiche e oceaniane, riservata a giocatori con un'et\u00e0 inferiore di 20 anni."}
{"id": "2796735", "revid": "729019", "url": "https://it.wikipedia.org/wiki?curid=2796735", "title": "Fototeodolite", "text": "Il fototeodolite \u00e8 uno strumento ottico nato dal connubio del teodolite e della camera metrica. L'accoppiamento dei due strumenti nasce dalla necessit\u00e0 di conoscere l'orientamento della camera metrica al momento della ripresa e di rilevare, sul modello fotografato, alcuni punti che possono essere di appoggio, nella ricostruzione del modello ottico tridimensionale, o semplicemente di verifica.\nOperazioni di ripresa.\nLa ripresa con questo strumento comportava:\nCaso normale.\nLe operazioni si semplificano notevolmente nel \"caso normale\", cio\u00e8 quando l'asse ottico della camera \u00e8 ortogonale alla base in entrambe le fotografie. In questo caso si pu\u00f2 prescindere dal rilievo topografico dei \"punti di appoggio\", basta bloccare l'asse ottico del teodolite in posizione ortogonale a quello della camera e l'intera ripresa, per ogni stazione, non superava la durata di dieci minuti.\nIn alcuni casi il fototeodolite si otteneva montando una camera metrica sul cannocchiale, con l'ausilio di una \"basetta\" fissata con taratura. Nella foto in alto, \u00e8 riportata la camera metrica Wild P32 montata sul cannocchiale. In questo caso, per effettuare ogni ripresa con il \"caso normale\", occorreva puntare il cannocchiale sulla mira del secondo cavalletto e, poi, ruotarlo di 90\u00b0."}
{"id": "2796737", "revid": "2096950", "url": "https://it.wikipedia.org/wiki?curid=2796737", "title": "Valerio Calzolaio", "text": "Biografia.\nAttivit\u00e0 politica.\nLaureato in Scienze Politiche con una tesi in Diritto Costituzionale Comparato, ha ricoperto vari incarichi politici regionali e nazionali nel Partito di Unit\u00e0 Proletaria e nel PCI. Per molti anni \u00e8 stato consigliere comunale a Macerata dove vive.\nDeputato italiano per 4 legislature, \u00e8 eletto per la prima volta nel 1992 arrivando secondo nella lista regionale. Nelle tornate successive del 1994, 1996 e 2001 \u00e8 il vincitore nel collegio di Macerata. \u00c8 sempre stato appartenente al gruppo DS, prima ricoprendo il ruolo di Vice presidente della Commissione Ambiente nel periodo 1994-1996, poi facendo parte della Presidenza del Gruppo nazionale nel periodo 2001-2006. Dal 1996 al 2001 \u00e8 stato sottosegretario al Ministero dell'Ambiente.\nContrario alla nascita del PD ha aderito prima a Sinistra Democratica seguendone l'intero percorso fino alla nascita di Sinistra Ecologia e Libert\u00e0.\nAttivit\u00e0 accademica.\nNonostante l'impegno politico ha proseguito nell'attivit\u00e0 di ricerca e ha ottenuto due borse di studio di storia costituzionale in Francia a Parigi nel 1982 e in Inghilterra a Exeter nel 1984. \u00c8 stato professore a contratto di Diritto Costituzionale all'Universit\u00e0 di Macerata negli anni accademici 1990-1991 e 1991-1992. \u00c8 stato consulente del segretariato della Convenzione Onu per la lotta alla siccit\u00e0 e alla desertificazione (Unccd)."}
{"id": "2796739", "revid": "422900", "url": "https://it.wikipedia.org/wiki?curid=2796739", "title": "Kusao Takeshi", "text": ""}
{"id": "2796744", "revid": "128245", "url": "https://it.wikipedia.org/wiki?curid=2796744", "title": "Internationale Spieltage", "text": "La Internationale Spieltage chiamata anche SPIEL, o in italiano semplicemente Fiera di Essen, \u00e8 una fiera annuale dedicata a giochi e giocattoli, che si svolge in quattro giorni nel mese di ottobre (da gioved\u00ec alla domenica) a Essen. Durante la fiera vengono presentati al pubblico molti nuovi giochi da tavolo.\nLa manifestazione.\nA differenza dell'altra principale fiera di giochi tedesca, la Fiera del giocattolo di Norimberga (\"N\u00fcrnberger Spielwarenmesse\"), \u00e8 aperta anche ai consumatori, oltre che a editori e progettisti di giochi. Le dimensioni dell'evento sono in continua crescita: all'edizione del 2015 hanno partecipato circa 800 espositori provenienti da 40 nazioni ed \u00e8 stata visitata da 162'000 persone.\n\u00c8 correntemente la pi\u00f9 grande convention di giochi da tavolo, di ruolo, di carte, seguita dalla Gen Con Indy a Indianapolis. Durante la fiera, editori e progettisti di giochi dimostrano i loro nuovi prodotti, rivenditori che vendono giochi a prezzi scontati e si svolge un grande mercato dell'usato con una vasta scelta di giochi. Inoltre una sala \u00e8 dedicata ai venditori di fumetti e una o due a materiale dedicato ai giochi di ruolo da tavolo e dal vivo, infine un'altra dedicata a giochi gonfiabili e ad attivit\u00e0 per i bambini. A volte presenta anche videogiochi.\nLa fiera si svolge nei padiglioni del Messe Essen, nel quartiere di R\u00fcttenscheid, nella parte meridionale della citt\u00e0.\nI premi.\nDurante la fiera vengono consegnati i premi Deutscher Spiele Preis (\"Premio tedesco per giochi\"), International Gamers Award e Essener Feder."}
{"id": "2796747", "revid": "287451", "url": "https://it.wikipedia.org/wiki?curid=2796747", "title": "Alfonso Pontrandolfi", "text": "Biografia.\nNato a Grassano nel 1938, vive a Matera dal 1959. Nel biennio 1972-'74 \u00e8 stato presidente del circolo culturale \u201cLa Scaletta\u201d. Dal 1980 al 1984 \u00e8 stato segretario provinciale del Partito Socialista Italiano. Negli anni 1984-'85 \u00e8 stato Sindaco della citt\u00e0 di Matera a capo della prima amministrazione di sinistra del dopoguerra. Negli anni 1993-'95 \u00e8 stato presidente della sezione regionale dell'INU (Istituto Nazionale di Urbanistica). Dal 2006 al 2012 \u00e8 stato presidente dell'associazione culturale \u201cCentro Carlo Levi\u201d di Matera. Dal 2011 \u00e8 socio della Deputazione di Storia Patria per la Lucania. Ha pubblicato i seguenti volumi: \"Storia della bonifica metapontina\" (Altrimedia, 1999); \"La vergogna cancellata \u2013 Matera negli anni dello sfollamento dei Sassi\" (Altrimedia, 2002) premiato con \u201csegnalazione\u201d dalla SVIMEZ nel 2003; \"La Terra \u2013 Ascesa e declino della borghesia agraria materana\" (Zetema, 2004); \"Storia di Grassano\" (Antezza, 2006, collana \u201cI Comuni\u201d della Deputazione di Storia Patria per la Lucania) che, nello stesso anno 2006, ha ricevuto il premio \u201cBasilicata\u201d per la saggistica storica \u201cTommaso Pedio\u201d; \"Il Fascismo a Matera\" (EditricErmes, 2018). \nOpere.\nHa pubblicato i seguenti volumi: "}
{"id": "2796749", "revid": "339392", "url": "https://it.wikipedia.org/wiki?curid=2796749", "title": "Kyoichi Saionji", "text": ""}
{"id": "2796752", "revid": "125354711", "url": "https://it.wikipedia.org/wiki?curid=2796752", "title": "Attore bambino", "text": "Attore bambino \u00e8 in generale chi durante l'infanzia interpreta un ruolo in un film, in uno spettacolo teatrale o in una fiction televisiva. Pi\u00f9 specificamente la locuzione - in particolare l'equivalente inglese \"child actor\" - designa attori cinematografici e televisivi che raggiungono il successo in tenera et\u00e0. In questi casi si parla talvolta di \"divo bambino\" o anche genericamente di enfant prodige, mentre il termine \"teenage actor\" \u00e8 riservato a un adolescente.\nL'attore bambino, specie nello star system hollywoodiano e al pari di altri giovanissimi artisti, \u00e8 una figura che un diffuso luogo comune considera problematica: capace di progredire in una brillante carriera ma anche di finire in rovina, al punto che i media parlano talora enfaticamente di \"maledizione dei divi bambini\".\nNella realt\u00e0 tuttavia, sebbene solo un piccolo numero di attori bambini - come ad esempio Jackie Cooper, Jodie Foster e Drew Barrymore - riesca a costruirsi una carriera adulta, la maggior parte di essi approda comunque a una vita del tutto normale, perlopi\u00f9 al di fuori del mondo dello spettacolo o anche al suo interno ma con ruoli diversi.\nStoria.\nL'impiego di bambini nello spettacolo (nel teatro, nel circo, nelle piazze e nelle fiere) \u00e8 molto antico. Fino a quando alle donne era precluso il palcoscenico era comune che le parti femminili fossero affidate a giovani adolescenti. Nel Teatro elisabettiano si trovano attori adolescenti di sesso maschile che danno vita a intere compagnie, assai di moda all'epoca di Shakespeare (\"boy players\").\nLa presenza sempre pi\u00f9 massiccia di attrici a partire dal XVII secolo riduce la presenza di attori bambini, in quanto i ruoli di bambino/a nel teatro e nell'opera sono ora di regola interpretati da giovani attrici e cantanti. Ai bambini rimangono parti secondarie e di carattere che servono alla loro formazione e introduzione alla carriera scenica, secondo un percorso di apprendistato che di norma avveniva all'interno di compagnie professionali di attori, cui i bambini si aggregavano per legami familiari o per sfuggire alla fame e alla miseria. Se l'esperienza della crescita sul palcoscenico \u00e8 comune a quasi tutti gli attori e attrici del tempo, delle loro esperienze di interpreti bambini non rimane memoria nelle cronache; solo al bambino prodigio \u00e8 eccezionalmente dato un pubblico risalto come nel caso di William Betty che nei primi anni dell'Ottocento si esibisce tredicenne nei principali teatri della Gran Bretagna in ruoli da attore adulto, incluso l\"Amleto\" di William Shakespeare, celebrato nei dipinti dei pittori contemporanei come Margaret Sarah Carpenter, James Northcote, e John Opie.\nNel 1805, all'et\u00e0 di 13 anni, John Howard Payne, destinato egli stesso ad una brillante carriera di attore, pubblica su \"The Thespian Mirror\" una serie di note di critica teatrale che per la prima volta includono le biografie di alcuni bambini attori del tempo. Se ne ricava che nel teatro in lingua inglese i giovani attori e attrici dell'epoca si perfezionavano in parti come quella del Duca di York in \"Riccardo III\" di Shakespeare o del giovane Norval in \"Douglas\" di John Home, per poi affrontare ruoli da protagonisti come quella del piccolo Pickle in \"The Spoiled Child\" (che rappresentata per la prima volta nel 1790 resta la pi\u00f9 famosa opera teatrale per l'infanzia per tutta la prima met\u00e0 dell'Ottocento).\nLa situazione \u00e8 in rapido mutamento. Con la Rivoluzione industriale i bambini escono dalla famiglia e dall'anonimato per diventare forza lavoro e soggetto sociale. Nella societ\u00e0 dell'Ottocento si d\u00e0 sempre pi\u00f9 spazio alle problematiche dell'infanzia, dalla crescita, al lavoro e all'istruzione. Pubblico e critica ora segnalano con maggior rilievo il contributo dato dagli attori bambini al successo di importanti produzioni teatrali: Kate Terry in \"King John\" (Londra, 1852), Cordelia Howard ne \"La capanna dello zio Tom\" (New York, 1852), Ellen Terry in \"The Winter's Tale\" (Londra, 1856), Fay Templeton in \"A Midsummer Night's Dream\" (New York, 1873). Specialmente negli Stati Uniti, dove il teatro \u00e8 pi\u00f9 libero da censure e regole formali, si aprono nuove opportunit\u00e0 per i giovani interpreti di uscire dall'anonimato con la formazione di compagnie itineranti di attori bambini, come la \"Marsh Troupe\", attiva tra il 1855 e il 1863, e il grande sviluppo del vaudeville, dove emerge il talento di Lotta Crabtree.\nMa \u00e8 soprattutto il successo commerciale dei racconti per l'infanzia a imprimere la svolta. Lo sviluppo di una letteratura che ha al centro le esperienze e i sogni di ragazzi o ragazze - da \"Oliver Twist\" (1837-39) di Charles Dickens, a Le avventure di Alice nel Paese delle Meraviglie (1865) di Lewis Carroll, fino al \"Peter Pan\" (1902) di J. M. Barrie - produce una tradizione di adattamenti teatrali destinati al grande pubblico, che hanno per protagonisti bambini. Il bambino prodigio si trasforma nel moderno attore bambino, al quale non si chiede di ricoprire in et\u00e0 precoce ruoli di adulto, ma di interpretare ruoli protagonistici di bambino, senza che essi debbano essere affidati come di regola ad attori e attrici di et\u00e0 pi\u00f9 matura. \u00c8 il caso di Bijou Heron in \"Oliver Twist\" (New York, 1874) e di Isa Bowman in \"Alice in Wonderland\" (London, 1888), ma soprattutto di Elsie Leslie, la prima piccola attrice a raggiungere la celebrit\u00e0 (e i compensi) di una star come protagonista a New York ne \"Il piccolo Lord\" (1888) e \"Il principe e il povero\" (1890).\nL'avvento del cinema: i primordi (1895-1914).\nLa nascita del cinema si colloca quindi in un'epoca in cui l'interesse ai bambini attori \u00e8 gi\u00e0 vivo. Tutte le arti prendono parte a questa riscoperta, dai romanzi di Hector Malot alla pittura di Pablo Picasso con la sua celebre serie sui saltimbanchi. Da parte loro, \"i bambini si rivelano subito dotati di una naturale inclinazione a lasciarsi riprendere e, in un misto di incoscienza e narcisismo, appaiono attratti dall'idea di entrare nell'inquadratura, propensi a mostrarsi sullo schermo con lo stesso istintivo desiderio di esibizione che mostrano nella vita reale.\"\nFin dai suoi esordi, il cinema si dimostra uno strumento tecnicamente adatto a cogliere le capacit\u00e0 espressive peculiari dell'infanzia, assai di pi\u00f9 del teatro di prosa e dell'opera lirica. Da un lato \"il bambino, non ancora preda dei turbamenti, delle crisi e delle contraddizioni dell'adolescenza, si offre alla macchina da presa cos\u00ec com'\u00e8, senza alcun filtro. Con le sue emozioni, le sue paure e le sue propensioni ludiche.\" Dall'altro, il bambino acquista sullo schermo una presenza scenica diversa che sul palcoscenico: la macchina da presa \u00e8 capace di coglierne in primo piano le espressioni anche pi\u00f9 intime e di trasmetterle direttamente agli spettatori. Da subito i bambini saranno nel cinema una presenza familiare e costante.\nGi\u00e0 i primissimi cortometraggi realizzati dai fratelli Louis e Auguste Lumi\u00e8re contengono immagini delle figlie di Auguste (Andr\u00e9e e Suzanne Lumi\u00e8re) e dei nipoti (Marcel e Madeleine Koehler), i quali vengono ripresi in azioni di vita quotidiana. Filmati semi-documentari che ritraevano singoli bambini, o gruppi di bambini, furono da subito molto popolari, in Francia e Germania come negli Stati Uniti. Alcuni filmati ritraggono alcuni di quei tanti bambini che allora si esibivano come danzatori o saltimbanchi per le strade, nei circhi o nei teatri. Occasionalmente si comincia a richiedere ad alcuni bambini di interpretare alcune scenette. Il primato di essere il primo attore bambino, chiamato a interpretare una storia davanti alla macchina da presa secondo un copione prestabilito, spetta a Beno\u00eet Duval, il quale nel filmato \"L'innaffiatore innaffiato\" (\"L'arroseur arros\u00e9\", 1895) inaugura il filone dei \"bambini dispettosi\" che con tanto successo sar\u00e0 ripetuto nella storia del cinema. Alla dimensione ludica del gioco e dello scherzo si affianca ben presto quella della fantasia, del sogno, della magia, della fiaba e dell'avventura. I bambini al tempo stesso costituiscono anche il segmento pi\u00f9 vulnerabile della societ\u00e0; ci si rese conto ben presto che essi erano particolarmente adatti a suscitare negli spettatori forti sentimenti di compassione qualora fossero presentati come vittime di sofferenza, povert\u00e0 o abuso. Vi \u00e8 infine la dimensione del sacrificio e dell'eroismo di cui i bambini dimostrano di essere capaci tanto nella finzione che nella realt\u00e0.\nNella maggior parte dei casi i piccoli interpreti di questi filmati rimangono anonimi e per loro si tratta dell'unica esperienza di fronte alla macchina da presa, anche quando essi vi abbiano un ruolo di protagonisti. I primi bambini a recitare con qualche continuit\u00e0 sono i maggiori tra i fratelli Williamson (Alan e Colin), figli del regista scozzese James Williamson, ai quali il padre affida la parte di due ragazzini pestiferi in una serie di cortometraggi tra il 1898 e il 1902, e Harold e Dorothy Smith, figli del regista inglese George Albert Smith, anch'essi coinvolti dal padre nella realizzazione di alcuni cortometraggi tra il 1898 e il 1903.\nNel giro di soli pochi anni, da impresa familiare e artigianale il cinema si trasforma in industria. In Inghilterra), i minori tra i fratelli Williamson (Tom e Stuart), Kenneth Barker e i fratelli Potter (Hetty, Gertie e Bertie) sono gi\u00e0 dei piccoli attori professionisti che lavorano all'interno di aziende complesse. Ben presto, in Europa e negli Stati Uniti, gli studi cinematografici si strutturano come le compagnie teatrali del loro tempo. Ogni studio ha i suoi piccoli attori, impiegati nei ruoli pi\u00f9 vari in decine e decine di cortometraggi e con orari e ritmi di lavoro intensissimi. Sono soprattutto bambine, considerate pi\u00f9 affidabili, disciplinate e mature, capaci di interpretare all'occorrenza sia parti maschili che femminili e di conservare per pi\u00f9 anni fino all'adolescenza un aspetto infantile. Nella loro carriera di attrici bambine Gladys Egan, Adele DeGarde, e Marie Eline, negli Stati Uniti, e Maria Fromet in Francia, compaiono ciascuna in un centinaio di cortometraggi, alternando parti da protagoniste con ruoli di supporto. Sono le pi\u00f9 attive in una folta schiera di giovani interpreti, che include anche Edith Haldeman, Yale Boss, Kenneth Casey, Dolores e Helene Costello, Edna May Weick, Curt Bois, Madeline e Marion Fairbanks e molti altri piccoli professionisti.\nSi d\u00e0 inizio anche alle prime serie di cortometraggi comici con bambini come personaggi protagonisti. La moda comincia in Europa, dove in Francia hanno grande successo Ren\u00e9 Dary (\"B\u00e9b\u00e9\", 1910-15), e Ren\u00e9 Poyen (\"Bout-de-Zan, \"1912-16). In Italia troviamo Maria Bay (\"Firuli\", 1911-16), Ermanno Roveri (\"Frugolino\", 1913-14), e Eraldo Giunchi (\"Cinessino\", 1913-15); in Gran Bretagna Willie Sanders (\"Willy\", 1910-16). Gli Stati Uniti rispondono con Billy Jacobs (\"Little Billy\", 1913-17) e Bobby Connelly (\"Sonny Jim\", 1914-15).\nLa tradizione del teatro fa ancora sentire fortemente il suo peso. Specie per le parti drammatiche e pi\u00f9 impegnative, alcune delle grandi attrici del cinema muto si cimentano con grande successo in ruoli di bambino/a, come Mary Miles Minter e Marguerite Clark. La situazione per\u00f2 \u00e8 in rapida evoluzione. Sia a Hollywood che a Broadway, non pare pi\u00f9 cos\u00ec improprio o eccezionale che parti importanti siano ora affidate a attori bambini come Gladys Hulette, John Tansey, Magda Foy, Paul Kelly, e Reginald Sheffield.\nIl cinema e il teatro non fanno che riflettere la sempre maggiore attenzione che l'intera societ\u00e0 dedica ai bambini, visti ora anche dal punto di vista giuridico come persone dotate di diritti e da essere difese contro lo sfruttamento degli adulti. Negli anni in cui negli Stati Uniti il National Child Labor Committee incarica il fotografo Lewis Hine di documentare le drammatiche condizioni del lavoro minorile, il cinema di Hollywood contribuisce alla causa con film come \"Children Who Labor\" (1912), diretto da Ashley Miller (con la piccola Shirley Mason), e \"The Cry of the Children\" (1912) diretto da George Nichols (con protagonista la piccola Marie Eline), nel quale si includono immagini documentarie di bambini lavoratori. Ci si comincia a preoccupare anche delle condizioni di lavoro dei tanti attori bambini ora impiegati nel mondo dello spettacolo. A New York nel 1914 viene aperta la Professional Children's School, la prima scuola specificatamente modellata per dare un'educazione ai bambini che lavoravano nel cinema, nel teatro e nel vaudeville, a New York e \"on the road\".\nL'epoca d'oro del muto (1915-1929).\nIntorno alla met\u00e0 degli anni dieci, il lungometraggio si impone come la misura standard della programmazione nelle sale e gli attori bambini, gi\u00e0 affermati interpreti in cortometraggi, vi trovano sempre pi\u00f9 spazio. Tra di essi emergono Lina Basquette, Mae Giraci, Ben Alexander, Frankie Lee, Virginia Lee Corbin, Zoe Rae, Peaches Jackson, Mary Jane Irving, e altri ancora.\nPermangono ancora forti remore ad affidare a bambini parti considerate troppo impegnative e rinunciare al richiamo di un nome noto come protagonista. Il mezzo cinematografico, con l'uso di primi piani, impone tuttavia un maggior \"realismo\" rispetto al teatro. Si ricorre cos\u00ec a giovani attori e attrici adolescenti dal fisico minuto e dall'aspetto fanciullesco, che \"sembrino\" bambini, come Jack Pickford, Mary Pickford e Lillian Gish. Potendo essi interpretare con naturalezza anche ruoli di et\u00e0 notevolmente inferiore alla loro, li si usa per i ruoli di protagonista, mentre agli attori bambini sono riservate le parti di supporto. Mary Pickford in particolare si specializza in parti di bambino/a, con una lunga serie di film di grande successo commerciale: \"Una povera bimba molto ricca\" (1917), \"Rebecca of Sunnybrook Farm\" (1917), \"Pap\u00e0 Gambalunga\" (1919), \"Pollyanna\" (1920), \"Little Lord Fauntleroy\" (1921) (in cui l'attrice recit\u00f2 sia la parte della madre che del figlio), fino a \"Sparrows\" (1926).\nGli attori bambini intanto dimostravano di poter aver pubblico e successo anche senza la tutela di attori adulti. Nel 1915 Gordon Griffith fu il primo attore bambino protagonista in un lungometraggio (\"Little Sunset\"). Marie Osborne Yeats (\"Baby Mary Osborne\") \u00e8 la prima star bambina del cinema muto americano con una serie di film diretti da Henry King, tra cui \"Little Mary Sunshine\" (1916). Nel 1918 ancora Gordon Griffith riscuote grande successo come Tarzan bambino nel primo film sul personaggio della giungla, tanto da essere chiamato a ripetere il ruolo, questa volta come \"figlio di Tarzan\", nel 1920, anno in cui diventa anche il primo \"Tom Sawyer\" bambino della storia del cinema. In Europa intanto l'ungherese Tibor Lubinszky \u00e8 il primo attore bambino a interpretare i ruoli classici di \"Il piccolo Lord\" (1918), \"Oliver Twist\" (1919) e \"The Prince and the Pauper\" (1920), fino ad allora tradizionalmente riservati a giovani attrici. In quegli stessi anni ricevono ruoli importanti anche Rolf Lindau in Germania e Palle Brunius in Svezia.\nNel 1921 il film \"Il monello\" (\"The Kid\") segna un momento di svolta radicale. Charlie Chaplin \u00e8 il primo regista a intuire e a sfruttare fino in fondo le capacit\u00e0 protagonistiche che i bambini potevano avere davanti alla macchina da presa. A sei anni Jackie Coogan era gi\u00e0 un attore consumato sia nel vaudeville sia sul set cinematografico. All'indomani della prima guerra mondiale, segnata dal dramma di migliaia e migliaia di orfani, Coogan commuove con il suo personaggio di bambino povero, abbandonato, desideroso di affetto e al tempo stesso pieno di vita, di intraprendenza e di speranza nel futuro. Il suo stile realistico di interpretazione si ripete con successo negli anni seguenti, da \"My Boy\" (1921), a \"Oliviero Twist\" (1922) e \"The Rag Man\" (1925), ed offre un modello per un'intera generazione di attori bambini, a cominciare da Diana Serra Cary (\"Baby Peggy\"), l'altra stella emergente dei primi anni venti negli Stati Uniti. Ma l'impatto \u00e8 ancora pi\u00f9 profondo.\nDa un lato, l'esperienza della serie delle \"Simpatiche canaglie\", vera fucina di giovani talenti dal 1922 al 1944, conferma che c'\u00e8 un mercato vasto e remunerativo per film interpretati da bambini. Negli anni venti la serie lancia al successo bambini come Peggy Cartwright, Mary Kornman, Mickey Daniels, Jackie Condon, Joe Cobb, Jean Darling e Mary Ann Jackson, ed \u00e8 fra l'altro la prima ad includere nel gruppo dei protagonisti con un ruolo di assoluto rilievo anche i piccoli attori afro-americani Ernie \"Sunshine Sammy\" Morrison, Allen \"Farina\" Hoskins, e Eugene \"Pineapple\" Jackson. Il contratto firmato tra la Kellogg e la produzione delle \"Simpatiche canaglie\" segna anche l'ingresso degli attori bambini nel mercato della pubblicit\u00e0 in una simbiosi che al tempo stesso sfrutta la loro popolarit\u00e0 e la rinforza, contribuendo ad una loro presenza sempre pi\u00f9 diffusa nella societ\u00e0 intera.\nD'altro lato, a differenza di quanto avveniva nel teatro, i registi sono ora pi\u00f9 propensi ad impiegare attori bambini non solo come protagonisti in film per ragazzi (Wesley Barry, Virginia Davis), ma anche per parti di primo piano in importanti produzioni per adulti. \u00c8 questo il caso di Philippe De Lacy negli Stati Uniti; Jean Forest e Andr\u00e9 Heuz\u00e9 in Francia; Martin Herzberg in Germania, ma soprattutto del quindicenne russo-francese Nicolas \"Vladimir\" Roudenko che nei panni del giovane Napoleone nel capolavoro di Abel Gance offre nel 1925 quella che da molti critici viene considerata la pi\u00f9 memorabile interpretazione data da un attore bambino nel cinema muto in un ruolo drammatico. Anche nella ristretta schiera di coloro che si affermano come affidabili interpreti in numerosi ruoli di comprimari (Frankie Darro, Muriel Frances Dana, Mickey McBan, Pat Moore), pu\u00f2 capitare l'occasione della vita, come a Michael D. Moore in \"Il re dei re\" (1927) e a Robert Gordon in \"The Jazz Singer\" (1927).\nAnche gli attori bambini del cinema vedono ora riconosciuta la loro professionalit\u00e0. Come gi\u00e0 a New York per i piccoli interpreti di Broadway, si apre nel 1925 anche in California la prima scuola specificamente dedicata ai piccoli interpreti di Hollywood (The Hollywood Conservatory of Music and Arts, poi Hollywood Professional School).\nLa presenza di bambini, come co-protagonisti delle vicende narrate, \u00e8 un'importante componente anche per il successo dei primi grandi documentari etnografici negli anni Venti, da \"Nanuk l'esquimese\" (1922) e \"L'ultimo Eden\" (1926) di Robert J. Flaherty ai film di Merian C. Cooper e Ernest B. Schoedsack: ' (1925) e ' (1927).\nL'avvento del sonoro: gli anni trenta.\nCon il passaggio dal muto al sonoro, si rafforza la presenza e il ruolo degli attori bambini. Il primo di essi ad acquisire notoriet\u00e0 nel sonoro \u00e8 il piccolo Davey Lee (\"Sonny Boy\"), che lanciato al successo da Al Jolson \u00e8 protagonista tra il 1928 e il 1930 di sei lungometraggi nei quali pu\u00f2 far mostra anche delle proprie doti canore.\nIl cinema scopre di essere ora in grado di utilizzare pienamente, e meglio di ogni altro mezzo, la recitazione \"naturale\" dei bambini, cogliendo le loro espressioni e la loro voce senza alcuna forzatura. Il gruppo delle \"Simpatiche canaglie\" raggiunge l'apice della sua notoriet\u00e0 negli anni trenta, grazie all'apporto di attori come Jackie Cooper, Norman \"Chubby\" Chaney, Donald Haines, George \"Spanky\" McFarland, Tommy \"Butch\" Bond, Scotty Beckett, Dickie Moore, Carl \"Alfalfa\" Switzer, Darla Hood ed Eugene \"Porky\" Lee. La serie, fra l'altro, continua ad essere la sola dove attori afroamericani (ora Matthew \"Stymie\" Beard e Billie \"Buckwheat\" Thomas) lavorino integrati nel gruppo come co-protagonisti, mentre a Dorothy Dandridge, Sammy Davis Jr. e Harold Nicholas, giovanissimi e talentuosi interpreti del vaudeville, il cinema offriva solo qualche cortometraggio o brevi sequenze che potessero essere tagliate quando i film erano distribuiti nelle sale del Sud segregazionista.\nA riprova che gli attori bambini ad Hollywood non sono pi\u00f9 presenza marginale, il film \"Skippy\" (regia di Norman Taurog, 1931) \u00e8 il primo film interpretato da bambini ad essere premiato con un Oscar e tre nominations. Il protagonista Jackie Cooper, che ha lasciato le \"Simpatiche canaglie\" per entrare nel grande cinema, diventa a 9 anni il pi\u00f9 giovane interprete ad essere nominato all'Oscar come miglior attore. Famosi rimangono i suoi film in coppia con Wallace Beery: \"Il campione\" (1931), \"The Bowery\" (1933), \"L'isola del tesoro\" (1934) e \"Il circo\" (1935).\nSe Jackie Cooper \u00e8 l'erede di Jackie Coogan, Freddie Bartholomew lo \u00e8 di Philippe De Lacy, del quale ripete il ruolo del figlio di \"Anna Karenina\" nella versione sonora del 1935 sempre interpretata da Greta Garbo. Per alcuni anni, Bartholomew \u00e8 l'attore bambino pi\u00f9 pagato di Hollywood, con una serie importante di successi, da \"David Copperfield\" (1935) a \"Lord Fauntleroy\" (1936) e \"Capitani coraggiosi\" (1937).\nMa gli anni trenta sono soprattutto il decennio di Shirley Temple, la quale ottiene una notoriet\u00e0 (e una retribuzione) da grande star del cinema con una serie di film di grande successo popolare, da \"Bright Eyes\" (1934) a \"The Little Colonel\" (1935), \"Riccioli d'oro\" (\"Curly Top\", 1935), \"Wee Willie Winkie\" (1937), \"Heidi\" (1937), \"The Little Princess\" (1939). Nel 1935 riceve un Oscar speciale in riconoscimento del suo talento e come segno di gratitudine per aver largamente contribuito con gli incassi dei suoi film alla sopravvivenza dell'industria cinematografica nei difficili anni della grande depressione. Temple \u00e8 un'attrice completa, il cui precoce talento, manifestatosi sin dai primi cortometraggi, trova piena espressione nel sonoro. La bambina recita, balla, canta e si mostra perfettamente a suo agio nell'interagire anche con le pi\u00f9 celebrate star del cinema americano, cos\u00ec come lo \u00e8 di fronte alle numerose personalit\u00e0 della societ\u00e0 e della politica che incontra al di fuori del set.\nBobby Breen \u00e8 in quegli anni il corrispettivo maschile di Shirley Temple. Nato in Canada, dotato di buona presenza scenica ma soprattutto di una voce eccezionale, \u00e8 uno dei cantanti pi\u00f9 popolari degli anni '30 in America e protagonista tra il 1936 e il 1939 di ben 8 film di grande successo commerciale, da \"Let's Sing Again\" (1936) a \"Way Down South\" (1939).\nAnche Mickey Rooney, Deanna Durbin e Judy Garland raggiungono grande fama negli anni trenta con un lungo apprendistato di attori e cantanti bambini nel teatro e nel cinema, che vale a ciascuno di loro il riconoscimento dell'Oscar giovanile tra il 1939 e il 1940. Mickey Rooney e Judy Garland, da soli e spesso in coppia, continueranno per anni anche da giovani attori ad interpretare parti di bambini e adolescenti, in film di grande successo come \"Il mago di Oz\", \"La citt\u00e0 dei ragazzi\", la serie di Andy Hardy, e i musicals \"Piccoli attori\", \"Musica indiavolata\" e \"I ragazzi di Broadway\".\nFuori dal coro, Bonita Granville viene nominata all'Oscar per una parte che si distacca dallo stereotipo imperante dell'infanzia come era dell'innocenza e della bont\u00e0. Nel film \"La calunnia\" (1936) \u00e8 una bambina perfida e viziata pronta a rovinare la vita di due sue insegnanti con le proprie calunnie.\nIl divismo degli attori bambini a Hollywood \u00e8 all'origine delle prime pubblicazioni celebrative, ma anche di una serie infinita di cause legali, che oppongono famosi attori bambini come Jackie Coogan e Freddie Bartholomew a membri delle loro stesse famiglie, circa l'usufrutto dei loro consistenti profitti. Nel 1939 si giunge finalmente in California all'approvazione di una legge (la cosiddetta \"Coogan Law\") che salvaguardia una porzione degli introiti per la maggiore et\u00e0 del minore e regolamenta le condizioni di lavoro spesso massacranti cui i bambini erano spesso sottoposti, offrendo loro la possibilit\u00e0 di conciliare studio e lavoro e di avere maggiore tempo libero..\nIl fenomeno degli attori bambini dall'America si espande ad altri paesi, pur senza raggiungere forme comparabili di divismo. La Francia ha Robert Lynen (Pel di carota, 1932), la Germania risponde con Inge Landgut, Hans Richter e Hans Joachim Schaufu\u00df. L'indiano Sabu \u00e8 il primo attore bambino non di origine europea ad acquisire notoriet\u00e0 nel cinema con la sua interpretazione di \"La danza degli elefanti\" (1937), \"Il principe Azim\" (1938) e \"Il ladro di Bagdad\" (1940). Nella Germania nazista (Rolf Wenkhaus in \"S.A.-Mann Brand\", 1933; J\u00fcrgen Ohlsen in \"\", 1933; Klaus Detlef Sierck in \"Kadetten\", 1939), cos\u00ec come nell'Italia fascista (Franco Brambilla in \"Vecchia guardia\", 1934) e nella Russia sovietica (Aleksej Ljarskij ne \"L'infanzia di Maxim Gorky\", 1938), gli attori bambini sono sfruttati dalla propaganda ideologica diretta alle giovani generazioni come efficaci simboli e modelli di eroismo e idealismo. A questi giovani attori, prigionieri del loro ruolo, non rester\u00e0 altra alternativa nella loro vita futura che di cadere in disgrazia (Ohlsen) per non essersene dimostrato all'altezza o di identificarsene fino in fondo (Ljarskij, Brambilla, Sierck, Wenkhaus), fino alla morte sul campo di battaglia.\nGli anni quaranta: l'impatto del neorelismo.\nLa serie delle \"Simpatiche canaglie\" giunge alla sua conclusione nei primi anni quaranta, non prima di aver lanciato altri giovani talenti come Mickey Gubitosi e Billy Laughlin. I gusti erano cambiati ma soprattutto gli attori bambini erano divenuti una presenza ormai radicata e diffusa nell'industria dell'intrattenimento. Dal 1939 al 1947 Johnny Sheffield \u00e8 il popolarissimo \"Boy\", figlio adottivo di Tarzan e Jane, in una lunga serie di film. Margaret O'Brien, Dean Stockwell e Bobby Driscoll sono i pi\u00f9 prolifici e richiesti tra gli attori bambini professionisti del periodo, con una lunga serie di film di successo. Anche Elizabeth Taylor e Natalie Wood raggiungono i loro primi successi gi\u00e0 da bambine rispettivamente nei film \"Gran Premio\" (1944) e \"Il miracolo della 34\u00aa strada\" (1947).\nIl cinema \u00e8 continuamente alla ricerca non solo di nuovi talenti ma di nuove prospettive. Alcuni registi non si accontentano di raccontare storie di bambini ma cercano di esplorare la realt\u00e0 (anche nei suoi aspetti pi\u00f9 crudi e drammatici) attraverso gli occhi dei bambini. \u00c8 cos\u00ec con Roddy McDowall in \"Com'era verde la mia valle\" (1941), Luciano De Ambrosis in \"I bambini ci guardano\" (1942), e Peggy Ann Garner in \"Un albero cresce a Brooklyn\" (1945). \u00c8 il preludio alla grande svolta neorealistica del cinema italiano del dopoguerra che nei film di Vittorio De Sica e Roberto Rossellini si afferma a livello internazionale anche in larga misura attraverso l'interpretazione spontanea di bambini attori non professionisti come Franco Interlenghi e Rinaldo Smordoni in \"Sciusci\u00e0\" (1946); Alfonsino Pasca in \"Pais\u00e0\" (1946); Enzo Staiola in \"Ladri di biciclette\" (1948); e Edmund Meschke in \"Germania anno zero\" (1948). Con l'unica eccezione di Franco Interlenghi (destinato poi ad una lunga carriera di attore da adulto), per questi bambini la notoriet\u00e0 resta legata a un solo film nel quale \u00e8 stato loro chiesto di interpretare se stessi.\nLa lezione del neorealismo si fa sentire nella produzione di film documentari o semi-documentari che mettono al centro le sofferenze dei bambini nell'immediato dopoguerra (e in cui per la prima volta si fa riferimento esplicito al dramma dell'Olocausto), come \"The Children of Europe\" (regia di Theodore Andrica, 1947), \"Our Children\" (\"Unzere Kinder\", regia di Natan Gross e Shaul Goskind, 1948) o \"\u00c8 accaduto in Europa\" (\"Valahol Eur\u00f3p\u00e1ban\", regia di G\u00e9za von Radv\u00e1nyi, 1948). Il cinema di Hollywood risponde con Ivan Jandl in \"Odissea tragica\" (1948), la storia di un bambino e di sua madre che, sopravvissuti ai campi di concentramento ma separati l'uno dall'altra, si cercano in una Germania distrutta dalla guerra. L'influenza del neo-realismo si avverte anche in generi distanti, come il racconto storico di \"Oliver Twist\" (1948), che nell'interpretazione di John Howard Davies diventa cruda denuncia dello sfruttamento minorile, o i thriller \"Idolo infranto\" (1948) con Bobby Henrey e \"La finestra socchiusa\" (1949) con Bobby Driscoll.\nAll'innocenza dei bambini \u00e8 associata una sensibilit\u00e0 particolare che li porta ad essere protagonisti di storie che li pongono al contatto con il soprannaturale. Ann Carter ne \"Il giardino delle streghe\" (The Curse of the Cat People, 1944) e \"Dean Stockwell\" ne \"Il ragazzo dai capelli verdi\" (1948) offrono i primi esempi di bambini la cui innocenza e sensibilit\u00e0 li rende capaci di esperienze paranormali, cui gli adulti sono esclusi.\nNel decennio Hollywood premia questi giovanissimi talenti con uno speciale Oscar giovanile assegnato a Margaret O'Brien, Peggy Ann Garner, Claude Jarman (\"Il cucciolo\", 1946), Ivan Jandl, e Bobby Driscoll.\nLa televisione e il ritorno agli attori professionisti (gli anni '50).\nIn \"Bellissima\" (Italia, 1951) Luchino Visconti erge una bambina (Tina Apicella) a simbolo della ricerca ossessiva di piccoli talenti naturali da sacrificare all'illusione del successo. La grande stagione del Neorealismo italiano si chiude cos\u00ec con un personaggio che \"sembra criticare l'illusione creata proprio dai film neorealisti: quella di giovanissime star passate come meteore nell'universo cinematografico.\" Il modello neorealista rimane comunque vivo, negli anni cinquanta, a livello internazionale, dove si continuano a preferire interpreti non professionisti come Georges Poujouly e Brigitte Fossey (\"Giochi proibiti\", Francia, 1952), Pablito Calvo (\"Marcelino pan y vino\", Spagna, 1955), Subir Bannerjee (\"Pather panchali\", India, 1955; \"Il lamento sul sentiero\"); Pascal Lamorissee (\"Il palloncino rosso\", Francia, 1956); Pavel Boriskin (\"Il destino di un uomo\", URSS, 1959) e Jean-Pierre L\u00e9aud (\"I 400 colpi\", Francia, 1959).\nIl cinema americano, con l'unica notevole eccezione di Richie Andrusco in \"Little Fugitive\" (1953), torna invece a privilegiare attori bambini che abbiano ricevuto un apprendistato pi\u00f9 formale. Sia Brandon De Wilde (\"Il membro del matrimonio\", 1952) che Patty McCormack (\"Il giglio nero\", 1956) arrivano al cinema ripetendo la parte che li ha resi celebri a Broadway. Entrambi affronteranno altri film importanti, De Wilde ne \"Il cavaliere della valle solitaria\" (1953) e \"Addio, lady\" (1956), and McCormack in \"All Mine to Give\" (1956); entrambi riceveranno la nomina all'Oscar per loro interpretazioni. L'unico Oscar giovanile del decennio \u00e8 assegnato agli inglesi Jon Whiteley e Vincent Winter in \"I confini del proibito\" (1953). Notevole impressione suscitano anche George Winslow opposto a Marilyn Monroe in \"Gli uomini preferiscono le bionde\" (1953); Michel Ray in \"La pi\u00f9 grande corrida\" (1954); Richard Eyer in \"La legge del Signore\" (1956); e in particolare Billy Chapin in \"La morte corre sul fiume\" (1956). \nLa televisione comincia a offrire le prime parti importanti a molti giovani attori e la prospettiva non solo di un valido apprendistato o di qualche impiego occasionale, ma di una continuit\u00e0 di lavoro che cinema e teatro non potevano loro garantire. Lavorare nel cast di una popolare serie televisiva significava essere impiegati per lunghi anni, talora per l'intera durata della loro carriera. Gli attori bambini trovano spazio anzitutto in popolari \"serie per famiglia\": Judy Nugent e Jimmy Hawkins in \"The Ruggles\" (1949-52); Sheila James in \"Mio padre, il signor preside\" (1950-55); Ricky Nelson in \"The Adventures of Ozzie and Harriet\" (1952-66); Rusty Hamer, Sherry Jackson e Angela Cartwright in \"Make Room for Daddy\" (1953-65); Lauren Chapin in \"Pap\u00e0 ha ragione\" (1954-60); Paul Petersen in \"The Donna Reed Show\" (1958-66). Oppure in western: ancora Jimmy Hawkins in \"Annie Oakley\" (1953-57), Anthony Numkena, primo attore bambino professionista nativo americano, in \"Brave Eagle\" (1955-56), e soprattutto Johnny Crawford in \"The Rifleman\" (1958-1963). Presto i bambini diventano protagonisti, dapprima in popolarissime serie per ragazzi: \"Lassie\" (1954-57) con Tommy Rettig (giunto alla televisione dopo i successi cinematografici di \"Le 5000 dita del Dr. T\" nel 1953 e \"La magnifica preda\" nel 1954); \"Le avventure di Rin Tin Tin\" (1954-59) con Lee Aaker; \"Furia cavallo del West\" (1955-60) con Bobby Diamond; \"Le avventure di Campione\" (1955-56) con Barry Curtis. Con \"Il carissimo Billy\" (1957-63) per la prima volta una serie per famiglie \u00e8 vista interamente dal punto di vista di un bambino, impersonato da Jerry Mathers, anch'egli giunto alla televisione dopo la positiva esperienza al cinema ne \"La congiura degli innocenti\" (1955) di Alfred Hitchcock.\nIl piccolo schermo contribuisce al tempo stesso ad ampliare le possibilit\u00e0 espressive degli attori bambini. Nel 1951 l'opera lirica \"Amahl and the Night Visitors\" di Gian Carlo Menotti, la prima prodotta espressamente per la televisione, mostra come grazie alla ripresa televisiva i bambini potessero proporsi come protagonisti anche nell'opera lirica, portando al successo giovani interpreti come Chet Allen e Bill McIver. Dal 1955 al 1959, \"Il club di Topolino\" (\"The Mickey Mouse Club\") svolge una funzione analoga a quella esercitata dalle \"Simpatiche canaglie\" nei decenni precedente, offrendo una importante vetrina per un'intera generazione di giovani attori e cantanti, come Sharon Baird, Bobby Burgess, Lonnie Burr, Tommy Cole, Annette Funicello, Darlene Gillespie, Cubby O'Brien, Karen Pendleton, Doreen Tracey, e molti altri.\nI personaggi dei bambini negli anni cinquanta si fanno pi\u00f9 complessi e sfaccettati. Con Billy Gray in \"Ultimatum alla Terra\" (1951), Jimmy Hunt in \"Gli invasori spaziali\" (1953), Robert Lyden nella serie televisiva Rocky Jones, Space Ranger (1954), e Michel Ray in \"I figli dello spazio\" (1958) la fantascienza si aggiunge ai generi offerti agli attori bambini, ancora sfruttando la loro curiosit\u00e0 e innocenza e la loro disponibilit\u00e0 ad accogliere il nuovo o la loro prontezza a reagire al pericolo in contrasto ai dubbi e alle paure degli adulti. Sul versante opposto, Patty McCormack mostra come il male non sia estraneo all'infanzia e possa produrre tragici risultati, offrendo in \"Il giglio nero\" (\"The Bad Seed\", 1954 dramma e 1956 film) un inquietante ritratto di bambina psicotica e priva di rimorsi che giunge coscientemente all'omicidio.\nAnche il musical comincia ad offrire ruoli di rilievo agli attori bambini. Sia \"The King and I\" (Broadway, 1951) che \"The Sound of Music\" (Broadway, 1959) hanno al centro della storia un gruppo di bambini. Anche \"The Music Man\" (Broadway, 1957) ha tra i suoi personaggi principali quello di un bambino, interpretato nel cast originario da Eddie Hodges.\nIl musical degli anni sessanta.\nGli attori bambini sono ormai una presenza riconosciuta nel cinema internazionale. I nomi di molti di loro sono inclusi nello Hollywood Walk of Fame, a cominciare dall'8 febbraio 1960 quando il riconoscimento fu dato a Shirley Temple, Jackie Coogan, Jackie Cooper, Freddie Bartholomew, Mickey Rooney, e Judy Garland.\nNegli anni sessanta gli attori bambini coprono ormai una gamma amplissima di registri, dagli estremi dell'innocenza e del sacrificio a quelli della malvagit\u00e0 e della perversione.\nI bambini sono la consolazione dei loro genitori: Ron Howard in \"Una fidanzata per pap\u00e0\" (1963); Karen Dotrice e Matthew Garber in \"Le tre vite della gatta Tomasina\" e \"Mary Poppins\" (entrambi del 1964); Bill Mumy in \"Erasmo il lentigginoso\" (1965). Questa caratteristica si accentua specie nelle serie televisive, dove curiosamente gli attori bambini sono quasi tutti chiamati ad interpretare la parte di figli unici di genitore vedovo/a e l'intera azione si incentra proprio sulla stretta relazione tra genitore e figlio. \u00c8 cos\u00ec per Ron Howard in \"The Andy Griffith Show\" (1960-68); Marc Copage, primo attore bambino afro-americano in una serie non stereotipata in \"Giulia\" (1968-71); e Brandon Cruz in \"Una moglie per pap\u00e0\" (1969-72).\nGli stessi \"adorabili\" bambini possono tuttavia trasformarsi in mostri omicidi, come Martin Stephens ne \"Il villaggio dei dannati\" (1960) o lo stesso Bill Mumy nel celebre episodio \"It's a Good Life\" (1961) di \"Ai confini della realt\u00e0\". Da oggetto del desiderio la bambina (Sue Lyon) diventa cinica seduttrice in \"Lolita\" (1962) in uno dei pi\u00f9 controversi film degli anni sessanta. Nel film \"Che fine ha fatto Baby Jane?\" (1962) Betty Davis \u00e8 un ex-attrice bambina trasformatasi da adulta in un personaggio d'orrore, quasi a voler rivelarne la natura nascosta. Il racconto post-apocalittica \"Il signore delle mosche\" (1963, con James Aubrey), basato su un romanzo di William Golding, demolisce il mito dell'innocenza \"naturale\" dei bambini, mostrando i velocissimi effetti \"regressivi\" che l'abbandono ha su un gruppo di bambini \"civilizzati\" una volta che siano lasciati a se stessi in un'isola deserta. Alla televisione si trasmettono ben due serie che prendono in giro questi film d'orrore che coinvolgono ora anche i bambini: \"La famiglia Addams\" (1964-66, con Lisa Loring e Ken Weatherwax); e \"I mostri\" (1964-66, con Butch Patrick).\nAnche laddove i bambini siano riproposti come eroi positivi, il cinema si sofferma sui terribili risvolti a livello psicologico dell'odio che si trovano a combattere: sia esso la guerra per Nikolay Burlyaev ne \"L'infanzia di Ivan\" (1962) di Andrej Tarkovskij o l'intolleranza razziale per Mary Badham e Phillip Alford ne \"Il buio oltre la siepe\" (1962), o la follia omicida di un adulto per William Dix in \"Nanny, la governante\" (1965).\nL'ultimo Oscar giovanile viene assegnato nel 1960 ad una giovane attrice Hayley Mills, capace di esprimersi con grande abilit\u00e0 sia nelle parti pi\u00f9 sentimentali e di intrattenimento (\"Il segreto di Pollyanna\", 1960; \"Il cowboy con il velo da sposa\", 1961) che in parti pi\u00f9 complesse e drammatiche (\"The Tiger Bay\", 1959; \"Whistle Down the Wind\", 1962). Da allora gli attori bambini competono agli Oscar nelle stesse categorie degli adulti. Nel 1963, a 16 anni appena compiuti e con alle spalle una lunga carriera di attrice bambina, Patty Duke \u00e8 la prima minorenne vincitrice di una statuetta come miglior attrice non protagonista nel film \"Anna dei miracoli\" (1962), nel ruolo da lei stessa creato in oltre 700 rappresentazioni tra il 1959 e il 1961 a Broadway sempre al fianco di Anne Bancroft.\nNel 1965 e nel 1968 l'Oscar per i miglior film va a due musical (\"The Sound of Music\" e \"Oliver!\"), in cui c'\u00e8 una presenza fondamentale di un cast di attori-cantanti bambini. Prima della sua celeberrima versione cinematografica hollywoodiana (conosciuta in Italia con il titolo di \"Tutti insieme appassionatamente\"), la storia della Famiglia Trapp, resa pubblica nel 1949 dall'autobiografia di Maria Augusta Trapp, era gi\u00e0 stata adattata per il cinema in due film tedeschi del 1956 e 1958. Il musical \"The Sound of Music\" con musiche di Richard Rodgers e testi di Oscar Hammerstein aveva quindi debuttato in teatro a Broadway nel novembre 1959 e a Londra nel 1961, ricevendo accoglienze trionfali; l'intero cast dei bambini venne nominato ai Tony Awards. Anche \"Oliver!\" con musiche e testi di Lionel Bart si era affermato dapprima in teatro con fortunate produzioni, a Londra dal giugno 1960 e quindi a Broadway dal gennaio 1963. A ricoprire nella trasposizione cinematografica il ruolo di \"Oliver\", che a Londra era stato di Keith Hamshere e a New York di Bruce Prochnik, fu scelto Mark Lester il quale non aveva una formazione di cantante (tanto da dover essere doppiato) ma era un attore bambino gi\u00e0 con una buona esperienza nel cinema e nella televisione. Sull'onda del successo di questi due musical, altri film e spettacoli musicali offrono parti di rilievo a attori bambini. Nel 1962 la Disney produce un film, \"Angeli o quasi\", che ha per protagonisti I piccoli cantori di Vienna. Nel 1966 Frankie Michaels riceve a 10 anni il Tony Award per la sua interpretazione del giovane Patrick nel musical \"Mame\" a Broadway. Dagli anni sessanta, grazie anche alla diffusione e al perfezionarsi delle tecniche di amplificazione della voce sul palcoscenico, il musical si affianca stabilmente al cinema e alla televisione come uno dei principali veicoli di successo per gli attori bambini.\nSulla spinta del successo commerciale di film come \"Appuntamento sotto il letto\" (1968) e \"C'\u00e8 un uomo nel letto di mamma\" (1968), anche alla televisione si affermano con \"La famiglia Brady\" (1969-74) (padre, madre e sei figli) show che mostrano famiglie numerose con figli di et\u00e0 anche molto diversa, il che permette di sfruttare le abilit\u00e0 di alcuni attori bambini gi\u00e0 affermati, dando tempo nel frattempo ad altri di crescere sullo schermo per diversi anni.\nGli anni settanta.\nNel 1974 Tatum O'Neal diventa a dieci anni la pi\u00f9 giovane vincitrice di un premio Oscar in \"Luna di carta\" (1973). Interpreta un ruolo simpatico di bambina precoce e smaliziata che mostra gi\u00e0 una comprensione da adulto dei fatti della vita. In suo ruolo sar\u00e0 ripreso nel 1974 nell'omonima serie televisiva da Jodie Foster, la pi\u00f9 famosa e versatile attrice bambina di quegli anni, capace di passare con naturalezza da ruoli in film per bambini (\"Due ragazzi e un leone\", 1972, e \"Tom Sawyer\", 1973, sempre al fianco di Johnny Whitaker) a parti drammatiche (\"Alice non abita pi\u00f9 qui\", 1974; \"Taxi Driver\", 1977). Lo stesso registro di precocit\u00e0 \u00e8 al centro delle interpretazioni di Quinn Cummings in \"Goodbye amore mio!\" (1977) e di Justin Henry in \"Kramer contro Kramer\" (1979), che valgono loro la nomina al premio Oscar.\nGli anni settanta sono forse l'epoca pi\u00f9 libertaria e pi\u00f9 fosca per gli attori bambini. Si rompe ogni limite: Linda Blair \u00e8 posseduta dal demonio in \"L'esorcista\" (1973); Jonathan Scott-Taylor \u00e8 l'Anticristo in \"Il presagio\" (1976); Larry B. Scott \u00e8 un giovanissimo tossicodipendente in \"A Hero Ain't Nothin' But a Sandwich\" (1978). Cade anche il tab\u00f9 sulla sessualit\u00e0 dei bambini: amori adolescenziali in \"Due ragazzi che si amano\" (1971) o in \"Una piccola storia d'amore\" (1979) ma anche minori che diventano cosciente oggetto di desiderio degli adulti, in modo ancora ambiguo con Bj\u00f6rn Andr\u00e9sen in \"Morte a Venezia\" (1971) ma gi\u00e0 esplicito con Mario Van Peebles, coinvolto in una scena di sesso con una prostituta in \"Sweet Sweetback's Baadasssss Song\" (1971), o con Beno\u00eet Ferreux in un rapporto incestuoso con la madre in \"Soffio al cuore\" (1971), o con le prostitute bambine interpretate da Jodie Foster in \"Taxi Driver\" (1977) e Brooke Shields in \"Pretty Baby\" (1979).\nNon mancano tuttavia le occasioni di emergere anche nel genere di fantasia e di intrattenimento: Peter Ostrum in \"Willy Wonka e la fabbrica di cioccolato\" (1971); Johnny Whitaker in \"Tom Sawyer\" (1973); Sean Marshall in \"Elliott il drago invisibile\" (1977); Kelly Reno in \"Black Stallion\" (1979). Cary Guffey in \"Incontri ravvicinati del terzo tipo\" (regia di Steven Spielberg, 1977) apre un nuovo filone nel film di fantascienza che vede nel bambino il mediatore privilegiato dell'incontro con il mondo alieno, filone che lo stesso Spielberg ed altri registi svilupperanno con grande ampiezza negli anni ottanta.\nCon la fine della segregazione razziale si aprono anche a Hollywood nuove possibilit\u00e0 per attori afroamericani. Kevin Hooks \u00e8 il primo attore bambino afroamericano cui sia data l'occasione di una parte importante non stereotipata nel film \"Sounder\" (1972). Alla televisione, in \"Il mio amico Arnold\" (1978-86) due bambini afroamericani (Gary Coleman e Todd Bridges) adottati nella finzione da un padre bianco diventano i primi attori afro-americani protagonisti di una serie televisiva di successo, mentre \"Una famiglia americana\" (1972-81), \"La piccola casa nella prateria\" (1974-82), e \"La famiglia Bradford\" (1977-81) (con Adam Rich) proseguono il filone gi\u00e0 affermato di serie con numerosi attori bambini. La seconda edizione de \"Il club di Topolino\" (\"The New Mickey Mouse Club\", 1977-79) vede impegnato un piccolo gruppo di giovani interpreti a rappresentare la crescente diversit\u00e0 etnica della societ\u00e0 americana: tra di essi emergono Lisa Whelchel, Julie Piekarski, e Kelly Parsons.\nA livello internazionale si segnalano: Beno\u00eet Ferreux in \"Soffio al cuore\" (1971), Samy Ben-Youb in \"La vita davanti a s\u00e9\" (1977); David Bennent in \"Il tamburo di latta\" (1979).\nNel 1978 viene creata la Young Artist Association, un'organizzazione non-profit destinata a sostenere attori bambini o adolescenti, attraverso iniziative legislative, borse di studio ed un premio annuale che riconoscesse i giovani talenti nel cinema, televisione, teatro e musica. La prima cerimonia per il conferimento degli Young Artist Awards si tiene nell'ottobre 1979 in California e da allora si \u00e8 ripetuta annualmente. Tra i premiati per la loro attivit\u00e0 negli anni '70 si sono Diane Lane e Thelonious Bernard, protagonisti del film \"A Little Romance\" (1979), Justin Henry in \"Kramer contro Kramer\" (1979), Adam Rich e Gary Coleman per le serie televisive \"Eight Is Enough\" e \"Il mio amico Arnold\", e il giovane Michael Jackson (bambino prodigio per eccellenza nella musica di intrattenimento degli anni '70).\nNel musical si affermano Ralph Carter, nel ruolo di \"Travis Younger\" in \"Raisin\" (Broadway, 1973-75), e Andrea McArdle, protagonista di \"Annie\" (Broadway 1977-83; Londra, 1978-81). Nel cast originario di \"Annie\" si segnala anche Danielle Brisebois, nel ruolo dell'orfanella \"Mollie\", e Shelley Bruce, Sarah Jessica Parker, Allison Smith e Alyson Kirk tra coloro che si alternano nel ruolo della protagonista.\nGli anni ottanta e il ritorno all'innocenza perduta.\nNegli anni '80 si avverte un deciso cambio di tendenza sia da parte del pubblico e della critica. Ad essere premiati con lo Young Artist Award, cui dal 1984 si affianca il Saturn Award per il miglior attore emergente, sono ora in prevalenza attori bambini protagonisti di film di avventura, fantasia, e buoni sentimenti: Rick Schroder in \"Il piccolo Lord\" (1980); Henry Thomas in \"E.T.\" (1982); \"Aileen Quinn in Annie\" (1982); Heather O'Rourke nella trilogia di \"Poltergeist\" (1982-88); Barret Oliver, Noah Hathaway e Tami Stronach ne \"La storia infinita\" (1984); Jonathan Ke Quan in \"Indiana Jones e il tempio maledetto\" (1984); Sean Astin in \"The Goonies\" (1985); Carrie Henn in \"Aliens - Scontro finale\" (1986); Christian Bale in \"L'impero del sole\" (1987); Fred Savage in \"La storia fantastica\" (1987) e \"Viceversa, due vite scambiate\" (1988); e Adan Jodorowsky in \"Santa Sangre\" (1989).\nAnche laddove si mantenga una maggiore vena realistica, il personaggio non perde la propria innocenza pur nell'affrontare situazioni tragiche: una difficile situazione familiare (Beril Guve in \"Fanny e Alexander\", 1981; Anton Glanzelius in \"La mia vita a quattro zampe\", 1985); la povert\u00e0 e il degrado del proprio ambiente sociale (Garry Cadenat in \"Sugar Cane Alley\", 1984; Danny de Munk in \"Ciske de Rat\", 1984; Pelle Hvenegaard in \"Pelle alla conquista del mondo\", 1986; River Phoenix in \"Stand by Me\", 1986); la guerra (Sebastian Rice-Edwards in \"Hope and Glory\" (1987), l'Olocausto (Gaspard Manesse e Rapha\u00ebl Fejt\u00f6 in \"Arrivederci ragazzi\", 1987), persino l'esperienza di una catastrofe nucleare (Ross Harris in \"Testament\", 1983). Questo dimensione di ritrovata innocenza di fronte alle difficolt\u00e0 \u00e8 sintetizzata nell'interpretazione pi\u00f9 popolare degli anni ottanta a livello internazionale: Salvatore Cascio in \"Nuovo Cinema Paradiso\" (1988), il film di Giuseppe Tornatore, premio Oscar come miglior film straniero. Cascio riceve anche lo Young Artist Award.\nNegli anni ottanta, alla televisione si afferma Kim Fields in \"L'albero delle mele\" (1979-88) e soprattutto il gruppo di attori bambini (Malcolm-Jamal Warner, Tempestt Bledsoe, Keshia Knight Pulliam, Deon Richmond, Raven-Symon\u00e9) ne \"I Robinson\" (\"The Cosby Show\", 1984-92), primo programma di successo interamente incentrato sulle vicende di una famiglia afroamericana.\nAnche il musical offre alcuni ruoli rilevanti per gli attori bambini in \"The Top Dance Kid\" (Broadway, 1983), con i personaggi di Gavroche e della piccola Cosette in \"Les Mis\u00e9rables\" (Paris, 1980; London, 1985; Broadway, 1987), e il revival di \"Oliver!\" (Broadway, 1985). A segnalarsi sono in primo luogo Donna Vivino, nel ruolo della piccola Cosette, e Braden Danner, interprete a Broadway sia di Oliver Twist che di Gavroche.\nGli anni novanta.\nNel gennaio 1990 l'ennesimo suicidio di un ex attore bambino, Rusty Hamer, a pochi anni di distanza da quelli di Trent Lehman e Tim Hovey, scosse il mondo dello spettacolo. Numerosi articoli ed interviste apparvero sulla stampa a testimoniare le difficolt\u00e0 di adattamento alla vita adulta per molti ex attori bambini. Paul Petersen, anch'egli ex attore bambino, si fece promotore della costituzione di un'organizzazione non-profit, \"A Minor Consideration\", che, ufficialmente operante dal gennaio 1991, ha da allora svolto un ruolo importante nel sostegno agli attori bambini in tutti gli stadi della loro esperienza di vita.\nCon il film \"Mamma, ho perso l'aereo\" (1990), Macaulay Culkin diventa la star del decennio nel film di intrattenimento. Assieme a lui, Elijah Wood, Joseph Mazzello e Brad Renfro, tutti vincitori di Young Artist Awards, sono i pi\u00f9 popolari attori bambini nella prima met\u00e0 degli anni novanta, contribuendo al successo di film come \"Jurassic Park\" (1993), \"Shadowlands\" (1993) o \"Il cliente\" (1994), talora interagendo fra di loro in film come \"Il grande volo\" (1992), \"The Good Son\" (1993), e \"The Cure\" (1995). Hanno debutti importanti Balthazar Getty (\"Il signore delle mosche\", 1990), Edward Furlong (\"Terminator 2 - Il giorno del giudizio\", 1991) e William Snape (\"Full Monty - Squattrinati organizzati\", 1997). Anna Paquin vince il premio Oscar quale miglior attrice non protagonista in \"Lezioni di piano\" (1993). Tra il 1991 e il 1993, Ariana Richards colleziona tre Young Artist Award, mentre Kirsten Dunst vince il Saturn Award e viene nominata ai Golden Globe per la sua interpretazione in \"Intervista col vampiro\" (1994), ripetendosi in \"Jumanji\" (1995) al fianco di Bradley Pierce. A livello internazionale si segnalano Julien Ciamaca in \"La gloire de mon p\u00e8re\" e \"Le ch\u00e2teau de ma m\u00e8re\" (Francia 1990); Victoire Thivisol in \"Ponette\" (Francia, 1996); Misha Philipchuk in \"Il ladro\" (Russia, 1997); Vin\u00edcius de Oliveira in \"Central do Brasil\" (Brasile, 1998); e soprattutto Giorgio Cantarini ne \"La vita \u00e8 bella\" (1997), film vincitore di tre Premi Oscar; anche a lui va il Young Artist Award. Fa la sua prima comparsa anche la vicenda di un bambino terrorista nel film \"Killer Kid\" (1994).\nAlla fine degli anni novanta il regista M. Night Shyamalan ripropone il modello del bambino che spinto della propria sensibilit\u00e0 entra in contatto con il soprannaturale, prima con il film \"Ad occhi aperti\" (1998) con Joseph Cross e poi con l'eccezione successo di \"The Sixth Sense - Il sesto senso\" (1999) con Haley Joel Osment che, nominato all'Oscar, confermer\u00e0 il suo talento in \"A.I. - Intelligenza Artificiale\" (2001) di Steven Spielberg.\nA partire dal 1996, il Critics' Choice Award al miglior giovane interprete si aggiunge allo Young Artist Award e al Saturn Award per il miglior attore emergente. Tra gli attori bambini che ricevano questi premi si segnalano: Jonathan Brandis in \"La storia infinita 2\" (1990); Elijah Wood in \"L'innocenza del diavolo\" (1993); Kirsten Dunst in \"Intervista col vampiro\" (1994); Lucas Black in \"Lama tagliente\" (1996); Christina Ricci in \"Casper\" (1996); Jonathan Lipnicki in \"Jerry Maguire\" (1996); Jena Malone in Contact (1997); e Jurnee Smollett-Bell in \"La baia di Eva\" (1997).\nAlla televisione gli attori bambini contribuiscono in modo determinante al successo di serie che dagli Stati Uniti rimbalzano sulle reti di mezzo mondo: Neil Patrick Harris in \"Doogie Howser\" (1989-93); Sara Gilbert e Michael Fishman in \"Pappa e ciccia\" (\"Roseanne\", 1988-97); Zachery Ty Bryan, Taran Noah Smith, e Jonathan Taylor Thomas in \"Quell'uragano di pap\u00e0\" (\"Home Improvement\", 1991-99); Jodie Sweetin, Mary-Kate e Ashley Olsen in \"Gli amici di pap\u00e0\" (\"Full House\", 1987-95); Fred Savage in \"Blue Jeans\" (\"The Wonder Years\", 1988-93); Madeline Zima in \"La tata\" (1993-99); Ben Savage in \"Crescere, che fatica!\" (\"Boy Meets World\", 1993-2000). Dal 1989 al 1994, viene trasmessa sul Disney Channel la terza edizione de \"Il Club di Topolino\" (\"The All-New Mickey Mouse Club\"); vi partecipano giovani talenti destinati al grande successo internazionale, come Britney Spears, Christina Aguilera, Justin Timberlake, Ryan Gosling, JC Chasez e Keri Russell.\nDaisy Eagan non ha ancora compiuto 12 anni quando \u00e8 premiata dai Tony Awards per la sua interpretazione nel musical \"The Secret Garden\" (1991), un altro musical di Broadway (1991-93) a impiegare bambini in ruoli protagonistici. Nel 1993 Laura Bell Bundy \u00e8 nominata per il Drama Desk Award come miglior attrice di musical per la sua interpretazione in \"Ruthless!\" (1992). \"The Lion King (musical)\", tratto dall'omonimo film della Disney, offre anch'esso due parti di risalto per attori bambini e in esse avranno l'opportunit\u00e0 di cimentarsi diverse generazioni di giovani interpreti (lo spettacolo, inaugurato a Broadway nel 1997 e quindi a West End di Londra nel 1999, vi \u00e8 ancor oggi rappresentato senza interruzione)..\nIl nuovo millennio.\nJamie Bell nel film \"Billy Elliot\" (2000) offre una interpretazione cos\u00ec convincente che il suo personaggio, un ragazzo pronto a sfidare quasi suo malgrado i pregiudizi della famiglia e del proprio ambiente per esprimere se stesso come ballerino, diventa uno dei simboli del decennio. Elton John adatta la storia ad un musical di successo che offre a numerosi giovani talenti la possibilit\u00e0 di affermarsi sulle scene internazionali e ottenere importanti riconoscimenti. I tre Billy del cast originale londinese (Liam Mower, James Lomas, George Maguire) ricevono nel 2005 il Laurence Olivier Award, mentre il Tony Award premia nel 2009 il cast originale americano (Kiril Kulish, David Alvarez, Trent Kowalik). Tra i nuovi musical che offrono parti rilevanti ad attori bambini si segnalano anche: \"Mary Poppins\" (Londra, 2004; Broadway, 2006), \"13\" (Broadway, 2008) e \"Ciske de Rat\" (Amsterdam, 2009), oltre a importanti riprese di spettacoli ormai classici, come \"Les Mis\u00e9rables\" (Broadway, 2006) o \"Oliver!\" (Londra, 2009). Tra gli interpreti di queste produzioni ci sono Tom Holland, Graham Phillips, Elizabeth Gillies, Ariana Grande, Dave Dekker, Carrie Hope Fletcher, Brad Kavanagh, David Bologna, Harry Stott, e molti altri.\nDue attrici bambine vengono nominate all'Oscar, Keisha Castle-Hughes in \"La ragazza delle balene\" (2002) e Abigail Breslin in \"Little Miss Sunshine\" (2006).\nA mettersi in luce per qualit\u00e0 e continuit\u00e0 di risultati nel decennio sono soprattutto Dakota Fanning (\"Mi chiamo Sam\", 2001 / \"Dreamer - La strada per la vittoria\", 2005 / \"La guerra dei mondi\", 2005 / \"La vita segreta delle api\", 2008); Freddie Highmore (\"Neverland - Un sogno per la vita\", 2004 / \"La fabbrica di cioccolato\", 2005 / \"La musica nel cuore - August Rush\", 2007); e Kodi Smit-McPhee (\"Meno male che c'\u00e8 pap\u00e0 - My Father\", 2007 / \"The Road\", 2009 / \"Blood Story\", 2010).\nIl primato della popolarit\u00e0 internazionale va, sull'onda del fenomeno letterario dei racconti di \"Harry Potter\", ai suoi giovani interpreti sul grande schermo (Daniel Radcliffe, Emma Watson, Rupert Grint).\nTra gli attori bambini vincitori di premi internazionali, troviamo anche: Alakina Mann e James Bentley (\"The Others\", 2001); Anton Yelchin (\"Cuori in Atlantide\", 2001); Fernando Tielve (\"La spina del diavolo\", 2001); Tyler Hoechlin (\"Era mio padre\", 2002); Jeremy Sumpter (\"Peter Pan\", 2003); Josh Hutcherson (\"Zathura - Un'avventura spaziale\", 2005) / \"Un ponte per Terabithia\", 2007); Mal\u00fa Tarrau Broche e Jorge Milo (\"Viva Cuba\", 2005); Ivana Baquero (\"Il labirinto del fauno\", 2006); Jaden Smith (\"La ricerca della felicit\u00e0\", 2006 / \"Ultimatum alla Terra\", 2008); Max Records (\"Nel paese delle creature selvagge\", 2009); e Sofia Vassilieva (\"La custode di mia sorella\", 2009, al fianco di Abigail Breslin).\nIl cinema continua ad occuparsi dei bambini anche con coraggiosi documentari di denuncia della precaria condizione dell'infanzia in alcune aree del mondo. Tra di essi si segnalano: \"Children Underground\" (2001) (dedicato ai ragazzi di strada rumeni), e due opere sull'esperienza dei bambini-soldato in Africa, \"\" (2008) e \"Children of War\" (2009).\nLa grandissima diffusione dei talent show televisivi (unita all'eco che performances amatoriali possono ora ricevere nel web attraverso siti come YouTube) porta alla ribalta numerosi bambini/e, destinati il pi\u00f9 delle volte ad un successo straordinario quanto effimero, in altri casi ad una esperienza di interprete bambino che si prolunga negli anni (George Sampson, Connie Talbot, Bianca Ryan). Per alcuni rappresenta il primo passo di una lunga carriera anche da adulti nel mondo dello spettacolo (Justin Bieber, Jessica Sanchez).\nDal 2010 ad oggi.\nUn altro musical con un cast di bambini riscuote su successo internazionale. \"Matilda the Musical\" debutta nel novembre 2011 al West End di Londra, e a Broadway nell'aprile 2013. Come gi\u00e0 successo con \"Billy Elliot the Musical\", le attrici bambine che si alternano nel ruolo di protagonista a Londra (Eleanor Worthington Cox, Cleo Demetriou, Sophia Kiely, Kerry Ingram) ricevono il Laurence Olivier Awards, mentre il Tony Award premia il cast americano (Sophia Gennusa, Oona Laurence, Bailey Ryon, Milly Shapiro). Tra i nuovi musical che offrono parti importanti ad attori bambini si segnalano anche: \"\" (Broadway, 2013; London, 2016), \"Kinky Boots\" (Broadway, 2013; Londra, 2015) e \"School of Rock\" (Broadway 2015; Londra, 2016), oltre al continuo successo di revival di spettacoli famosi come \"Billy Elliot\", \"The Lion King\", \"Annie\", \"The Secret Garden\", \"Les Mis\u00e9rables\", \"The Sound of Music\", \"Oliver!\", \"Ruthless!\", e altri ancora.\nHailee Steinfeld \u00e8 nominata all'Oscar per la sua interpretazione in \"Il Grinta\" (2010). Lo stesso traguardo \u00e8 raggiunto per il film \"Re della terra selvaggia\" (2012) da Quvenzhan\u00e9 Wallis che a 9 anni entra cos\u00ec nella storia del cinema come l'attrice pi\u00f9 giovane ad essere candidata all'Oscar. Wallis ottiene di nuovo lo Young Artist Award come protagonista del film \"Annie - La felicit\u00e0 \u00e8 contagiosa\" (2014). A ricevere riconoscimenti dalla critica sono anche Jaden Smith (\"The Karate Kid - La leggenda continua\", 2010), Asa Butterfield e Chlo\u00eb Grace Moretz (\"Hugo Cabret\", 2011), Thomas Doret (\"Il ragazzo con la bicicletta\", 2011), Sophie N\u00e9lisse (\"Monsieur Lazhar\", 2011, \"The Book Thief\", 2013), Dakota Goyo (\"Real Steel\", 2011), Thomas Horn (\"Molto forte, incredibilmente vicino\", 2011), Tom Holland (\"The Impossible\", 2012), e Jacob Tremblay (\"Room\", 2015). Si segnalano anche Oakes Fegley (\"Il drago invisibile\", 2016), Neel Sethi (\"Il libro della giungla\", 2016), F\u00e9lix Bossuet nella trilogia di film su \"Belle &amp; Sebastien\" (2013, 2015, 2017), e Roman Griffin Davis, vincitore del Critics' Choice Award al miglior giovane interprete per il film Jojo Rabbit (2019).\nOltre ai numerosi talent show televisivi aperti a concorrenti di ogni et\u00e0, hanno enorme successo a livello internazionale anche spettacoli specificamente dedicati ai bambini, come \"The Voice Kids\" o \"Little Big Shots\". Tra i numerosi bambini/e che cos\u00ec si segnalano alla televisione o per le loro online performances emergono: Jackie Evancho (2010); Ronan Parke (2011); Amira Willighagen (2013); Laura Bretan e Grace VanderWaal (2016); Darci Lynne Farmer (2017); e molti altri.\nFilm con attori bambini come protagonisti (parziale).\nL'elenco, puramente indicativo, comprende alcuni dei titoli maggiormente celebrati da critica e pubblico, comunque tra i pi\u00f9 rappresentativi della loro epoca, in cui un attore bambino o gruppi di attori bambini hanno agito da protagonisti, sotto la direzione di registi famosi.\nItalia.\nLe origini.\nIn Italia gli attori bambini sono attivi da tempo immemorabile nelle piazze, nei circhi e nei teatri. Di loro non resta memoria se non in scarse note di cronaca e in alcuni dipinti di artisti come Domenico Tiepolo e Antonio Mancini. I bambini crescono con le loro famiglie nelle compagnie teatrali e circensi o vi si uniscono per sfuggire alla povert\u00e0, spesso in condizioni di lavoro duro e precario, soggetti ad ogni tipo di abuso, privi di qualsiasi diritto. Di uno di essi, un bambino di undici anni \"lacero e malaticcio\", parla Edmondo De Amicis nel 1886 nel primo dei \"racconti mensili\" del libro Cuore:\nNella nascente letteratura italiana per l'infanzia tra la fine dell'Ottocento e l'inizio del Novecento ritorna con frequenza il caso di bambini orfani o abbandonati che, vagabondando alla ricerca di lavori di fortuna, diventano suonatori ambulanti o si accodano alle compagnie di saltimbanchi. \u00c8 il caso dei quattro fratellini, rimasti privi dei genitori, protagonisti del \"romanzo per i bambini\" \"La famiglia di saltimbanchi\" di Ida Baccini, pubblicato da Bemporad in prima edizione nel 1901.\nDello \"sfruttamento dei bambini sul teatro\" il primo a occuparsi \u00e8 il medico e sindacalista Gaetano Pieraccini in un pionieristico articolo del 1908 sul \"Giornale italiano di medicina sociale\". Lo sviluppo dell'industria cinematografica avviene quindi proprio nel momento in cui i bambini attori stanno uscendo dal loro secolare anonimato e la societ\u00e0 intera, divenuta pi\u00f9 sensibile ai problemi dell'infanzia, sembra finalmente accorgersi della loro esistenza.\n\u00c8 a questo mondo di piccoli artisti girovaghi che si ispirano i primi filmati semi-documentari, dove appaiano degli attori bambini italiani. In \"Italienischer Bauerntanz\" due bambini (\"Ploetz\" e \"Larella\") si esibiscono in una danza popolare italiana, mentre i bambini della \"Famiglia Grunato\" sono protagonisti di un numero acrobatico con i loro genitori in \"Akrobatisches Potpourri\". Entrambi i filmati furono girati in Germania da Max Skladanowsky e Emil Skladanowsky nel 1895.\nIl cinema muto italiano.\nSin dagli inizi del cinema muto i bambini sono interpreti di numerosi cortometraggi, spesso protagonisti di serie comiche sotto nomi d'arte, a somiglianza di quanto avveniva nelle popolari contemporanee serie a fumetti.\nLa prima bimba attrice ad avere successo in Italia negli anni Dieci fu la settenne Maria Bay, lanciata dalla Ambrosio Film di Torino. Tra il 1911 e il 1916 la piccola interpreta una trentina di cortometraggi, dapprima dando vita al personaggio, tra il comico ed il patetico, di \"Firul\u00ec\", per poi passare indifferentemente a ruoli di bambina o di bambino. Altri piccoli attori e attrici di quell'epoca sono Gigetto Crosetti, Eduardo Notari (\"Gennariello\"), Maria Orciuoli, Ermanno Roveri (\"Frugolino\"), Eraldo Giunchi (\"Cinessino\"), Luigi Petrungaro, Renato Visca e soprattutto Carolina Catena (la piccola \"Cabiria\", immortalata da Leopoldo Metlicovitz nel poster originario del film). I bambini fanno ridere e fanno piangere; \u00e8 chiaro fin dall'inizio che il cinema \u00e8 capace di dare loro una visibilit\u00e0 e una centralit\u00e0 molto maggiori rispetto al teatro ed anche la nascente industria cinematografica italiana \u00e8 prontissima nello sfruttarne la presenza e le doti espressive. Accanto ai generi comuni al cinema internazionale si introducono generi pi\u00f9 direttamente legati alla realt\u00e0 italiana: dal \"teatro napoletano\" di Eduardo Notari, primo scugnizzo del cinema italiano, ai temi patriottici di impronta risorgimentale, fra cui si segnala il primo adattamento cinematografico dei nove \"racconti mensili\" del libro \"Cuore\" di Edmondo De Amicis, con Ermanno Roveri e Luigi Petrungaro ad alternarsi nelle parti protagonistiche.\nL'ex attore poi regista Mario Bonnard produce nel 1921 una riedizione, diretta dall'amico Wladimiro Apolloni e interpretata da attori bambini, di \"Ma l'amore mio non muore\", grande successo di cui era stato protagonista nel 1913. Tra gli interpreti del remake spicca Marcella Sabbatini, che tra il 1919 e il 1926 \u00e8 la pi\u00f9 celebre attrice bambina del cinema muto italiano degli anni Venti con oltre 30 pellicole e uno status da piccola diva. Oltre ad altri film con Bonnard, nel 1926 interpreter\u00e0 anche \"Mi chiamavano Mim\u00ec\" diretto da Washington Borg.. Accanto a Marcella Sabbatini si fa strada una nuova generazione di attori bambini: Ettore Casarotti, il duo Arnold e Patata (Aldo Mezzanotte), Franco Cappelli, e Mimmo Palermi.. Poi la crisi della produzione cinematografica italiana, con il fallimento dell'U.C.I., interrompe anche le giovani carriere di questi piccoli interpreti.\nDall'avvento del sonoro all'esperienza del neorealismo.\nL'avvento del sonoro (1930 in Italia) offre agli attori bambini nuove possibilit\u00e0 di espressione, ma le condizioni generali del cinema e della societ\u00e0 italiani non portano all'emergere di celebrit\u00e0 paragonabili a quelle dei loro colleghi americani.\nGli attori bambini che si segnalarono in questo periodo in Italia furono Pino Locchi, Cesare Barbetti, Elio Sannangelo e Paolo Ferrari, che nel suo primo ruolo (\"Ettore Fieramosca\" di Blasetti) fu presentato come Tao Ferrari. Tra tutti spicca Miranda Bonansea, l'attrice bambina pi\u00f9 famosa in Italia negli anni trenta, definita \"la Shirley Temple italiana\", di cui diverr\u00e0 poi la doppiatrice ufficiale. Nonostante il rilievo di alcune interpretazioni, il cinema italiano continua a non offrire ad attori bambini ruoli di protagonista. Migliori opportunit\u00e0 si offrono all'estero ai figli degli emigranti: Robert Rietti in Gran Bretagna e Mickey Gubitosi negli Stati Uniti.\nNel 1934 il dodicenne Franco Brambilla \u00e8 tra gli interpreti del film di esaltazione del fascismo \"Vecchia guardia\", ma a questa prova seguiranno solo altre piccole parti in film storici e di propaganda. Se il primo film per ragazzi del cinema italiano (\"I ragazzi di via Pal\", 1935) fu interpretato da giovani universitari, nel 1939 con \"Piccoli naufraghi\" si tent\u00f2 uno dei pochissimi film italiani degli anni trenta dedicato ai giovanissimi, bench\u00e9 condizionato dal clima di propaganda legato alla proclamazione fascista dell'impero. I dodici interpreti furono tutti ragazzini, per lo pi\u00f9 tra i 10 ed i 13 anni, scelti tra gli oltre 1.600 che avevano risposto ad un annuncio sul \"Messaggero\"; tra di essi anche un ragazzino somalo-italiano, Ali Ibrahim Sidali, l'unico ad avere gi\u00e0 avuto un'esperienza cinematografica in \"Sentinelle di bronzo\", un altro film coloniale diretto da Romolo Marcellini nel 1937. Nonostante i buoni propositi e le molte promesse, di quel gruppo ai soli Mario Artese e Leo Melchiorri si presenter\u00e0 ancora qualche ulteriore opportunit\u00e0 di lavoro nei primi anni quaranta.\nAd attori bambini italiani cominciano ad essere affidati ruoli di protagonista solo a partire dagli anni Quaranta. Durante la seconda guerra mondiale ebbero grande, anche se breve, successo Gianni Glori, e soprattutto Mari\u00f9 Pascoli, esordiente nel \"Piccolo mondo antico\" di Soldati, per il quale fu scelta attraverso un concorso bandito dalla casa produttrice \"Lux Film\". Non volendo esser da meno, l'anno successivo l'altra importante casa di produzione italiana dell'epoca, la \"Scalera\", scelse con lo stesso metodo Luciano De Ambrosis, destinato ad essere Pric\u00f2 ne \"I bambini ci guardano\" con cui De Sica inaugura un filone destinato a serie di opere drammatiche dedicate alla condizione dell'infanzia (che proseguir\u00e0 poi con \"Sciusci\u00e0\", \"Ladri di biciclette\" e che secondo alcuni arriver\u00e0 sino a \"L'oro di Napoli\") e che, a parere unanime della critica, costituisce assieme al coevo \"Ossessione\" di Visconti (e, per molti, anche con \"4 passi fra le nuvole\" di Blasetti), il preludio alla grande stagione del neorealismo.\nI piccoli interpreti non professionisti di quei film del dopoguerra sono i primi attori bambini del cinema italiano ad acquisire fama internazionale. Sono Vito Annicchiarico in \"Roma citt\u00e0 aperta\" (regia di Roberto Rossellini, 1945); Franco Interlenghi e Rinaldo Smordoni in \"Sciusci\u00e0\" (regia di Vittorio De Sica, 1946); Alfonsino Pasca in \"Pais\u00e0\" (regia di Roberto Rossellini, 1946); Enzo Staiola in \"Ladri di biciclette\" (regia di Vittorio De Sica, 1948); Edmund Moeschke in \"Germania anno zero\" (regia di Roberto Rossellini, 1948); e Agnese e Nella Giammona ne \"La terra trema\" (regia di Luchino Visconti, 1948). Direttamente dalla strada vengono i \"30 scugnizzi\" protagonisti del primo film di Luigi Comencini, \"Proibito rubare\" (1948), ambientato nella Napoli del dopoguerra. Quando nello stesso anno Vittorio De Sica dirige e interpreta \"Cuore\", prima versione cinematografica integrale del romanzo di Edmondo De Amicis, si affida invece ad un gruppo pi\u00f9 collaudato di piccoli attori; accanto agli esordienti Carlo Delle Piane, Maurizio Di Nardo e Enzo Cerusico, ci sono i veterani Luciano De Ambrosis, Vito Annicchiarico e Gino Leurini. La poetica neorealistica si afferma anche in popolari film di soggetto religioso, che trovano in Ines Orsini l'interprete di maggior talento.\nDagli anni '50 agli anni '70.\nNel 1951 Luchino Visconti sceglie ancora una piccola interprete non professionista di cinque anni, Tina Apicella, da affiancare alla grande Anna Magnani nella drammatica critica al cinismo del mondo del cinema di \"Bellissima\", uscita in un periodo in cui si sta esaurendo la grande stagione del neorealismo. Non mancano i giovani talenti, ma agli attori bambini italiani si offrono ora meno occasioni di emergere a livello internazionale. Alcuni di loro, come Paola Quattrini, Enzo Cerusico, Raffaella Carr\u00e0, Giancarlo Nicotra, Mario Girotti, e Edoardo Nevola, sono destinati da adulti ad una lunga carriera nel mondo dello spettacolo. Altri, in quella che per loro rimane solo una breve parentesi di vita, sono protagonisti di numerosi film: Gino Leurini (1947-49), Giancarlo Zarfati (1947-63), Enrico Olivieri (1948-57); Maurizio Di Nardo (1948-54), Angelo Maggio (1950-54), Vittorio Manunta (1950-52), Guido Martufi, Piero Giagnoni (1953-62), Marco Paoletti (1957-64), Franco Di Trocchio (1957-64). Di altri ancora il nome resta legato ad un'unica intensa interpretazione da protagonista, come Pierino Bilancione, opposto a Vittorio De Sica nell'episodio \"I giocatori\" nel film \"L'oro di Napoli\" (1954); Geronimo Meynier e Andrea Scir\u00e8 in \"Amici per la pelle\" (regia di Franco Rossi, 1955); Giancarlo Damiani ne \"La finestra sul Luna Park\" (Luigi Comencini, 1957); Domenico Formato ne \"Le quattro giornate di Napoli\" (Nanni Loy, 1962) e Paolo Colombo in \"Agostino\" (Mauro Bolognini, 1962).\nVittorio De Sica e Sophia Loren portano al successo internazionale la dodicenne Eleonora Brown ne \"La ciociara\" (1960) e il piccolo Carlo Angeletti ne \"La baia di Napoli\" (1960). Anche il bilingue Loris Loddi comincia a lavorare in coproduzioni internazionali; a lui fu affidata la parte del piccolo \"Cesarione\" nel colossal \"Cleopatra\" (1963). Peppeddu Cuccu in \"Banditi a Orgosolo\" (regia di Vittorio De Seta, 1961) si colloca invece nel filone dei film dialettali di denuncia sociale; alla 22\u00aa Mostra internazionale d'arte cinematografica di Venezia il film vince il premio \"Migliore Opera Prima\". Anche i generi peplum e musicarello, allora di gran voga in Italia, trovano i loro piccoli interpreti: rispettivamente Franco Gasparri e Valter Brugiolo. Nel 1963 Raffaello Matarazzo affida ad un gruppo di attori bambini il ruolo di protagonisti in \"I terribili 7\": alcuni di loro sono gi\u00e0 dei piccoli veterani: Roberto Chevalier, Antonio Piretti, Stefano Conti, Loris Loddi e Massimo Giuliani. Luigi Comencini si conferma come il regista italiano pi\u00f9 sensibile ai temi dell'infanzia e il pi\u00f9 capace di lavorare con giovanissimi talenti, dirigendo Stefano Colagrande e Simone Giannozzi in \"Incompreso\" (1966). Lo sviluppo dei programmi televisivi comincia intanto ad offrire anche in Italia parti di grande popolarit\u00e0 ad attori bambini: Sandro Pistolini ne \"Il piccolo Lord\" (1960); Loretta Goggi e Massimo Giuliani ne \"Il favoloso '18\" (1965); Roberto Chevalier in \"David Copperfield\" (1965) e ne \"I racconti del faro\" (1967); Cinzia De Carolis in \"Anna dei miracoli\" (1968); Giusva Fioravanti nella serie \"La famiglia Benvenuti\" (1968-69); Walter Ricciardi, Maurizio Marchetti e Antonio Angrisano tra \"I ragazzi di padre Tobia\" (1968-70); e Maurizio Ancidoni ne \"Le avventure di Ciuffettino\" (1969-70). Ad essi si aggiunge il gi\u00e0 citato Loris Loddi, presenza ricorrente come comprimario nei maggiori sceneggiati del periodo, da \"Il conte di Montecristo\" (1966) a \"Le inchieste del commissario Maigret\" (1966-68). Il \"bambino\" pi\u00f9 famoso della televisione italiana degli anni sessanta \u00e8 per\u00f2 la cantante diciannovenne Rita Pavone, che con il suo fisico minuto e un'aria da maschiaccio porta al successo nel 1964-65 il personaggio di Gian Burrasca, interagendo con \"veri\" attori bambini come Roberto Chevalier, Edoardo Nevola e Claudio Capone, in un fortunato sceneggiato televisivo in 8 puntate per la regia di Lina Wertm\u00fcller.\nNicoletta Elmi e Renato Cesti\u00e8 sono gli attori bambini italiani professionisti degli anni settanta, interpreti affidabili di una lunga serie di film che spaziano dal genere horror a quello western e a quello sentimentale. Seguendo la tendenza internazionale, anche nel cinema italiano gli attori bambini sono spinti verso situazioni sempre pi\u00f9 estreme, in cui si espone anche il tab\u00f9 della loro sessualit\u00e0: Bj\u00f6rn Andr\u00e9sen in \"Morte a Venezia\" (regia di Luchino Visconti, 1971); Alessandro Momo in \"Malizia\" (Salvatore Samperi, 1973); Cinzia De Carolis in \"Vergine, e di nome Maria\" (Sergio Nasca, 1975); Sven Valsecchi in Nen\u00e8 (Salvatore Samperi, 1977); Simona Patitucci nell'episodio \"La Divetta\" ne \"I nuovi mostri\" (Dino Risi, 1977). Pi\u00f9 legato alla realt\u00e0 italiana, anche se ispirato dai successi internazionali di \"Incompreso\" (1966) e L'albero di Natale (1969), \u00e8 il filone di film strappalacrime (i cosiddetti \"lacrima movies\") inaugurato da \"L'ultima neve di primavera\" (1973) di Raimondo Del Balzo. In essi il piccolo protagonista, inizialmente trascurato dai genitori, generalmente muore o agonizza tra le loro braccia in seguito a incidente o malattia. Vittime predestinate in queste pellicole sono preferibilmente Renato Cesti\u00e8 e Sven Valsecchi, ma anche altri piccoli attori, come Alessandro Cocco, Carlo Lupo, e Leslie D\u2019Olive. Vengono girati in quegli anni anche film del genere western all'italiana che includono un cast di attori bambini: \"Lo sceriffo di Rockspring\" (1971), \"Kid il monello del West\" (1973) e \"L'ostaggio\" (1975).\nAlla televisione lo sceneggiato \"La vita di Leonardo da Vinci\" (1971) d\u00e0 spazio a numerosi attori bambini, nel ruolo del giovane \"Leonardo\" (Marco Mazzoni, Renato Cesti\u00e8, Alberto Fiorini) e del piccolo \"Sala\u00ec\" (Vittorio Macina). L'attore bambino pi\u00f9 popolare degli anni settanta in Italia \u00e8 per\u00f2 Andrea Balestri con lo straordinario successo di critica e di pubblico dello miniserie televisiva \"Le avventure di Pinocchio\" (1972), diretta da Luigi Comencini. Al fianco del \"Pinocchio\" di Balestri \u00e8 un altro piccolo attore preso anch'egli \"dalla strada\": Domenico Santoro (\"Lucignolo\"), \"scoperto\" dello stesso Comencini nel documentario \"I bambini e noi\" (1970). Santoro, assieme a Duilio Cruciani, Renato Cesti\u00e8 e Guerrino Casamonica, sar\u00e0 anche uno dei quattro attori bambini protagonisti nel 1973 di una nuova versione cinematografica dei \"racconti mensili\" del libro \"Cuore\" di Edmondo De Amicis, per la regia di Romano Scavolini. Anche Bernardo Bertolucci, Paolo e Vittorio Taviani, e Ermanno Olmi puntano nei loro film su attori bambini non professionisti con forti caratteristiche regionali e dialettali: Paolo Pavesi e Roberto Maccanti in \"Novecento\" (1976); Fabrizio Forte in \"Padre padrone\" (1977); e Omar Brignoli in \"L'albero degli zoccoli\" (1978). Tra il 1978 e il 1980, Marco Girondino (\"Gennarino\") si specializza nel ruolo di piccolo scugnizzo napoletano nei film di Alfonso Brescia, che in quattro occasioni lo dirige in coppia con Mario Merola e come protagonista ne \"Lo scugnizzo\" (1979).\nAnni '80 e '90.\nGli anni ottanta e novanta sono segnati dai successi internazionali di Tot\u00f2 Cascio in \"Nuovo Cinema Paradiso\" (regia di Giuseppe Tornatore, 1988) e di Giorgio Cantarini ne \"La vita \u00e8 bella\" (regia di Roberto Benigni, 1997). Entrambi i film vincono l'Oscar come miglior film straniero; era dai tempi del neorealismo che degli attori bambini italiani non giungevano ad un tale livello di popolarit\u00e0 internazionale, segnata anche dal conferimento di importanti riconoscimenti della critica come il Premio BAFTA 1989 per Cascio e lo Young Artist Award per entrambi.\nTra le altre interpretazioni di rilievo si segnalano ancora una volta i giovani attori dei film di Luigi Comencini: Francesco Bonelli in \"Voltati Eugenio\" (1980); e Carlo Calenda in \"Cuore\" (1984). Nei primi anni ottanta Giovanni Frezza \u00e8 apprezzato interprete in numerosi film horror. Importanti parti di protagonista si offrono a Vanessa Gravina in \"Colpo di fulmine\" (regia di Marco Risi, 1985); Asia Argento in \"Zoo\" (Cristina Comencini, 1988); Nando Triola in \"Vito e gli altri\" (Antonio Capuano, 1991); Francesco Cusimano in \"La discesa di Acl\u00e0 a Floristella\" (Aurelio Grimaldi, 1992); Manuel Colao in \"La corsa dell'innocente\" (Carlo Carlei, 1993); Jenner Del Vecchio in \"Jona che visse nella balena\" (Roberto Faenza, 1993); Francesco De Pasquale in \"Il piccolo Lord\" (Gianfranco Albano, 1996); e Niccol\u00f2 Senni in \"L'albero delle pere\" (Francesca Archibugi, 1998). Per alcuni bambini del cast dei film \"Io speriamo che me la cavo\" (regia di Lina Wertm\u00fcller, 1992) e \"Ci hai rotto pap\u00e0\" (Castellano e Pipolo, 1993), questa sar\u00e0 solo una tappa in una lunga carriera di attori: \u00e8 il caso di Ciro Esposito, Adriano Pantaleo, Elio Germano e Paolo Vivio. Sempre nel 1992 ai piccoli Valentina Scalici e Giuseppe Ieracitano vengono assegnati due David di Donatello speciali per la loro interpretazione del \"Ladro di bambini\" di Gianni Amelio.\nGli anni novanta sono anche gli anni in cui compaiono i primi studi monografici sugli attori bambini nel cinema italiano, opera soprattutto di Giovanni Grazzini.\nIl XXI secolo.\nI primi anni del XXI secolo non hanno visto finora alcun film con attori bambini italiani distinguersi in modo netto a livello internazionale, al di l\u00e0 dei consensi ricevuti dalla critica per alcune interpretazioni, soprattutto quella di Giuseppe Cristiano in \"Io non ho paura\" (regia di Gabriele Salvatores, 2003), o quelle di Giuseppe Sulfaro in \"Mal\u00e8na\" (Giuseppe Tornatore, 2000); Francesco Casisa e Filippo Pucillo in \"Respiro\" (Emanuele Crialese, 2002); Gianluca Di Gennaro in \"Certi bambini\" (Andrea Frazzi e Antonio Frazzi, 2004); Alessandro Morace in \"Anche libero va bene\" (Kim Rossi Stuart, 2005); Marco Grieco in \"La guerra di Mario\" (Antonio Capuano, 2005); Matteo Sciabordi in \"Miracolo a Sant'Anna\" (Spike Lee, 2008); Greta Zuccheri Montanari in \"L'uomo che verr\u00e0\" (Giorgio Diritti, 2009); Yle Vianello in \"Corpo celeste\" (Alice Rohrwacher, 2011); e Maria Alexandra Lungu in \"Le meraviglie\" (Alice Rohrwacher, 2014).\nQuanto a popolarit\u00e0, il primato spetta ai bambini presenti in fortunate serie televisive: Eleonora Cadeddu e il fratello Michael Cadeddu, dal 1998 in \"Un medico in famiglia\"; Luca Turco (1999-) e Giulio Maria Furente (2007-12) in \"Un posto al sole\"; Sara Santostasi (2004) e Andrea Pittorino (2009-11) in \"Don Matteo\"; Niccol\u00f2 Centioni in \"I Cesaroni\" (2006-14).\nIl musical comincia ad offrire anche in Italia importanti occasioni di successo per gli attori bambini: \"Pinocchio\" (2003-06) e \"Peter Pan\" (2006-07) per Gianluca Grecchi (che dal 2002 al 2011 ha anche un'intensissima carriera alla televisione); \"Billy Elliot the Musical\" (2015) per Alessandro Frola e Christian Roberto.\nCresce anche il Italia il successo dei talent show. Tra gli interpreti bambini si distinguono in particolare Gianluca Ginoble, Piero Barone e Ignazio Boschetto (del trio musicale Il Volo, destinati ad una carriera internazionale e ad affermarsi quindi anche nel Festival di Sanremo 2015), e Vincenzo Cantiello (vincitore del Junior Eurovision Song Contest 2014).\nA segnalarsi sono anche due documentari, entrambi del 2015. Nel primo, \"I bambini sanno\", Walter Veltroni intervista trentanove bambini, tra gli otto e i tredici anni, raccontando come loro osservino e giudichino l'Italia, la loro vita, gli adulti, il futuro, similmente a quanto Luigi Comencini aveva fatto nel suo documentario del 1970. Il secondo, \"Protagonisti per sempre\" di Mimmo Verdesca, premiato al Giffoni Film Festival, raccoglie i ricordi di alcuni tra i pi\u00f9 famosi attori bambini italiani, ormai adulti. Il documentario di Verdesca \u00e8 il segno di una crescente attenzione anche a livello internazionale sugli attori bambini in Italia (\u00e8 del 2014 la pubblicazione del primo volume in inglese specificamente dedicato al soggetto: \"New Visions of the Child in Italian Cinema\"), ma anche dell'emergere di un nuovo interesse sul destino di questi bambini da adulti e sull'influenza che la loro esperienza ha avuto sulla loro crescita."}
{"id": "2796754", "revid": "767487", "url": "https://it.wikipedia.org/wiki?curid=2796754", "title": "M\u00e1rcio Forte", "text": "Carriera.\nCentrale difensivo carismatico, in Italia ha giocato per cinque societ\u00e0, legandosi in particolare al Montesilvano di cui \u00e8 stato capitano e con la cui maglia ha vinto uno scudetto, una Coppa Italia e una Coppa UEFA. Tra il 2010 e il 2012 \u00e8 stato anche capitano della Nazionale di calcio a 5 dell'Italia."}
{"id": "2796757", "revid": "462459", "url": "https://it.wikipedia.org/wiki?curid=2796757", "title": "Attori bambini", "text": ""}
{"id": "2796758", "revid": "110157", "url": "https://it.wikipedia.org/wiki?curid=2796758", "title": "Halvesbostel", "text": "Halvesbostel \u00e8 un comune di 739 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Hollenstedt."}
{"id": "2796760", "revid": "110157", "url": "https://it.wikipedia.org/wiki?curid=2796760", "title": "Moisburg", "text": "Moisburg \u00e8 un comune di 1.769 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Hollenstedt."}
{"id": "2796761", "revid": "110157", "url": "https://it.wikipedia.org/wiki?curid=2796761", "title": "Regesbostel", "text": "Regesbostel \u00e8 un comune di 1.096 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Hollenstedt."}
{"id": "2796762", "revid": "1318658", "url": "https://it.wikipedia.org/wiki?curid=2796762", "title": "Camilla Battista da Varano", "text": "\u00c8 stata proclamata beata da papa Gregorio XVI il 7 aprile 1843 e successivamente santa da papa Benedetto XVI il 17 ottobre 2010.\nBiografia.\nOrigini.\nCamilla da Varano nacque a Camerino il 9 aprile 1458. Figlia naturale del signore e condottiero Giulio Cesare da Varano e della nobildonna Cecchina di Mastro Iacopo, venne introdotta alla vivace vita di corte nel granducato di Camerino e qui formata alle lettere, alla musica, all\u2019arte, alla lingua latina e alla cultura umanistica, entrando in contatto con alcune delle famiglie nobili pi\u00f9 importanti del periodo, come gli Sforza di Milano, i da Montefeltro di Urbino, i Malatesta di Rimini e i Trinci di Foligno. \nAccanto alla formazione umanistica e letteraria Camilla ricevette a palazzo una profonda educazione religiosa da parte della madre adottiva Giovanna Malatesta (1443-1511) dei signori di Rimini, gi\u00e0 terziaria francescana e sposa legittima di Giulio Cesare da Varano.\nVocazione e ingresso in Monastero a Urbino.\nNel 1466 inizi\u00f2 un vero e proprio percorso spirituale a seguito delle predicazioni del Vicario provinciale dell\u2019Osservanza marchigiana Fra Domenico da Leonessa e all\u2019invito a \u00abversare almeno una lacrimuccia\u00bb ogni venerd\u00ec in segno di partecipazione spirituale e personale alla Passione di Cristo.\nSuccessivamente, tra profondi contrasti interiori e nuovi propositi alimentati da una rinnovata spiritualit\u00e0, prese avvio un importante rapporto di discepolato tra Camilla e alcuni frati francescani dell\u2019Osservanza minoritica marchigiana, al punto che lo studioso Giacomo Boccanera la defin\u00ec \u00abcreatura dell\u2019Osservanza Francescana\u00bb.\nNel 1479 fa voto di castit\u00e0 e matura la decisione di entrare in monastero: decisivo \u00e8 in tal senso l\u2019ascolto della predica del frate minore osservante Francesco da Urbino.\nNel 1481 entra nel Monastero delle Sorelle Povere di Santa Chiara a Urbino, dove segue l\u2019originaria regola di Santa Chiara prendendo il nome religioso di suor Battista. \nSeguendo la preliminare suggestione di fra Domenico da Leonessa in merito alla Passione di Cristo all\u2019inizio del suo percorso spirituale, suor Battista ne fece l\u2019oggetto specifico della sua spiritualit\u00e0, con risvolti importanti nella sua successiva produzione letteraria.\nIl ritorno a Camerino.\nNel 1484 suor Battista fece ritorno a Camerino su pressione del padre Giulio Cesare da Varano. L\u2019antico monastero degli Olivetani di Santa Maria Nova in Camerino fu cos\u00ec ceduto alle Clarisse, e a partire dal 1493 suor Battista vi fu pi\u00f9 volte eletta badessa.\nIn coincidenza con il ritorno a Camerino nel 1484 avvenne l\u2019incontro spirituale con la figura di fra Pietro da Mogliano, successore a fra Domenico da Leonessa nella carica di Vicario Provinciale degli Osservanti nelle Marche che scelse come confessore e guida spirituale. L\u2019approccio alla spiritualit\u00e0 di fra Pietro da Mogliano condizion\u00f2 profondamente la riflessione teologica di suor Battista, come si evince dalla profondit\u00e0 della sua produzione letteraria del periodo.\nIn seguito alla morte nel 1490 di fra Pietro da Mogliano, il 28 marzo 1492 avvenne il primo incontro con l\u2019olivetano Antonio di Segovia, suo successivo direttore spirituale e confessore. A conferma del legame spirituale con il monaco spagnolo resta l\u2019autografo della cosiddetta \"Memoria dell\u2019Olivetano Antonio di Segovia\" (Spagna), conservato presso il Monastero di Camerino, nel quale la religiosa definisce il monaco \u00abvero servo et amico perfettissimo\u00bb di Cristo.\nL'esilio.\nNel 1501 la scomunica papale emessa da papa Alessandro VI Borgia nei confronti del padre Giulio Cesare da Varano determin\u00f2 l\u2019esilio di suor Battista, che trov\u00f2 rifugio nel monastero delle Clarisse di Atri, negli anni 1502-1503.\nAd Atri\u00a0\u2013 sotto la protezione dei duchi d\u2019Acquaviva\u00a0\u2013 fu raggiunta dalla triste notizia dell\u2019uccisione del padre e di tre fratelli.\nLa rifondazione dei monasteri.\nIl successivo rientro a Camerino agli inizi del 1504 fu momentaneamente interrotto dall\u2019iniziativa promossa da papa Giulio II, che design\u00f2 suor Battista \u2013 \u00abmaestra di vita religiosa francescana\u00bb - come riformatrice di sedi monastiche. \nIn tal senso va letto il trasferimento a Fermo nel 1505 per formare nella regola di santa Chiara una comunit\u00e0 locale di monache, e pu\u00f2 essere interpretato il successivo spostamento a San Severino Marche nel 1521-1522, dove suor Battista si adoper\u00f2 per raccogliere elemosine per il monastero di Camerino e per istruire e formare nella Regola di santa Chiara le monache della citt\u00e0, che nel 1519 erano passate dalla regola del III Ordine francescano regolare a quella del II Ordine. \nGli ultimi anni.\nGli ultimi anni della vita di suor Battista sono poveri di notizie dirette di cronaca, ad eccezione del suo intervento a favore di un condannato a morte documentato da un atto notarile. \nIl 31 maggio 1524 suor Battista mor\u00ec a Camerino durante un\u2019epidemia di peste.\nEsperienze mistiche.\nNella \"Vita Spirituale\" suor Battista racconta le sue esperienze mistiche, che si dividono orientativamente in due tipi: il primo coinvolge immagini reali, il secondo immagini simboliche. Nel primo caso la religiosa ha delle visioni che possono essere paragonate a immagini reali o a iconografie codificate. Nel secondo caso, l\u2019immagine simbolica resta invece impressa nel suo corpo, nella sua mente, a seguito di un contatto diretto con Ges\u00f9, che in pi\u00f9 occasioni passa nella sua anima. Mentre nel primo caso la visione \u00e8 il frutto dell'estasi, ovvero dell\u2019uscita dell'anima della religiosa dal corpo, nel secondo caso l\u2019immagine simbolica resta dentro di lei come l\u2019effetto di un\u2019esperienza simile alla possessione divina (inabitazione).\nTra le visioni del primo tipo, legate ad esperienze estatiche, \u00e8 possibile annoverare quella provocata dal canto di una lauda che, insieme a sora Costanzia, aveva cominciato a intonare di fronte al focolare, mentre l\u2019una filava e l\u2019altra cuciva:La suora racconta dunque di essere caduta in deliquio proprio a seguito del canto polifonico di una lauda, le cui parole incitano a guardare i luoghi delle stimmate: \"mane\" (le mani), \"pei\" (i piedi), \"lato\" (il \"l\u0103t\u016ds\" latino, il fianco, il costato). La prima immagine vista da suor Battista \u00e8 una Piet\u00e0 (\"Vesperbild\"), ovvero la Vergine che tiene tra le sue braccia il figlio morto. Alla visione si aggiunge poi la percezione uditiva e durante l\u2019estasi suor Battista sente anche le voci lacrimose della Vergine, della Maddalena, di San Giovanni e delle altre Marie. Attraverso questa dimensione sonora, l'immagine si allarga e si trasforma nella tradizionale iconografia del \"Compianto su Cristo morto\". Questa visione sembra essere dunque modellata su immagini realmente esistenti, note e familiari, che vivono nella mente della suora e si riattivano durante l\u2019esperienza mistica. Suor Battista descrive anche i lamenti che sente durante l'estasi, le quali non annullano le voci reali delle sorelle che cercano di rianimarla, ma queste ultime svaniscono del tutto quando aumentano le grida di dolore della Vergine.\nSempre nella \"Vita Spirituale\" suor Battista racconta un'esperienza mistica che coinvolge invece immagini simboliche, le quali si formano nella sua mente a causa di un contatto diretto con Ges\u00f9. Dopo aver ascoltato una predica sull'Annunciazione, recitata dal francescano osservante fra Francesco da Urbino, suor Battista racconta di aver fatto un voto alla Vergine, mettendosi in attesa di sentire la stessa scintilla che Maria aveva sentito nell'Annunciazione. Quando finalmente Dio passa nella sua anima, chiamandola alla consacrazione, proprio come aveva fatto con la Vergine, la religiosa afferma: \u00abper darme certo segno che esso era stato nell\u2019anima mia, me lass\u00f2 tre vernanti e odoriferi gigli\u00bb. Questi tre gigli hanno per suor Battista un preciso significato simbolico, che la religiosa spiega nel testo: il primo \u00e8 \u00abuno odio del mondo\u00bb, il quale le sembra solo un inferno; il secondo \u00e8 \u00abuna cordiale umilt\u00e0\u00bb, cio\u00e8 la convinzione d\u2019essere la massima peccatrice; il terzo \u00abuno infocato desiderio de mal patire\u00bb come aveva sofferto Cristo. I tre gigli, che rappresentano le componenti fondamentali della sua vita spirituale, sono descritte come il lascito di un contatto diretto con Cristo passato dentro di lei. Queste immagini simboliche possono essere dunque considerate \u201cimmagini mentali\u201d che funzionano come \"imagines agentes\", \"immagini della memoria\", efficaci strumenti mnemonici che servono a colpire l\u2019animo del lettore e a facilitare la memorizzazione di un contenuto o di un insegnamento. L'immagine dei tre gigli con la scritta \"Ave Maria Gratia Plena\" compare tra gli stalli del coro del monastero e diviene un attributo iconografico della santa, presente in molti suoi ritratti.\nCulto.\nIl 7 aprile 1843 papa Gregorio XVI ne approv\u00f2 il culto dichiarandola Beata, mentre papa Benedetto XVI la dichiar\u00f2 santa il 17 ottobre 2010, chiudendo cos\u00ec il processo di canonizzazione avviato da papa Leone XIII il 19 dicembre 1878.\nNel 1877 una bambina di Camerino affetta da rachitismo guar\u00ec miracolosamente dopo essere stata condotta per tre giorni consecutivi presso l'urna della santa.\nIl culto della santa \u00e8 attestato anche nella diocesi di Filadelfia - negli Stati Uniti d'America - con l'istituzione di una confraternita a lei dedicata e la successiva titolazione di un altare nella cattedrale cittadina.\nAttualmente, a seguito del terremoto del 2016, le spoglie di Santa Camilla Battista da Varano sono custodite ed esposte al culto nella chiesa del nuovo monastero in legno adiacente all\u2019antico monastero di Camerino.\nOpere letterarie.\nNei secoli XV e XVI sono molte le \"puellae licteratae\" provenienti da ceti aristocratici ed entrate nei monasteri di clarisse. Erano giovani donne che conoscevano il latino, il greco, la letteratura sacra e profana, la filosofia e la teologia, che sapevano scrivere in versi e in volgare, consuete alla musica e alle arti. Suor Battista da Varano non fa eccezione. La sua fervente attivit\u00e0 letteraria, iniziata precocemente durante il noviziato ad Urbino nel 1483 con \"I Ricordi di Ges\u00f9\", \u00e8 contrassegnata da un'intensa vivacit\u00e0 intellettuale e culturale. Ne \u00e8 ulteriore riprova il suo stile e la sua scrittura: conviviale, emotiva, a tratti ironica e in continua comunicazione con l'altro, umano e divino. \nAlla luce degli studi pi\u00f9 recenti, lo \"status questionis\" degli scritti di santa Camilla Battista da Varano continua ad essere interessato da problematiche connesse allo studio dei testimoni manoscritti apocrifi e di dubbia attribuzione. Ciononostante, in attesa di edizioni critiche ed indagine bibliografiche e filologiche pi\u00f9 approfondite, \u00e8 comunque possibile stilare un elenco delle opere della santa camerte. \u00a0 \nScritti storico-autobiografici\nL'importanza che ebbe fra Pietro da Mogliano nell'esperienza formativa di suor Battista da Varano \u00e8 testimoniata dall'opera Il felice transito del beato Pietro da Mogliano, composta nel 1491, e narrante gli ultimi ventitr\u00e9 giorni di vita di fra Pietro, dal 2 al 25 luglio 1490. Dedicata a Elisabetta Gonzaga duchessa di Urbino, la meticolosit\u00e0 e il rigore storico-filologico alla base di questa \"memoria\" la rendono una dei documenti pi\u00f9 importanti per la ricostruzione del profilo anagrafico e spirituale del santo moglianese.\nAl 1491 risale lo scritto autobiografico La vita spirituale, incentrato sulla sua conversione. Il testo \u00e8 diviso in due parti: la vita nel mondo, dalla nascita all\u2019ingresso in monastero il 14 ottobre 1481, e la vita nel chiostro fino al 1491. La riflessione che la Varano fa su se stessa e sulla chiamata di Dio \u00e8 indirizzata a fra Domenico da Leonessa che ella riconosce come \u00aborigine, principio e fondamento\u00bb della sua vita spirituale.\nTrattati e rivelazioni.\nLo scritto pi\u00f9 noto e conosciuto della Varano \u00e8 I dolori mentali di Ges\u00f9, composto dall\u2019agosto al 13 settembre 1488 e dedicato al suo padre spirituale fra Pietro da Mogliano. Al centro della trattazione vi sono gli otto dolori mentali provati da Cristo durante la Passione: il primo causato dalle anime dannate che prima di morire non si pentirono dei propri peccati; il secondo dagli eletti, ovvero dalle colpe dei credenti pentiti; terzo motivo di sofferenza fu l\u2019agonia della Madre; il quarto fu quello della Maddalena; il quinto quello degli Apostoli; il sesto dolore fu generato dal tradimento di Giuda; il settimo e l\u2019ottavo rispettivamente dall\u2019ingratitudine del popolo giudaico e di tutte le creature. L\u2019opera, considerata una delle testimonianze ascetiche pi\u00f9 importante della santa camerte, riflette la sua figura di mistica e contemplativa. Il successo di questo lavoro \u00e8 testimoniato dalle traduzioni in francese, tedesco, inglese.\nDa ricordare anche il breve trattato intitolato Istruzioni al discepolo, la cui datazione sembra collocarsi al 1501. Il testo si presenta come lunga lettera anonima, scritta in terza persona, in cui una \u201cdiletta madre\u201d dispensa ad un anonimo discepolo consigli e moniti sul suo cammino spirituale. Il brano, segnato da continui riferimenti autobiografici della santa, pu\u00f2 essere letto come un grande insegnamento spirituale. Tra i temi trattati troviamo: la preghiera e la contemplazione, la vita fraterna, l\u2019amore verso i nemici, la conoscenza di se stessi nella fede, la tentazione e la lotta spirituale. Le \"Istruzioni\" sembrano annunciare una nuova fase nella vita della Varano: si invertono i ruoli perch\u00e9 la discepola \u00e8 ora diventata maestra che restituisce e condivide il cammino evangelico compiuto. Al suo figlio spirituale dice: \u00abOgni cosa della tua madre ti dico, figliuol mio, per tua consolatione; ma tu che sei prudente imitala in quello che \u00e8 conveniente, ma li stati della anima tua lassagli permutare a Dio, come ha fatto lei, perch\u00e9 in prima bisogna che sia concha che canale, tu mi intendi. Cos\u00ec pare a me che sia adesso venti anni che la sia stata concha, cio\u00e8 habia in s\u00e9 contenuto la gratia prima che sia stata canale, cio\u00e8 che l'habbia diffusa e discripta ad altri\u00bb.\nSul medesimo solco delle \"Istruzioni\" si colloca il Trattato della purit\u00e0 del cuore. Realizzato a cavallo tra 1499 e 1501, il racconto personale di suor Battista diviene insegnamento e delinea le principali tappe per giungere alla redenzione attraverso la purit\u00e0 della mente, l'amorosa crocifissione e la volontaria oblazione, ovvero il dono di se stessi.\nIconografia.\nLa fortuna figurativa della santa di Camerino \u00e8 testimoniata gi\u00e0 alla fine del XVI secolo, attraverso dipinti e incisioni, inventariati con qualche imprecisione da Giacomo Boccanera nel 1958.\nQuello che viene considerato il primo ritratto di suor Battista \u00e8 stato realizzato da un pittore marchigiano alla fine del Cinquecento. La religiosa, coronata di fiori da un angelo, \u00e8 rappresentata inginocchiata davanti ad un crocifisso, elemento centrale nelle sue pratiche devozionali. Mentre sullo sfondo a sinistra si pu\u00f2 riconoscere una porzione di chiostro, in primo piano sulla destra un angelo regge il modellino del monastero, raffigurato nelle forme precedenti al sisma del 1799. Ai piedi della santa sono rappresentati anche i tre gigli sbocciati, simbolo della sua vocazione, avvenuta a seguito dell'ascolto di una predica di fra Francesco da Urbino.\nUn altro dipinto raffigurante suor Battista viene normalmente chiamato la \"Vera Effige\" ed \u00e8 attribuito a un pittore marchigiano. La santa viene rappresentata con l'abito monastico, composto da soggolo bianco, velo nero, mantello marrone, e non mostra alcun attributo.\nLa prima tela di grandi dimensioni rappresentante suor Battista \u00e8 databile al XVII secolo. L'immagine \u00e8 stata realizzata probabilmente per l'altare destro della chiesa di santa Chiara di Camerino, in modo tale che la figura della suora fosse rivolta verso l'altare maggiore dell'edificio. Il dipinto rappresenta la santa in preghiera con le mani sul petto nel gesto dell'umiliazione e tutti gli attributi della religiosa. Attorno a lei sono raffigurati vari angeli: i due in basso a sinistra reggono il modellino del monastero, nelle forme precedenti al terremoto del 1799; quelli alle sue spalle, sulla destra, reggono diversi attributi: uno sorregge lo scudo recante lo stemma dei da Varano, rappresentato per sottolineare la famiglia di provenienza, mentre l'altro tiene i tre gigli della sua vocazione. Nella parte alta della tela, da delle nubi, si affacciano degli angeli, uno dei quali porge a suor Battista una corona dorata.\nIn un ritratto del XVII secolo suor Battista viene raffigurata con il nimbo dorato, come se fosse gi\u00e0 stata canonizzata, cosa che avvenne nel 2010, ed \u00e8 circondata da teste di angeli. La tela rappresenta la suora, coronata da fiori che, come una Madonna della Misericordia, con il proprio mantello aperto protegge sulla destra il modellino del monastero di Camerino. Quest'ultimo \u00e8 poggiato su un libro (sorretto da un angelo), interpretabile come la regola di santa Chiara, che rappresenta idealmente le fondamenta del monastero. Alla vita della suora \u00e8 legato il cingolo, che si differenzia da quello dei rami maschili dell'Ordine per il numero di nodi: oltre a quelli rappresentanti povert\u00e0, castit\u00e0 e obbedienza (comune a tutti i religiosi), se ne aggiunge un quarto annodato alla vita che rappresenta il voto clausura. Dal cingolo pende anche il \"circulum precatorium\", antenato della corona francescana. Nella sua mano destra, la religiosa tiene il ramo con i tre gigli sbocciati. Per realizzare questo quadro il pittore ricorre all'utilizzo della foglia d'oro e della foglia d'argento.\nL'ultima immagine in ordine di tempo \u00e8 lo stendardo ufficiale realizzato nel 2010 da Jerzy Kumala, iconografo ufficiale dell'O.F.M., in occasione della canonizzazione della santa, a conclusione del processo iniziato nel 1843. Sono presenti come attributi: il crocifisso, la corona ducale, lo stemma dei da Varano, la rocca e i libri."}
{"id": "2796763", "revid": "287204", "url": "https://it.wikipedia.org/wiki?curid=2796763", "title": "Wenzendorf", "text": "Wenzendorf \u00e8 un comune di 1.345 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Hollenstedt."}
{"id": "2796764", "revid": "110157", "url": "https://it.wikipedia.org/wiki?curid=2796764", "title": "Bendestorf", "text": "Bendestorf \u00e8 un comune di 2.380 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Jesteburg."}
{"id": "2796766", "revid": "110157", "url": "https://it.wikipedia.org/wiki?curid=2796766", "title": "Harmstorf", "text": "Harmstorf \u00e8 un comune di 926 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Jesteburg."}
{"id": "2796771", "revid": "110157", "url": "https://it.wikipedia.org/wiki?curid=2796771", "title": "Jesteburg", "text": "Jesteburg \u00e8 un comune di 7.396 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Jesteburg."}
{"id": "2796772", "revid": "729019", "url": "https://it.wikipedia.org/wiki?curid=2796772", "title": "San Jos\u00e9 de los Arroyos", "text": "San Jos\u00e9 de los Arroyos \u00e8 una citt\u00e0 del Paraguay, situata nel dipartimento di Caaguaz\u00fa, a 102 km dalla capitale del paese, Asunci\u00f3n.\nPopolazione.\nAl censimento del 2002 la citt\u00e0 contava una popolazione urbana di 5.027 abitanti (15.299 nell'intero distretto).\nCaratteristiche.\nFondata nel 1780 da Pedro Melo de Portugal y Villena, la citt\u00e0 ebbe come suo primo nome quello di \"San Jos\u00e9 de los dos Arroyos\" (in italiano \u201cSan Giuseppe dei due Torrenti\u201d). Ha come sua principale attivit\u00e0 l'agricoltura, ed in particolar modo la coltivazione di canna da zucchero."}
{"id": "2796773", "revid": "226458", "url": "https://it.wikipedia.org/wiki?curid=2796773", "title": "Nervo grande occipitale", "text": "Il nervo grande occipitale, o nervo di Arnold, \u00e8 il ramo dorsale del secondo nervo cervicale (C2), quindi \u00e8 un nervo misto (prevalentemente sensitivo).\nNel suo percorso si divide in due rami: \n- ramo laterale: innerva il muscolo lunghissimo della testa e il muscolo splenio della testa\n- ramo mediale: si anastomizza con i rami di C1 e C3; innerva sia il muscolo obliquo inferiore della testa e i muscoli semispinali della testa che la cute della regione occipitale"}
{"id": "2796775", "revid": "1543377", "url": "https://it.wikipedia.org/wiki?curid=2796775", "title": "Australian Championships 1968 - Singolare femminile", "text": "Billie Jean King ha battuto in finale Margaret Court 6-1 6-2."}
{"id": "2796776", "revid": "110157", "url": "https://it.wikipedia.org/wiki?curid=2796776", "title": "Eyendorf", "text": "Eyendorf \u00e8 un comune di 1.247 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Salzhausen."}
{"id": "2796778", "revid": "1714743", "url": "https://it.wikipedia.org/wiki?curid=2796778", "title": "Ugo IV di Cipro", "text": "Biografia.\nInfanzia.\nSia secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", Ugo era l'unico figlio maschio del Connestabile del regno di Cipro, Guido di Lusignano e della moglie, la signora di Beirut, Eschiva di Ibelin, che, ancora secondo \"Les familles d'outre-mer\", era la figlia secondogenita di Giovanni di Ibelin, signore di Beirut e di Alice de la Roche, figlia di Guido I de la Roche, Duca di Atene.\n&lt;br&gt;Guido di Lusignano, sempre secondo \"Les familles d'outre-mer\", era il figlio maschio quintogenito del re di Cipro (Ugo III) e di Gerusalemme (Ugo I), Ugo di Poitiers e della moglie, Isabella d'Ibelin, che ancora secondo \"Les familles d'outre-mer\", era figlia di Guido d'Ibelin, maresciallo e connestabile del Regno di Cipro, e della moglie, Filippa Barlais, figlia di Amalrico Barlais e della moglie, Agnese di Margat, figlia di Bertrando, signore di Margat.\nSua madre, Eschiva, pi\u00f9 vecchia di suo padre, Guido, di circa vent'anni, era al suo secondo matrimonio, era vedova del suo primo marito, Umfredo di Montforf, a cui aveva dato due figli, Umfredo e Ruperto che furono entrambi signori di Beirut, dopo la morte della madre.\nSuo padre, Guido, mor\u00ec nel 1304, e, come riporta la \"Chroniques d'Amadi et de Strambaldi. T. 1\", fu sepolto nel cimitero di Nicosia, tra i poveri, come da lui richiesto.\nUgo IV succedette al padre come conestabile nel 1318 e in seguito sal\u00ec al trono alla morte dello zio Enrico II, dal momento che questi non aveva figli. Egli era un membro della Casa di Lusignano.\nPrimo matrimonio.\nIl primo matrimonio di Ugo venne celebrato verso il 1307 con Maria d'Ibelin (1294 \u2013 prima del 30 giugno 1318), figlia di Guido d'Ibelin, conte di Giaffa, e della moglie, nonch\u00e9 cugina, Maria d'Ibelin, signora d'Ascalona e Naumachia, citati da \"Les familles d'outre-mer\", come genitori di una figlia; il matrimonio viene riportato da Wipertus Hugo R\u00fcdt de Collenberg, storico Franco-Ungaro-Tedesco, nel suo \"Familles de l'Orient latin, XIIe-XIVe si\u00e8cles\" (non consultato), dove riporta che fu necessaria una dispensa papale di Papa Clemente V, nel 1307.\nTra il 1310 ed il 1318, Ugo fu nominato connestabile di Cipro, come ci viene confermato dalla \"Chroniques d'Amadi et de Strambaldi. T. 1\". \nSecondo matrimonio.\nDopo essere rimasto vedovo, Ugo, il 17 settembre 1318, spos\u00f2 Alice d'Ibelin (1304/1306 \u2013 dopo il 6 agosto 1386), figlia di Guido d'Ibelin, signore del castello di Nicosia, siniscalco di Cipro e della moglie, nonch\u00e9 cugina, Isabella o Margherita d'Ibelin, ancora il R\u00fcdt de Collenberg riporta che fu necessaria una dispensa papale di Papa Giovanni XXII, nel 1318.\n&lt;br&gt;La \"Chroniques d'Amadi et de Strambaldi. T. 1\" riporta che a seguito del ritrovamento della croce di Tochni, la regina, Alice, che aveva problemi a parlare, riacquist\u00f2 l'uso della lingua.\n&lt;br&gt;Dopo la morte di Ugo, la regina, Alice, contrasse un secondo matrimonio con Filippo conte di Braunschweig-Grubenhagen, come riporta la \"Chroniques d'Amadi et de Strambaldi. T. 1\".\nRe di Cipro.\nSuo zio, Enrico II, re di Cipro e di Gerusalemme, mor\u00ec nella notte tra il 30 ed il 31 marzo 1324, mentre si trovava in un casale nelle vicinanze di Nicosia, per andare a caccia col falcone, e fu tumulato nella chiesa di San Francesco di Nicosia.\n&lt;br&gt;Non avendo avuto discendenza, nei suoi titoli succedette Ugo, che fu preferito alla zia, Alice.\n&lt;br&gt;Ugo e la moglie Alice vennero incoronati re (Ugo IV) e regina di Cipro nella cattedrale di Santa Sofia, a Nicosia, il 15 aprile 1324; lo stesso anno, il 13 maggio, vennero incoronati nella cattedrale di San Nicola, a Famagosta, come re (Ugo II) e regina titolare di Gerusalemme. \n&lt;br&gt;In qualit\u00e0 di governante, re Ugo IV firm\u00f2 un accordo con i Veneziani al riguardo delle attivit\u00e0 dei mercanti della Serenissima che si stabilivano a Cipro; questo cre\u00f2 dei problemi con Genova, avversaria di Venezia, ma Ugo fu in grado di negoziare anche con i genovesi ed arriv\u00f2 ad un accordo nel 1329, nel quale la Repubblica di Genova chiedeva che il Re di Cipro pagasse i debiti dello zio Enrico II.\n&lt;br&gt;Ugo IV si dimostr\u00f2 soddisfatto di essere arrivato a governare Cipro, dal momento che fu cos\u00ec in grado di impedire al figlio Pietro I di andare in Europa occidentale a reclutare aiuti per una nuova crociata, volta a riconquistare il loro Regno di Gerusalemme. \n&lt;br&gt;Nel 1344, dopo che papa Clemente VI, aveva indetto una crociata contro i Turchi, Ugo IV, allest\u00ec quattro navi per ordine del papa e strinse un'alleanza con Venezia e i Cavalieri Ospitalieri, che congiuntamente riusc\u00ec a sconfiggere la flotta turca a Smirne e i Cavalieri di San Giovanni occuparono la citt\u00e0; l'anno seguente, gli alleati sconfissero i Turchi a Imbro, per mare e per terra, ma Ugo ne trasse poco beneficio, cosicch\u00e9 decise di ritirarsi dalla lega.\nDurante il suo regno Ugo IV fu molto severo nelle questioni riguardanti la giustizia; quando i suoi due figli, Pietro e Giovanni, nel 1348, lasciarono Cipro per un viaggio in Europa senza permesso, egli arrest\u00f2 Giovanni Lombardo, l'uomo che li aveva aiutati a lasciare l'isola, lo imprigion\u00f2 e tortur\u00f2, tagliandoli una mano ed un piede prima di impiccarlo nell'aprile 1349. \n&lt;br&gt;Ugo allest\u00ec due navi che andarono alla ricerca dei figli, riuscirono a riportarli a Cipro e li fece imprigionare ed egli stesso fece da carceriere, ma poi si impietos\u00ec e li fece tornare a Nicosia. \nAbdicazione e morte.\nUgo IV, nel 1358, cedette la corona di Cipro al figlio Pietro come Pietro I e contemporaneamente nomin\u00f2 l'altro figlio, Giovanni, principe di Antiochia e connestabile di Cipro.\n&lt;br&gt;Ugo IV mor\u00ec il 10 ottobre 1359 a Nicosia e Pietro, con la moglie, Eleonora, furono incoronati a Famagosta re e regina di Gerusalemme.\nCarattere.\nAlcune fonti testimoniano come egli fosse ben educato, avesse interessi nei campi dell'arte, della letteratura e della filosofia e possedesse una grande conoscenza della letteratura latina. Ugo IV possedeva una residenza estiva a Lapithos, dove organizzava dei convegni filosofici; Giovanni Boccaccio scrisse il \"Genealogia Deorum Gentilium\" dietro richiesta di Ugo IV.\nDiscendenza.\nUgo IV e Maria d'Ibelin ebbero almeno un figlio, come conferma anche la \"Histoire de l'\u00eele de Chypre sous le r\u00e8gne des princes de la maison de Lusignan, Volume 2\":\nGuido da Maria di Borbone ebbe un figlio:\nDal secondo matrimonio con Alice d'Ibelin Ugo IV ebbe sette figli:\nUgo IV ebbe anche un figlio, di cui non si conosce esattamente la madre:"}
{"id": "2796779", "revid": "287204", "url": "https://it.wikipedia.org/wiki?curid=2796779", "title": "Garlstorf", "text": "Garlstorf \u00e8 un comune di 1.082 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Salzhausen."}
{"id": "2796780", "revid": "110157", "url": "https://it.wikipedia.org/wiki?curid=2796780", "title": "Garstedt", "text": "Garstedt \u00e8 un comune di 1.461 abitanti della Bassa Sassonia, in Germania.\nAppartiene al circondario di Harburg ed \u00e8 parte della Samtgemeinde Salzhausen."}
{"id": "2796781", "revid": "1104133", "url": "https://it.wikipedia.org/wiki?curid=2796781", "title": "Mandaci una cartolina", "text": "Mandaci una cartolina \u00e8 un brano musicale di Carmen Consoli, secondo singolo estratto dall'album \"Elettra\", pubblicato nel 2009.\nIl brano era tra i cinque candidati alla terza edizione del Premio Mogol.\nLa canzone compare anche nell'album live \"Eco di sirene\", pubblicato il 13 aprile 2018.\nDescrizione.\n\"Mandaci una cartolina\" \u00e8 stata scritta dalla stessa Carmen Consoli, ed \u00e8 dedicata al padre Giuseppe, venuto a mancare pochi mesi prima della scrittura del brano, che la stessa Consoli ha detto di avere composto in 4 ore. Dice la Consoli:"}
{"id": "2796782", "revid": "6923", "url": "https://it.wikipedia.org/wiki?curid=2796782", "title": "Emil Muller", "text": "Muller nacque a Karlsruhe e lavor\u00f2 come avvocato prima di entrare in esercito. Fu nominato capo del campo di prigionia Flavy de Martel dove erano detenuti circa 1000 prigionieri. Fra le accuse mosse contro di lui dopo la fine della Prima guerra mondiale vi fu l'incapacit\u00e0 di mantenere una condizione decente del campo che ha portato alla morte di molti come risultato della dissenteria e l'incapacit\u00e0 di impedire la commissione di reati e di punire i responsabili degli stessi, cos\u00ec come la violenza fisica diretta verso i prigionieri.\nFu condannato a sei mesi.\nIl termine \"Responsabilit\u00e0 di comando\" fu applicata per la prima volta nel processo di Muller."}
{"id": "2796783", "revid": "287204", "url": "https://it.wikipedia.org/wiki?curid=2796783", "title": "G\u00f6denstorf", "text": "G\u00f6denstorf \u00e8 un comune di 961 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Salzhausen."}
{"id": "2796784", "revid": "599013", "url": "https://it.wikipedia.org/wiki?curid=2796784", "title": "Helmut Kassner", "text": "Carriera.\nFratello minore di Horst Kassner che gi\u00e0 aveva partecipato alle stesse competizioni alla fine degli anni cinquanta, in totale ha ottenuto piazzamenti validi per ottenere punti nella classifica mondiale in 15 GP (7 in Classe 500, 5 in Classe 350, 3 in Classe 250), partecipando ai motomondiali dal 1973 (in cui ha esordito nel Gran Premio motociclistico di Germania) al 1977.\nDurante la sua carriera ha guidato moto Yamaha e Suzuki e la sua annata migliore fu il motomondiale 1974 in cui ottenne due vittorie e un secondo posto nello stesso gran premio di casa vincendo in 350 che in 250 e ottenendo la seconda posizione in 500; c'\u00e8 da tenere per\u00f2 in considerazione il fatto che in tale edizione la corsa, svoltasi in condizioni atmosferiche pessime, fu boicottata da molti piloti che contestavano la sicurezza del circuito del N\u00fcrburgring e nella classifica finale (in 500 corsero solamente quattro piloti) non appaiono piloti in lizza per la vittoria nel motomondiale. A livello nazionale vinse quattro volte il campionato IDM tedesco classe 500 dal 1974 al 1977 e una volta la 350 nel 1975."}
{"id": "2796785", "revid": "1543377", "url": "https://it.wikipedia.org/wiki?curid=2796785", "title": "Australian Championships 1967 - Singolare femminile", "text": "Nancy Richey ha battuto in finale Lesley Turner 6-1 6-4."}
{"id": "2796788", "revid": "110157", "url": "https://it.wikipedia.org/wiki?curid=2796788", "title": "Salzhausen", "text": "Salzhausen \u00e8 un comune di 4.534 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Salzhausen."}
{"id": "2796796", "revid": "110157", "url": "https://it.wikipedia.org/wiki?curid=2796796", "title": "Toppenstedt", "text": "Toppenstedt \u00e8 un comune di 2.109 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Salzhausen."}
{"id": "2796797", "revid": "110157", "url": "https://it.wikipedia.org/wiki?curid=2796797", "title": "Vierh\u00f6fen", "text": "Vierh\u00f6fen \u00e8 un comune di 1.007 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Salzhausen."}
{"id": "2796799", "revid": "1543377", "url": "https://it.wikipedia.org/wiki?curid=2796799", "title": "Australian Championships 1966 - Singolare femminile", "text": "Margaret Court ha battuto in finale Nancy Richey dopo il ritiro della statunitense."}
{"id": "2796801", "revid": "767487", "url": "https://it.wikipedia.org/wiki?curid=2796801", "title": "Wulfsen", "text": "Wulfsen \u00e8 un comune di 1.672 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Salzhausen."}
{"id": "2796804", "revid": "729019", "url": "https://it.wikipedia.org/wiki?curid=2796804", "title": "Uruca (San Jos\u00e9)", "text": "Uruca \u00e8 un distretto della Costa Rica facente parte del Cantone di San Jos\u00e9, nella provincia omonima.\nUruca comprende 21 rioni (\"barrios\"):\nIl distretto fa parte dell'area urbana della capitale San Jos\u00e9, \u00e8 il secondo del cantone per superficie ed \u00e8 attualmente un'importante zona industriale. Ospita comunque anche aree residenziali e vi si trova il \"Parque Nacional de Diversiones\", grande parco dei divertimenti."}
{"id": "2796805", "revid": "110157", "url": "https://it.wikipedia.org/wiki?curid=2796805", "title": "Dohren (Harburg)", "text": "Dohren \u00e8 un comune di 1.099 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796806", "revid": "599013", "url": "https://it.wikipedia.org/wiki?curid=2796806", "title": "Uruca", "text": ""}
{"id": "2796807", "revid": "110157", "url": "https://it.wikipedia.org/wiki?curid=2796807", "title": "Handeloh", "text": "Handeloh \u00e8 un comune di 2.482 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796816", "revid": "110157", "url": "https://it.wikipedia.org/wiki?curid=2796816", "title": "Heidenau (Bassa Sassonia)", "text": "Heidenau \u00e8 un comune di 2.142 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796818", "revid": "287204", "url": "https://it.wikipedia.org/wiki?curid=2796818", "title": "Luigi Rossi Bernardi", "text": "Biografia.\nLaureatosi in Medicina e Chirurgia nel 1958 presso l'Universit\u00e0 degli Studi di Milano, dal 1961 al 1965 svolse ricerche per la NATO e per l'Aeronautica militare statunitense. Nel 1964 consegu\u00ec un dottorato di ricerca a Cambridge. Fu ricercatore anche nei Paesi Bassi e negli Stati Uniti.\nDocente ordinario di Chimica biologica presso la Facolt\u00e0 di Medicina dell'Universit\u00e0 di Milano dal 1965, si occup\u00f2 in particolare di fisiologia dell'apparato respiratorio, conducendo una serie di lavori che hanno permesso la comprensione dei meccanismi di combinazione e di trasporto dell'anidride carbonica attraverso il sangue. Ha collaborato a studi multicentrici italiani e internazionali sulle propriet\u00e0 chimico-fisiche dell'emoglobina.\nDal 1974 al 1984 Rossi Bernardi assunse la direzione scientifica dell'ospedale San Raffaele di Milano e dal 1982 fece parte della Commissione per la ricerca biomedica della regione Lombardia. Fu insignito dell'Ordine della Minerva dall'Universit\u00e0 degli Studi \"Gabriele d'Annunzio\".\nDal 1984 al 1993 fu presidente del Consiglio Nazionale delle Ricerche, e come tale, ricopr\u00ec la carica di presidente della sua Giunta Amministrativa.\nNel corso degli anni ricopr\u00ec i ruoli di assessore alla ricerca, innovazione e capitale umano presso il comune di Milano e quello di direttore scientifico del Gruppo MultiMedica, con sede a Sesto San Giovanni.\n\u00c8 morto il 16 dicembre 2019."}
{"id": "2796819", "revid": "11959", "url": "https://it.wikipedia.org/wiki?curid=2796819", "title": "Alb\u00e0nia Caucasica", "text": ""}
{"id": "2796822", "revid": "92723", "url": "https://it.wikipedia.org/wiki?curid=2796822", "title": "Quattro di coppia", "text": "Il quattro di coppia \u00e8 un'imbarcazione con cui si pratica lo sport del canottaggio. \nDescrizione.\nL'imbarcazione \u00e8 lunga 12 metri e vi sono quattro atleti a bordo, ognuno dei quali ha a disposizione due remi. Il vogatore impugna un remo nella mano sinistra ed un altro nella mano destra, vogando in sincrono con gli altri tre atleti. La direzione viene mantenuta tramite il timone che, grazie a fili metallici pu\u00f2 essere direzionato muovendo verso destra o sinistra la punta del piede destro di uno dei vogatori, al quale \u00e8 collegato. Di solito questo compito viene assegnato o al capovoga o al prodiere, dato che possiedono la visuale migliore per mantenere la direzione di partenza. Il compito pi\u00f9 importante \u00e8 quello del capovoga perch\u00e9 \u00e8 lui a decidere, conoscendo quelle che sono le caratteristiche peculiari di ogni altro atleta presente nell'imbarcazione, la cadenza di vogata durante l'allenamento o la competizione.\nGare e Giochi Olimpici.\nIl quattro di coppia \u00e8 una delle barche regine del canottaggio italiano con la conquista di 2 medaglie d'oro a Seul 1988 (con a bordo Agostino Abbagnale, Gianluca Farina, Davide Tizzano e Piero Poli) e a Sydney 2000 (Rossano Galtarossa, Simone Raineri, Alessio Sartori e ancora Agostino Abbagnale) ed una d'argento a Pechino 2008 (Rossano Galtarossa, Simone Raineri, Luca Agamennoni e Simone Venier). L'Italia ha inoltre vinto 4 ori mondiali e negli ultimi campionati del mondo a Lake Karapiro in Nuova Zelanda si \u00e8 classificata seconda. Gli attuali campioni olimpici sono l'armo polacco mentre i campioni mondiali in carica sono i canottieri della Croazia."}
{"id": "2796825", "revid": "599341", "url": "https://it.wikipedia.org/wiki?curid=2796825", "title": "Assorbimento del ferro alimentare", "text": "L'assorbimento del ferro alimentare \u00e8 il processo con cui l'organismo, in seguito alla digestione, assorbe il ferro presente negli alimenti.\nCaratteristiche.\nIl ferro nell'organismo.\nIn un uomo adulto sono contenuti 3-4 g di ferro. Il 68% del ferro, cio\u00e8 pi\u00f9 dei 2/3, \u00e8 contenuto nei quattro gruppi eme dell'emoglobina, il 27% \u00e8 contenuto nella ferritina, il 4% nella mioglobina, lo 0,6% in alcuni enzimi come gruppo prostetico e solo lo 0,1% nella transferrina. Il ferro \u00e8 rilasciato in gran parte a livello del midollo osseo per l'incorporazione negli eritrociti; una parte \u00e8 contenuta nella ferritina della mucosa intestinale e nel fegato; ed \u00e8 presente anche nella milza, dove gli eritrociti vengono degradati. In caso di carenza di ferro, l'organismo ricorre alle proprie riserve e non compaiono particolari sintomi. Successivamente, quando le riserve si stanno esaurendo, la ferritina nel sangue diminuisce ed \u00e8 sempre meno satura e diminuiscono i livelli di emoglobina; di conseguenza, si hanno alterazioni a livello degli eritrociti. In casi di grave carenza, gli enzimi che contengono ferro come gruppo prostetico diminuiscono la propria efficienza e si riscontrano gravi effetti a livello metabolico.\nL'eccesso di assorbimento di ferro \u00e8 caratteristico dell'emocromatosi idiopatica, frequente negli uomini, mentre nelle donne si presenta in forma pi\u00f9 lieve a causa delle mestruazioni (ed eventualmente della gravidanza), che eliminano in parte il ferro in eccesso. L'accumulo di ferro in alcuni organi del corpo pu\u00f2 portare a cirrosi epatica, insufficienza cardiaca, diabete mellito e favorire alcuni tipi di neoplasie.\nAltre patologie caratterizzate da eccesso di ferro sono le anemie emolitiche, tra cui le talassemie.\nIl ferro negli alimenti.\nIl ferro si trova nei cibi sotto forma di \"ferro eme\" o di \"ferro non eme\" (quest'ultimo \u00e8 detto anche \"ferro inorganico\"). Nel secondo caso, pu\u00f2 essere presente o sotto forma di ione ferroso (ione Fe2+, bivalente), o sotto forma di ione ferrico (ione Fe3+, trivalente), i quali sono solubili rispettivamente a pH 7 e a pH minore di 3.\nIl ferro eme si trova solo negli alimenti di origine animale, in particolare nella carne, in quanto presente nelle emoproteine muscolari (i latticini, al contrario, ne sono del tutto privi). Ha la possibilit\u00e0 di essere maggiormente assorbito rispetto al ferro non eme, ed \u00e8 presente in quantit\u00e0 minore.\nIl ferro non eme si trova sia nella carne, sia negli alimenti di origine vegetale. Tra gli alimenti pi\u00f9 ricchi di ferro ci sono il tuorlo d'uovo, i legumi, il fegato, le carni rosse. Gli spinaci, seppur contengano ferro, non costituiscono una buona fonte (a differenza di quanto affermano le credenze popolari) perch\u00e9 il ferro si lega facilmente all'ossalato che lo rende meno assorbibile dal corpo umano e al fitato (l'inositolo esafosfato), che ne inibisce la dissociazione ad opera delle reazioni chimiche gastrointestinali, e quindi l'assorbimento.\nAssorbimento.\nGli alimenti ricchi di ferro vengono attaccati all'interno dello stomaco dai succhi gastrici, che facilitano la dissociazione degli ioni del ferro dal resto del cibo (dissociazione che \u00e8 peraltro favorita dalla cottura). Con l'aiuto dell'acido ascorbico, tali ioni vengono subito ridotti a ioni ferrosi Fe2+; \u00e8 per questa ragione che per assorbire meglio il ferro presente nei vegetali \u00e8 consigliabile il consumo contemporaneo di alimenti ricchi di vitamina C. L'assorbimento aumenta fino a 2-3 volte . Non tutti i composti possono essere dissociati dal ferro che contengono e questa parte del ferro alimentare, che \u00e8 la maggiore, non viene assorbita.\nIl ferro viene assorbito principalmente nell'intestino, in particolare nel duodeno. Gli enterociti sono in grado di assorbire il ferro \"eme\" direttamente, in quanto l'intera molecola che lo contiene pu\u00f2 attraversare la membrana dell'enterocita (per poi rilasciare il ferro sotto forma di ione trivalente, in particolare dividendosi in protoporfirina IX e Fe3+ libero). Il ferro eme deriva dalle molecole di emoglobina e mioglobina responsabili del trasporto di ossigeno e della conservazione nel sangue e nei muscoli, rispettivamente. Una volta rilasciata dalla matrice alimentare, la molecola eme agisce come un anello protettivo attorno all'atomo centrale di ferro che protegge, non d\u00e0 luogo a reazioni con altri componenti alimentari, resta solubile nell'intestino ed \u00e8 assorbito sulla superficie delle cellule intestinali. Al contrario, il ferro \"non eme\" pu\u00f2 essere assorbito solo dopo essere stato separato dalla molecola originaria e legato ad altre molecole, come zuccheri o acido ascorbico.\nL'organismo \u00e8 in grado di assorbire il ferro \"non eme\" bivalente, ma non quello trivalente, la cui formazione \u00e8 favorita dal carattere basico dell'ambiente duodenale, dovuto ai succhi pancreatici. Di conseguenza, il ferro trivalente, per essere assorbito, deve prima essere ridotto nella forma bivalente. La riduzione pu\u00f2 avvenire nello stomaco, favorita dall'acidit\u00e0 dovuta alla presenza dei succhi gastrici, o nell'intestino, in cui viene ridotto dal \"citocromo duodenale B\" (o anche \"DCYTB\"), presente sul dominio apicale delle cellule duodenali. Dopo la riduzione, un trasportatore di metalli divalenti (\"DMT-1\") ne consente l'ingresso nella cellula intestinale tramite un simporto Fe2+/H+.\nIl ferro pu\u00f2 entrare nelle cellule epiteliali duodenali, oltre che tramite la riduzione e il successivo trasporto da parte dello DMT-1, anche attraverso specifiche integrine collegate alla mobilferrina.\nL'assorbimento a livello della mucosa \u00e8 influenzato dalla concentrazione di ferro gi\u00e0 presente nell'organismo: una carenza di ferro porta ad un aumentato assorbimento intestinale, mentre un sovraccarico di ferro porta ad una diminuzione dell'assorbimento. Infatti:\nUn altro meccanismo di regolazione avviene attraverso la mobilferrina: quest'ultima, se c'\u00e8 carenza di ferro, lo trasporta sino alla membrana basale dell'epitelio, ma, in condizioni di sovraccarico, lo lega alla ferritina.\nGiunto presso la membrana basale, il ferro \u00e8 trasportato nei capillari sanguigni dal complesso efestina-ferroportina 1, che lo lega alla transferrina (la quale ha proprio il compito di trasportare il ferro nel sangue).\nI tannini di tipo idrolizzabile, e in particolare i gallotannini, legano i metalli come il rame ed il ferro non eme, riducendone l'assorbimento.\nRegolazione.\nLe due proteine che fungono da sensore delle variazioni della concentrazione di ferro nel citoplasma delle cellule epiteliali duodenali sono le proteine regolatrici del ferro e prendono rispettivamente il nome di IRP1 (che corrisponde alla forma apoenzimatica dell'aconitasi) e IRP2 (il nome \"IRP\" viene dall'inglese \"iron regulatory proteins\"). La proteina IRP1 si lega ad alcuni mRNA coinvolti nel metabolismo del ferro e se la concentrazione di ferro \u00e8 elevata assembla un gruppo prostetico formato da cubi con 4 atomi di ferro e 4 atomi di zolfo, alternati ai vertici. Tale gruppo prostetico fornisce all'IRP attivit\u00e0 aconitasica. Se la concentrazione di ferro \u00e8 bassa, il gruppo prostetico si dissocia e l'IRP1 si lega a sequenze specifiche di alcuni mRNA, noti come sequenze IRE (\"iron response elements\"). Sono stati identificati sette mRNA provvisti di sequenze IRE, cinque ne contengono solo una presso l'estremit\u00e0 5' (tra questi quello che codifica per il DMT-1), due ne contengono numerose presso l'estremit\u00e0 3' (tra questi quello che codifica per la transferrina).\nIn caso di carenza di ferro IRP1 si lega alla sequenza IRE dell'mRNA codificante per la transferrina e lo stabilizza, favorendone la traduzione e quindi aumentando la sintesi di questa proteina che permette un rapido trasporto di ferro nel sangue, necessario in condizioni di carenza. Quando le IRP si legano alla sequenza IRE dell'mRNA per la ferritina (presso l'estremit\u00e0 5') invece determinano una diminuzione della velocit\u00e0 di traduzione e quindi una minor sintesi di ferritina, coerentemente alla scarsit\u00e0 di ferro. Se la concentrazione di ferro \u00e8 troppo elevata le IRP sono inibite e il ferro viene immagazzinato nel fegato e nella ferritina, la cui sintesi non \u00e8 pi\u00f9 ostacolata dalle IRP.\nIRP1 e IRP2 differiscono per la loro modalit\u00e0 di regolazione. IRP1 \u00e8 regolata dalla concentrazione di ferro, che ne determina modificazioni che le permettono o meno di legarsi alle sequenze IRE sugli mRNA che le possiedono; invece, IRP2 \u00e8 regolata attraverso un aumento della sua sintesi in caso di carenza di ferro o una sua pi\u00f9 elevata degradazione nel proteasoma in caso di elevata concentrazione di ferro. Un notevole indicatore della concentrazione di ferro nel sangue \u00e8 l'ormone epatico epcidina, il quale aumenta in caso di sufficiente quantit\u00e0 di ferro e diminuisce in caso di insufficiente quantit\u00e0 di ferro nell'organismo. Mutazioni nel gene per l'epcidina portano a emocromatosi ereditaria. L'epcidina si lega alla ferroportina e tale legame pare essere un segnale per la sua degradazione; pare inoltre che sia il principale responsabile della sua regolazione, .\nEliminazione e regolazione.\nL'eliminazione del ferro avviene quasi esclusivamente per desquamazione dell'epitelio della mucosa intestinale, che si unisce al cibo non digerito per costituire le feci. Un uomo adulto elimina in questo modo circa 1\u00a0mg di ferro al giorno. In una donna in gravidanza o in menopausa, le perdite di ferro sono maggiori. Le mestruazioni influenzano il fabbisogno di ferro, che cresce fino a 4-5 volte rispetto ad un uomo adulto, durante la gravidanza, mentre \u00e8 pari a quello di un maschio adulto per una donna in menopausa. Sono richieste maggiori quantit\u00e0 di ferro anche nei pazienti che hanno subito forti emorragie.\nCome gi\u00e0 visto, uno dei fattori principali che influiscono sulla quantit\u00e0 di ferro assorbito durante la digestione \u00e8 la regolazione operata dall'organismo stesso. Infatti, questa regolazione permette all'organismo di mantenere costante la quantit\u00e0 di ferro presente al suo interno. L'assorbimento del ferro non eme \u00e8 influenzata dalla presenza di altre sostanze che vengono digerite assieme ad esso. Esse, invece, \"non\" hanno effetto sull'assorbimento del ferro eme.Alcune di queste sostanze sono l'acido citrico e acido ascorbico, che favoriscono l'assorbimento. Alle persone che hanno bisogno di limitare la quantit\u00e0 di ferro assorbita, si consiglia talvolta di assumere queste sostanze \"lontano dai pasti\".Tra le sostanze che limitano l'assorbimento, ci sono il caff\u00e8, il t\u00e8, alcune spezie. La cottura dei cibi in pentolame di ghisa pu\u00f2 portare ad un aumento della quantit\u00e0 di ferro presente nei cibi stessi (perch\u00e9 rilasciato dalla ghisa).\nSono fattori inibenti o limitanti l'assorbimento del ferro:"}
{"id": "2796827", "revid": "1543377", "url": "https://it.wikipedia.org/wiki?curid=2796827", "title": "Processo di Lipsia (1921)", "text": "Il processo di Lipsia fu un processo a criminali di guerra tedeschi della prima guerra mondiale, tenutosi nel 1921 dalla Corte Suprema Tedesca, come parte delle sanzioni imposte al Governo Tedesco nel Trattato di Versailles.\nEredit\u00e0 del processo.\nIl processo di Lipsia fu il primo tentativo di elaborare un sistema globale per il perseguimento delle violazioni del diritto internazionale. Questa tendenza fu rinnovata nel corso della seconda guerra mondiale, mentre i Governi Alleati decisero di processare dopo la fine della guerra i leader dell'Asse per crimini di guerra.\nDopo la fine della Guerra Fredda, la stessa tendenza port\u00f2 alla costituzione della Corte penale internazionale nel 2002."}
{"id": "2796828", "revid": "81197504", "url": "https://it.wikipedia.org/wiki?curid=2796828", "title": "Via dell'infanzia spirituale", "text": ""}
{"id": "2796832", "revid": "110157", "url": "https://it.wikipedia.org/wiki?curid=2796832", "title": "Kakenstorf", "text": "Kakenstorf \u00e8 un comune di 1.411 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796834", "revid": "256896", "url": "https://it.wikipedia.org/wiki?curid=2796834", "title": "International computer driving Licence", "text": ""}
{"id": "2796836", "revid": "1543377", "url": "https://it.wikipedia.org/wiki?curid=2796836", "title": "Mata Redonda", "text": "Mata Redonda \u00e8 un distretto della Costa Rica facente parte del Cantone di San Jos\u00e9, nella provincia omonima.\nMata Redonda comprende 13 rioni (\"barrios\"):\nIl distretto fa parte dell'area urbana della capitale San Jos\u00e9, ed \u00e8 una zona prettamente residenziale; vi sono presenti anche le sedi di alcuni enti governativi, tra cui il Ministero dell'agricoltura e l\"'Instituto Costarricense de Electricidad\"."}
{"id": "2796838", "revid": "256896", "url": "https://it.wikipedia.org/wiki?curid=2796838", "title": "Patente internazionale per l'uso del computer", "text": ""}
{"id": "2796844", "revid": "287204", "url": "https://it.wikipedia.org/wiki?curid=2796844", "title": "K\u00f6nigsmoor", "text": "K\u00f6nigsmoor \u00e8 un comune di 658 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796851", "revid": "484362", "url": "https://it.wikipedia.org/wiki?curid=2796851", "title": "Otter", "text": "Otter \u00e8 un comune di 1.522 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796852", "revid": "1522738", "url": "https://it.wikipedia.org/wiki?curid=2796852", "title": "Repubblica Popolare di Kampuchea", "text": "La Repubblica Popolare di Kampuchea fu lo stato che sorse in Cambogia dopo l'invasione vietnamita e il conseguente rovesciamento nel 1979 della Kampuchea Democratica, la dittatura degli Khmer rossi. \nIl presidente dello Stato fu Heng Samrin. I principali alleati del Paese furono il Vietnam e l'Unione Sovietica.\nStoria.\nL'invasione da parte delle forze vietnamite fu la diretta conseguenza delle continue provocazioni che il regime cambogiano aveva inviato tra il 1976 e il 1979, soprattutto per quanto riguarda il controllo del delta del fiume Mekong, rivendicato dal regime di Pol Pot.\nSe da una parte l'invasione contribu\u00ec a devastare ulteriormente un territorio gi\u00e0 scosso da anni di fame, guerra civile e dittatura, dall'altro depose il regno del terrore degli Khmer rossi, che in meno di 4 anni di governo aveva sterminato pi\u00f9 di 2 milioni di civili (circa un terzo della popolazione), riuscendo quindi ad interrompere quello che gli storici hanno definito \"autogenocidio cambogiano\".\nNel dicembre 1979, subito dopo la cattura di Phnom Penh da parte delle forze vietnamite, venne proclamata la Repubblica Popolare di Kampuchea. La direzione centrale venne formata da membri del Comitato di Salvezza Nazionale, ovvero membri del Partito Comunista Cambogiano in disaccordo con le viste politiche di Pol Pot. \nSempre in quel periodo Pen Sovan venne proclamato Segretario Generale del Partito Rivoluzionare Popolare della Kampuchea. Chan Sy venne nominato Primo Ministro ad interim. La direzione venne composta direttamente dalle forze di occupazione vietnamite, che contribuirono ad eliminare le ultime sacche di resistenza nella Cambogia centrale. I Khmer Rossi fuggirono al confine con la Thailandia e inzi\u00f2 una lunga guerriglia che dur\u00f2 fino al 1999. \nNel frattempo, la popolazione allocata nelle campagne nel 1976 torn\u00f2 nelle citt\u00e0. Ci volle un po' prima che l'elettricit\u00e0, acqua corrente e beni di prima necessit\u00e0 tornassero nei centri abitati. Il paese nel 1980 cominci\u00f2 la lunga ricostruzione, non c'erano scuole, ospedali, polizia e neanche una moneta stabile, perci\u00f2 venne usato il Dong vietnamita fino al 1981 quando il Riel venne messo in circolazione di nuovo. \nSi ebbero per\u00f2 molti problemi finanziari a causa delle distruzione delle banche da parte dei Khmer Rossi. \nCon l'approvazione della costituzione nel giugno 1981, il paese divenne uno Stato secolare e il buddismo venne nuovamente accettato come religione. \nIl ritiro delle truppe vietnamite avvenne nel 1989 e il regime comunista cess\u00f2 di esistere nel 1991. Il partito al potere venne rinominato \"Partito Popolare Cambogiano\" con a capo Hun Sen, comandante militare dei Khmer Rossi nella regione Nord-Est (disertato nel 1978) e attuale Primo Ministro dal 1984. \nIn seguito venne instaurato un governo di transizione denominato (durante il quale il Paese cambi\u00f2 definizione in \"Stato della Cambogia\") della durata di 4 anni, presieduto da Hun Sen.\nCon l'importante mediazione delle Nazioni Unite, nel 1993 in Cambogia venne ripristinato un governo multipartitico e monarchico come prima del 1970, con re Norodom Sihanouk."}
{"id": "2796855", "revid": "599013", "url": "https://it.wikipedia.org/wiki?curid=2796855", "title": "Arthur Wheeler", "text": "Carriera.\nDopo aver debuttato nel Tourist Trophy 1949 nello Junior TT, ha gareggiato nel motomondiale sino al 1962, ottenendo punti validi per la classifica in un totale di 27 gran premi quasi tutti nella classe 250 ad eccezione di uno in classe 350 nel 1962, ultimo anno della sua carriera e due nella classe 125 nel 1958 e 1959.\nIn 250 \u00e8 riuscito a vincere anche due GP, uno nel 1954 (il GP delle Nazioni) e uno nel 1962 (Il GP d'Argentina) entrambe con la Moto Guzzi. In quell'anno ha ottenuto anche la sua migliore prestazione classificandosi terzo nella classifica finale del motomondiale 250"}
{"id": "2796857", "revid": "110157", "url": "https://it.wikipedia.org/wiki?curid=2796857", "title": "Tostedt", "text": "Tostedt \u00e8 un comune di 13.186 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796858", "revid": "767487", "url": "https://it.wikipedia.org/wiki?curid=2796858", "title": "Stazione sperimentale per la seta", "text": "La Stazione sperimentale per la seta (SSS) \u00e8 una azienda speciale della Camera di commercio di Milano.\nScopo della SSS \u00e8 la ricerca scientifica applicata applicata ai settori della sericoltura e del tessile.\nStoria.\nViene istituita nel 1923 in base al Regio Decreto 7/10/1923 n. 3266.\nLa Stazione, con Decreto Legislativo 29 ottobre 1999, n. 540 \u00e8 stata successivamente trasformata in ente pubblico economico.\nIl decreto attuativo della legge n. 99 del 23 luglio 2009 sul riordino delle Stazioni sperimentali per l'industria \u00e8 stato superato dalla manovra economica straordinaria del maggio 2010 (Decreto-legge 78/2010) che prevede la soppressione di tutte le Stazioni Sperimentali. I compiti e attribuzioni della SSS sono passati alla Camera di commercio di Milano.\nIl decreto interministeriale attuativo del 1\u00ba aprile 2011 ha fissato i tempi e modalit\u00e0 di trasferimento dei compiti e delle attribuzioni, del personale e delle risorse strumentali e finanziarie della soppressa SSS alla rispettiva Camera di commercio.\nDal 1\u00ba ottobre 2011 la Stazione, le altre tre stazioni sperimentali presenti a Milano e la ex azienda speciale Innovhub, confluiscono nell'azienda speciale Innovhub Stazioni sperimentali per l'industria (ISSI).\nLa legittimit\u00e0 giuridica della costruzione \"ad hoc\" delle Aziende speciali, quali soggetti giuridici nei quali far confluire direttamente i dipendenti delle soppresse Stazioni Sperimentali \u00e8 stata rigettata dalla sentenza pronunciata il 5 aprile 2013 dal Giudice del lavoro del Tribunale di Nocera Inferiore, nel ricorso presentato dai dipendenti della sede periferica della SSICA situata ad Angri, nei confronti della CCIAA di Parma. Accertati e dichiarati trasferiti \"ope legis\" i rapporti di lavoro subordinato a tempo indeterminato, intercorrenti tra i ricorrenti e la soppressa Stazione Sperimentale SSICA, alla Camera di Commercio di Parma, a decorrere dall'entrata in vigore del D.L. 31.05.2010 n.78.\nAttivit\u00e0.\nLe attivit\u00e0 svolte dalla SSS si possono raggruppare in:"}
{"id": "2796861", "revid": "110157", "url": "https://it.wikipedia.org/wiki?curid=2796861", "title": "Welle (Bassa Sassonia)", "text": "Welle \u00e8 un comune di 1.260 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796864", "revid": "729019", "url": "https://it.wikipedia.org/wiki?curid=2796864", "title": "Pavas", "text": "Pavas \u00e8 un distretto della Costa Rica facente parte del Cantone di San Jos\u00e9, nella provincia omonima.\nPavas comprende 25 rioni (\"barrios\"):\nIl distretto fa parte dell'area urbana della capitale San Jos\u00e9, ed \u00e8 una zona prettamente residenziale; vi \u00e8 ubicato l'Aeroporto internazionale Tob\u00edas Bola\u00f1os."}
{"id": "2796865", "revid": "287204", "url": "https://it.wikipedia.org/wiki?curid=2796865", "title": "Wistedt", "text": "Wistedt \u00e8 un comune di 1.703 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Tostedt."}
{"id": "2796869", "revid": "599013", "url": "https://it.wikipedia.org/wiki?curid=2796869", "title": "Toshiyuki Abe", "text": ""}
{"id": "2796874", "revid": "767487", "url": "https://it.wikipedia.org/wiki?curid=2796874", "title": "Hatillo (Costa Rica)", "text": "Hatillo \u00e8 un distretto della Costa Rica facente parte del Cantone di San Jos\u00e9, nella provincia omonima.\nHatillo comprende 16 rioni (\"barrios\"):\nIl distretto fa parte dell'area urbana della capitale San Jos\u00e9, ed \u00e8 una zona prettamente residenziale; l'area inizi\u00f2 ad essere popolata nel 1850, ma l'espansione avvenne verso la met\u00e0 del XX secolo quando numerose abitazioni vennero costruite da parte dell\"'Instituto Nacional de Vivienda y Urbanismo\"."}
{"id": "2796875", "revid": "1745994", "url": "https://it.wikipedia.org/wiki?curid=2796875", "title": "Sa'id Pasci\u00e0", "text": "Era l'ultimo sopravvissuto tra i figli di Mehmet Ali e succedette a 'Abb\u0101s I d'Egitto dopo la morte di questi; il suo periodo di governo \u00e8 ricordato soprattutto per aver dato il via allo scavo del canale di Suez. Sa\u02bf\u012bd fu un buon amico dell'ingegnere francese Ferdinand de Lesseps: fu costui a convincere Sa\u02bf\u012bd a promuovere la colossale opera dello scavo del canale.\nFu forse l'esterofilia di Sa\u02bf\u012bd a fargli accettare il progetto proposto da Ferdinand de Lesseps; nel 1859 concesse i lavori per lo scavo alla \"Compagnie Universelle du Canal Maritime de Suez\" la quale secondo l'accordo avrebbe dovuto finanziarsi con lo sfruttamento di alcune terre demaniali e la sottoscrizione pubblica.\nL'accordo fu molto penalizzante per l'Egitto: era esso a dover fornire la mano d'opera, composta da contadini strappati con la forza dai loro campi; inoltre Sa\u02bf\u012bd accett\u00f2 di rinunciare ai diritti territoriali sulle due sponde del canale.\nNello stesso 1859 cominciarono i lavori di costruzione per il canale di Suez che sarebbero finiti nel 1869; purtroppo per le casse egiziane, furono pochi i privati che aderirono alla sottoscrizione pubblica per il finanziamento; l'entusiasta Sa\u02bf\u012bd dovette dunque acquistare con soldi pubblici le azioni della Compagnia ancora invendute.\nSa\u02bf\u012bd mor\u00ec nel 1863, non potendo vedere il canale ultimato, infatti i lavori si conclusero sotto il governo del suo successore Isma'il Pasci\u00e0.\nTra le sue pi\u00f9 importanti riforme non va dimenticata l'istituzione della Banca Misr (la banca centrale d'Egitto), spina dorsale del sistema economico-bancario egiziano, incaricato della stampa ed emissione delle banconote.\nSi spos\u00f2 pi\u00f9 volte. Dalla prima moglie, Angie H\u0101nem, ebbe A\u1e25mad Shar\u012bf Pasci\u00e0, mentre dalla seconda moglie, Malikber H\u0101nim Efendi, ebbe Mu\u1e25ammad \u1e6c\u016bs\u016bn Pasci\u00e0 e Ma\u1e25m\u016bd Pasci\u00e0"}
{"id": "2796881", "revid": "45927", "url": "https://it.wikipedia.org/wiki?curid=2796881", "title": "Pregeminazione", "text": ""}
{"id": "2796882", "revid": "45927", "url": "https://it.wikipedia.org/wiki?curid=2796882", "title": "Cogeminazione", "text": ""}
{"id": "2796888", "revid": "479654", "url": "https://it.wikipedia.org/wiki?curid=2796888", "title": "Locomotive FS E.323 ed E.324", "text": "Le locomotive E.323 e i rimorchi motori E.324 sono stati due gruppi di locomotive elettriche a corrente continua a delle Ferrovie dello Stato italiane (FS) utilizzati per il servizio di manovra nei grandi scali ferroviari e nelle manovre d'imbarco e sbarco dalle navi traghetto.\nA differenza delle E.323, le E.324 erano locomotive prive della cabina di guida e del pantografo e venivano utilizzate in doppia trazione a comando multiplo con le prime per raddoppiarne le prestazioni.\nCostituiscono il seguito dei gruppi FS E.321 ed E.322, dei quali ripresero il progetto della parte elettrica, aggiornato sulla base delle esperienze dell'esercizio e dei progressi tecnologici, mentre fu studiata \"ex novo\" la parte meccanica.\nAll'inizio degli anni settanta, nell'ambito di una collaborazione fra le FS e la Facolt\u00e0 di Ingegneria dell'Universit\u00e0 degli Studi di Roma \"La Sapienza\", si decise di utilizzare un'unit\u00e0 del gruppo E.323 per sviluppare il progetto e la sperimentazione di un convertitore elettronico idoneo all'alimentazione di un motore di trazione trifase, idea poi abbandonata a seguito degli sviluppi dell'elettronica di potenza legati al progetto delle locomotive E.402. Si sarebbe trattato della prima applicazione mondiale di un motore di trazione trifase a una locomotiva a corrente continua a .\nStoria.\nProgetto.\nNella seconda met\u00e0 degli anni sessanta i buoni risultati d'esercizio ottenuti dalle E.321 ed E.322 indussero le FS a estendere l'utilizzo di locomotive elettriche nel servizio di manovra. Nello sviluppo del progetto si decise di mantenere la parte elettrica delle loro progenitrici mentre si stabil\u00ec di costruire \"ex novo\" la parte meccanica (carro, rodiggio e timoneria dei freni) seguendo il progetto delle locomotive 245 \"unificate\" (245.1001-1020, 2001-2020, 6010-6124).\nQuesta soluzione, mantenendo lo stesso motore delle E.321 ed E.322, permise di utilizzare una trasmissione con giunti cardanici e alberi telescopici e di predisporre il gruppo riduttore con due rapporti di trasmissione: il primo per avere una velocit\u00e0 di 32\u00a0km/h adatta per le manovre e il secondo per ottenere una velocit\u00e0 di idonea per il traino delle tradotte e per gli spostamenti in piena linea.\nIl progetto, come per le E.321 ed E.322, fu sviluppato dalle FS con la collaborazione del Tecnomasio Italiano Brown Boveri (TIBB).\nCostruzione.\nLa costruzione della parte elettrica e della parte meccanica fu affidata al Tecnomasio Italiano Brown Boveri. Come gi\u00e0 per le E.321 furono progettati e commessi anche dei \"rimorchi motori\" comandati dalle E.323 e classificati E.324, identici alle stesse E.323 ma privi di cabina di guida (per questa caratteristica vennero detti \"cane\" come gli E.322).\nVennero costruiti i sottogruppi E.323.001-010 e 011-020 (consegnati nel 1966 e nel 1970-1971), E.323.101-105 (consegnato nel 1966-1967), E.323.201-205 (consegnato nel 1971), E.324.101-105 (consegnato nel 1966-1967) ed E.324.201-205 (consegnato nel 1971).\nData l'esperienza fatta con le E.321.200 ed E.322.200, le E.323.200 furono progettate e costruite con la possibilit\u00e0 di telecomandare due E.324.200.\nTra l'aprile e l'ottobre 1967 l'unit\u00e0 E.323.105, con altre locomotive, carrozze e carri fu esposta nelle principali stazioni italiane per presentare al grande pubblico il rinnovamento del parco rotabile in corso a seguito del Piano decennale di ammodernamento delle FS (1962-1972).\nManutenzione.\nLe locomotive E.323 ed E.324 venivano sottoposte a una grande riparazione ogni ore di servizio. A met\u00e0 dell'intervallo veniva intercalata una riparazione \"R III\", che non implicava il completo smontaggio della macchina.\nEsercizio.\nServizi.\nLe E.323 e le E.324 furono sempre impiegate nel servizio di manovra, andando progressivamente a sostituire le ultime locomotive da manovra a vapore in corso di radiazione, affiancandosi alle locomotive Diesel e alle loro dirette progenitrici E.321 ed E.322, che avevano dimostrato piena rispondenza ai gravosi impegni continuativi sulle selle di lancio delle grandi stazioni di smistamento.\nOltre ai servizi sui fasci delle stazioni furono impiegate con continuit\u00e0 negli scali di smistamento e nell'imbarco sulle navi traghetto dei treni da e per la Sicilia nelle stazioni di Messina Marittima e Villa San Giovanni.\nPer le loro caratteristiche furono impiegate solo saltuariamente per la trazione delle tradotte e in piena linea.\nPrestazioni in manovra.\nLe prestazioni in servizio di manovra delle locomotive E.323 ed E.324 sono riportate nella seguente tabella, tratta dalla \"Prefazione Generale all'Orario di Servizio\" (PGOS) delle Ferrovie dello Stato, che esprime il carico in tonnellate trainabile dalle locomotive nel servizio di manovra, in funzione della pendenza del binario.\nPrestazioni in linea.\nLe prestazioni nelle tradotte e nel servizio di piena linea delle locomotive E.323 ed E.324 sono riportate nella seguente tabella, tratta dalla \"Prefazione Generale all'Orario di Servizio\" (PGOS) delle Ferrovie dello Stato, che esprime il carico in tonnellate trainabile dalle locomotive nel servizio in piena linea in funzione del grado di prestazione.\nDepositi.\nNel gennaio 1985 le unit\u00e0 dei gruppi E.323 ed E.324 erano distribuite nei seguenti depositi:\nIl 31 dicembre 1991 tutte le unit\u00e0 dei gruppi E.323 ed E.324 erano ancora in servizio distribuite nei seguenti depositi&lt;ref name=\"tT100/53\"&gt;.&lt;/ref&gt;:\nSecondo Haydock nel 1995 esistevano ancora tutte le unit\u00e0 di entrambi i gruppi, che erano assegnate come segue:\nAccantonamento e radiazione.\nAlla data del 30 gennaio 2000 risultavano in servizio tutte le unit\u00e0, cio\u00e8 trenta E.323, assegnate alle Divisioni FS Regionale (16), Passeggeri (3) e Cargo (11) e dieci E.324, assegnate alle Divisioni FS Regionale (2), Passeggeri (2) e Cargo (6).\nVennero accantonate a partire dal 2002 e radiate tra l'ottobre 2002 e il giugno 2009.\nAd oggi, la locomotiva E.323.010 si triva ancora accantonata da anni al Deposito Locomotive di Rimini in condizioni piuttosto precarie.\nConservazione museale.\nSopravvive il complesso E.323.105+E.324.105 in consegna all'associazione amatoriale AISAF con sede a Lecce.\nCaratteristiche.\nSulla base dei favorevoli risultati di esercizio delle locomotive E.321 ed E.322, che consentirono di ottenere sensibili economie rispetto al costo dei mezzi di trazione Diesel, le FS decisero l'acquisto di un ulteriore lotto di unit\u00e0 similari, per le quali fu per\u00f2 sviluppata una parte meccanica completamente nuova, in grado di soddisfare tutte le esigenze del servizio di manovra.\nPer le stesse ragioni accennate riguardo alle E.321 fu mantenuto lo schema tipo Ward Leonard utilizzando le stesse macchine elettriche\u02d0 motore primario a doppio collettore da alimentato a , generatrice principale di costruzione TIBB-CGE della potenza di 210\u00a0kW a 1\u00a0250\u00a0giri/min alla tensione di 460\u00a0V e motore di trazione che sviluppava a regime continuativo una potenza di 190\u00a0kW e a regime orario una potenza di 210\u00a0kW. L'unica variante introdotta fu l'adozione dell'indebolimento di campo sul motore di trazione.\n\u00c8 significativo il fatto che, senza modificare le macchine elettriche, l'adozione del gruppo riduttore a due velocit\u00e0 e l'introduzione dell'indebolimento di campo abbia permesso un sensibile aumento delle prestazioni rispetto alle locomotive E.321 ed E.322, come si pu\u00f2 riscontrare dall'estratto della Tabella 45 della PGOS riportato nella sezione Servizi.\nParte meccanica.\nNonostante gli ottimi risultati di esercizio di cui si \u00e8 detto, le locomotive E.321 ed E.322 risentivano dei limiti imposti da una parte meccanica di concezione superata, penalizzata dalla trasmissione a bielle e da boccole interne con cuscinetti a strisciamento.\nNell'impostazione delle E.323 ed E.324 si decise di superare questi inconvenienti adottando la stessa parte meccanica sviluppata per le nuove locomotive Diesel \"unificate\" del gruppo 245, caratterizzata da&lt;ref name=\"FSQ3/85-86\"&gt;.&lt;/ref&gt;:\nIl gruppo riduttore era collegato al motore di trazione per mezzo di un giunto con elementi elastici in gomma e azionava con alberi cardanici i ponti di trasmissione (tipo Hurt HSK\u00a019) montati su ciascuna sala della locomotiva.\nNelle manovre si utilizzava normalmente la marcia lenta che consentiva di sviluppare gli sforzi di trazione pi\u00f9 elevati fino alla velocit\u00e0 di 32\u00a0km/h; negli spostamenti a locomotiva isolata o con carico limitato veniva impiegata la marcia veloce che consentiva di arrivare a 64\u00a0km/h con lo sforzo di trazione dimezzato&lt;ref name=\"FSQ3/86\"&gt;.&lt;/ref&gt;.\nIl passaggio tra le due gamme di velocit\u00e0 poteva avvenire soltanto a locomotiva ferma per mezzo di un dispositivo elettropneumatico che consentiva inoltre di portare il riduttore di velocit\u00e0 in posizione \u00abfolle\u00bb, interrompendo il collegamento meccanico con il motore di trazione quando la locomotiva doveva essere trainata da un altro mezzo.\nParte elettrica.\nLa parte elettrica ricalcava quella delle E.321 ed E.322, con alcune modifiche suggerite ai progettisti dall'esperienza dell'esercizio con le progenitrici.\nCome per le E.321 ed E.322, le macchine elettriche, a eccezione del motore di trazione montato sul carro, erano sistemate sulla parte anteriore del pianale della locomotiva, all'interno dell'avancorpo.\nL'equipaggiamento elettrico comprendeva un motore primario alimentato dalla linea aerea a corrente continua a 3\u00a0kV e flangiato sull'albero d'indotto della generatrice principale in modo da costituire con essa un gruppo monoblocco. Tale gruppo azionava per mezzo di pulegge e cinghie trapezoidali un altro gruppetto monoblocco composto da due generatrici a corrente continua, di cui la prima provvedeva all'alimentazione dei circuiti ausiliari ed alla ricarica delle batterie, mentre la seconda forniva l'eccitazione separata al motore primario. Con lo stesso gruppetto veniva azionato il ventilatore centrifugo che raffreddava il motore di trazione, mentre sul lato opposto del gruppo principale veniva comandato il compressore per l'alimentazione dell'impianto pneumatico e del circuito del freno.\nCircuito di trazione.\nL'equipaggiamento elettrico tradizionale con motore a corrente continua alimentato a tensione costante avrebbe creato gravi limitazioni su una locomotiva per servizio di manovra, sia a causa della rapida diminuzione della coppia con l'aumento della velocit\u00e0 del motore, sia per la forte dissipazione di energia sul reostato di avviamento. Inoltre quest'ultimo, essendo destinato a funzionare continuamente inserito per i frequenti avviamenti, avrebbe dovuto avere un notevole ingombro. Allo stesso tempo la modesta potenza necessaria per espletare questo tipo di servizio rendeva pressoch\u00e9 obbligata la scelta di far ricorso ad un unico motore di trazione, rendendo impraticabile la tecnica, adottata sulle locomotive per i servizi di linea, di ottenere la regolazione della velocit\u00e0 di regime con il collegamento in serie e in parallelo dei motori.\nCome per i precedenti gruppi E.321 ed E.322 si opt\u00f2 dunque per un equipaggiamento simile a quello delle locomotive Diesel-elettriche in cui al motore Diesel sarebbe stato sostituito un motore primario elettrico, ottenendo cos\u00ec un sistema analogo al gruppo Ward Leonard impiegato negli azionamenti industriali, opportunamente adattato per le esigenze ferroviarie.\nSi conferm\u00f2 quindi, con varianti minime, la stessa struttura realizzata per le E.321/322, composta da un motore primario alimentato direttamente dalla catenaria a 3\u00a0kV accoppiato meccanicamente con una generatrice principale che alimentava a sua volta il motore di trazione con una tensione regolabile entro ampi limiti, variandone opportunamente la velocit\u00e0 senza far ricorso al reostato in serie.\nLa regolazione della marcia veniva effettuata dal macchinista inserendo una serie di resistenze nel circuito di eccitazione della generatrice principale, ottenendo per ogni posizione del combinatore di manovra una delle cinque curve, dette \"caratteristiche esterne\", rappresentate in rosso sul grafico tensione-corrente riportato in figura.\nLe caratteristiche esterne cos\u00ec ottenute presentavano forti variazioni di tensione al variare della corrente di carico, che mettevano in grado la generatrice principale di limitare la corrente di spunto del motore di trazione e di regolarne automaticamente la tensione durante la fase di accelerazione, realizzando senza dissipazione di energia la stessa funzione del reostato d'avviamento delle locomotive tradizionali.\nL'unica variante introdotta nel circuito di trazione rispetto alle locomotive dei precedenti gruppi E.321 ed E.322 fu l'adozione dell'indebolimento di campo sul motore di trazione, che comport\u00f2 l'aggiunta di un contattore elettropneumatico (vedi schema) e l'aggiornamento del circuito di comando.\nCircuito di comando.\nL'aggiunta dell'indebolimento di campo del motore di trazione e del selettore di velocit\u00e0 (32 o 64\u00a0km/h) comport\u00f2 l'inserimento dei rispettivi comandi in aggiunta a quelli presenti sul banco di manovra delle E.321 e l'implementazione di un circuito di interblocco tra la locomotiva E.323 e i rimorchi motori E.324 per la sincronizzazione della posizione dei riduttori di velocit\u00e0 sulle unit\u00e0 accoppiate.\nCircuito REC.\nL'impianto per il riscaldamento elettrico delle carrozze (REC) non fu installato su nessuna delle unit\u00e0 E.323 ed E.324.\nCircuiti ausiliari.\nCome per le E.321/322 l'energia per i circuiti ausiliari era prodotta da una generatrice a corrente continua azionata con trasmissione a cinghia dal motore primario, ai cui morsetti era collegato un regolatore di tensione che alimentava i circuiti di comando, di illuminazione e di ricarica della batteria di accumulatori.\nParte pneumatica.\nL'aria compressa per i comandi pneumatici e il circuito del freno era prodotta da un compressore tipo 241-P Westinghouse azionato meccanicamente dal motore primario, soluzione che consent\u00ec di eliminare i costosi motori a 3\u00a0kV per i motocompressori.\nUn compressore elettrico alimentato dalla generatrice ausiliaria o dalla batteria produceva l'aria necessaria per l'innalzamento del pantografo.\nRispetto al circuito elettropneumatico delle E.321/322 furono aggiunti:\nConsiderazioni economiche.\nDal confronto con le locomotive Diesel-idrauliche 245, con potenza di taratura del motore primario di 368\u00a0kW contro i 260\u00a0kW delle E.323, risultarono prestazioni di poco inferiori per queste ultime, come evidenziato dal grafico che riporta le curve dello sforzo di trazione nel campo di velocit\u00e0 tra 0 e 32\u00a0km/h; per le velocit\u00e0 fino a 64\u00a0km/h gli sforzi di trazione si dimezzano, ma le condizioni di funzionamento dei due tipi di locomotive rimangono praticamente invariate.\nNon essendo stati pubblicati dati ufficiali, la valutazione economica fu effettuata estrapolando i \"costi orari di esercizio privi del costo del personale di macchina\" relativi al confronto tra le locomotive elettriche E.321 e le locomotive Diesel 235 pubblicati nel 1963, dai quali emergeva un costo orario inferiore del 27% tra le prime e le seconde (1\u00a0105 contro 1\u00a0530\u00a0Lit/h)&lt;ref name=\"tT100/49-50\"&gt;.&lt;/ref&gt;.\nConsiderando che il costo di esercizio delle E.323 non avrebbe dovuto variare rispetto alle E.321, essendo le macchine del tutto analoghe, mentre le 245 avrebbero dovuto comportare una maggiore spesa per il combustibile a causa della maggior potenza del motore Diesel rispetto alle 235, si stim\u00f2 che a parit\u00e0 prestazioni il costo di esercizio della locomotiva Diesel fosse almeno del 40% superiore di quello della locomotiva elettrica.\nDi fronte ad una differenza di costi cos\u00ec notevole e contando sul fatto che non fosse necessaria nessuna modifica pratica nell'organizzazione dei servizi e degli impianti per l'esercizio a trazione elettrica delle manovre, i tecnici del Tecnomasio Italiano Brown Boveri (TIBB) prospettarono alle Ferrovie dello Stato (FS) una riflessione sulla convenienza di incrementare il proprio parco con altri mezzi elettrici di manovra, provvedendo dove possibile a completare l'elettrificazione degli scali con una spesa che sarebbe stata compensata dalle economie di servizio e dalla maggior vita utile di un mezzo di trazione elettrico rispetto a un mezzo di trazione Diesel.\nPer contro il TIBB richiamava nella sua analisi anche le considerazioni a sfavore della convenienza, quali la necessit\u00e0 di avere un certo numero di locomotive completamente autonome (Diesel) a disposizione per pronto intervento in caso di incidenti alla rete di alimentazione o per la manutenzione della stessa, come pure vincoli di sicurezza che imponevano la presenza sui piazzali di un certo numero di binari non elettrificati.\nDal canto loro le FS decisero di non andare oltre le ordinazioni previste e, per evitare il ripetersi di infortuni che trascinavano con s\u00e9 lunghe vicende giudiziarie, intrapresero in seguito la diselettrificazione di molti binari secondari degli scali.\nStudi e sperimentazioni.\nNel 1972, in una serie di colloqui tra rappresentanti delle FS e dell'Istituto di Automatica della Facolt\u00e0 di Ingegneria dell'Universit\u00e0 degli Studi di Roma \"La Sapienza\", si convenne di trasformare sperimentalmente una locomotiva del gruppo E.323 sostituendo il convertitore rotante e il motore di trazione a corrente continua con un convertitore elettronico idoneo all'alimentazione di un motore di trazione trifase.\nSi trattava di un esperimento importante perch\u00e9 costituiva la prima applicazione mondiale di un motore di trazione trifase ad una locomotiva a corrente continua a 3\u00a0kV, le cui principali criticit\u00e0 erano legate allo stato dell'arte dei tiristori di potenza, atti allora a sopportare tensioni di lavoro relativamente basse ed estremamente sensibili alle sovratensioni, che negli impianti di elettrificazione in corrente continua a 3\u00a0000\u00a0V potevano raggiungere valori di picco fino a 12\u00a0000\u00a0V a causa dell'induttanza di linea.\nAnche se una locomotiva da manovra permetteva di sfruttare soltanto in parte i vantaggi offerti dal motore trifase, la scelta di realizzare la sperimentazione sulle E.323, dotate di un unico motore di potenza relativamente bassa che avrebbe permesso di contenere le difficolt\u00e0 e le spese di trasformazione, fu considerata un compromesso molto conveniente.\nLa suddivisione dei compiti prevedeva da parte dell'Istituto di Automatica la realizzazione dello studio di fattibilit\u00e0, la scelta del motore di trazione, il progetto e la realizzazione di un prototipo da laboratorio del convertitore e la realizzazione dei circuiti di comando per il convertitore. Alle FS competeva invece l'acquisto del motore di trazione, la realizzazione del convertitore definitivo e delle apparecchiature ausiliarie, il riassemblaggio della locomotiva e il finanziamento dell'intera opera.Fu inoltre concordato di far precedere al montaggio sulla E.323 un'applicazione sperimentale a terra, realizzata presso i locali della sottostazione elettrica di Roma Magliana a cura dell'Istituto sperimentale delle Ferrovie dello Stato.\nL'intervento di trasformazione prevedeva inizialmente la sola sostituzione delle apparecchiature elettriche di trazione, ma la successiva scelta di un motore trifase a 4 poli, pi\u00f9 vantaggioso per massa e ingombro di quello a 6 poli inizialmente previsto, impose la variazione del rapporto di trasmissione per compensarne la maggiore velocit\u00e0 di rotazione.\nLa nuova apparecchiatura di trazione comprendeva:\nPer la nuova locomotiva era prevista una caratteristica a forza di trazione costante, cio\u00e8 con potenza crescente linearmente con la velocit\u00e0, di circa nel campo di velocit\u00e0 tra 0 e 13\u00a0km/h e con potenza lievemente decrescente, da un massimo di circa 276\u00a0kW, da 13\u00a0km/h alla velocit\u00e0 massima.\nLa frenatura elettrica era prevista senza recupero in linea, con dissipazione dell'energia su un resistore.\nNel 1973 furono stanziati i finanziamenti da parte FS e iniziarono gli studi che, nel dicembre 1974, portarono alla presentazione del rapporto di fattibilit\u00e0 con esito favorevole.\nAlla met\u00e0 del 1977 l'avanzamento dei lavori era il seguente:\nDopo la realizzazione e la prova a terra a cura dell'Istituto sperimentale FS dell'apparecchiatura elettronica ideata dall'Istituto di Automatica dell'Universit\u00e0 di Roma, gli sviluppi dell'elettronica di potenza legati al progetto delle locomotive E.402 fecero decadere l'interesse per la E.323 a inverter e il progetto venne abbandonato.\nSoprannomi.\nCome avvenne per l'E.322, anche il rimorchio motore E.324 venne soprannominato \"cane\" o \"cagnetta\" perch\u00e9 sembrava passeggiare al guinzaglio del suo padrone, l'E.323&lt;ref name=\"tT100/50-52\"&gt;.&lt;/ref&gt;.\nRiepilogo cronologico.\nA proposito dei dati storici di un qualsiasi gruppo di rotabili ferroviari vale la pena trascrivere due punti dell'introduzione dell'ingegner Fabio Cherubini, ex dirigente del Servizio Materiale e Trazione delle FS e divulgatore ferroviario, a una delle sue pubblicazioni:"}
{"id": "2796892", "revid": "84184", "url": "https://it.wikipedia.org/wiki?curid=2796892", "title": "Filippo I di Pomerania", "text": "Era l'unico figlio maschio, giunto alla maggiore et\u00e0, del duca di Pomerania Giorgio I (1493 \u2013 1531) e di Amalia del Palatinato (1490 \u2013 1525).\nBiografia.\nGli inizi.\nDopo la morte della madre, avvenuta quando lui era appena decenne, fu educato ad Heidelberg presso la corte dei nonni materni. Morto anche il padre, il sedicenne Filippo inizi\u00f2 ad occuparsi degli affari del proprio ducato. Dallo zio paterno Barnim IX di Pomerania ricevette il ducato di Pomerania-Wolgast nel 1532, con la scadenza a nove anni, ma fu riconfermato fino alla sua morte. Come consiglieri ebbe fra gli altri Jobst von Dewitz, che ne divenne cancelliere, R\u00fcdiger von Massow e Nikolaus Brun. Ebbe anche come segretario lo storico e cronista dell'epoca Thomas Kantzow.\nI rapporti con la matrigna.\nSi tratt\u00f2 inizialmente di disciplinare i rapporti con la non amata matrigna, Margherita di Brandeburgo. Nel 1533 egli dovette assicurare alla matrigna, in forza del contratto matrimoniale del 1530 con il padre, le rendite da questo previste, consistenti nei servizi di Barth, Tribsees, Grimmen e Klempenow. Tuttavia gi\u00e0 un anno dopo ella si rispos\u00f2 in seconde nozze con Giovanni IV di Anhalt (1504 \u2013 1551).\nIl governo.\nAll'assunzione del governo egli trov\u00f2 il ducato nella confusione politica e religiosa. La Riforma aveva raggiunto il dominio sul luogo ed egli, volendo utilizzarne il potere, non poteva rinviarne il riconoscimento.\nEntrambi i duchi quindi decisero di introdurre Riforma. Il 13 dicembre del 1534 essi relazionarono in proposito al Parlamento di Trzebiat\u00f3w sul Rega ed invitarono a parteciparvi il vescovo di Cammin Erasmo di Manteuffel-Arnhausen, i nobili della citt\u00e0, il rappresentante evangelico delle citt\u00e0 di Stralsund, Christian Ketelhut, di Stettino, Paul von Rode, di Greifswald Giovanni Knipstro, di Stargard, Hermann Riecke, di Stolp Jacob Hogensee, cos\u00ec pure il compagno di lotta di Lutero Giovanni Bugenhagen, che era originario della Pomerania. Tuttavia la proposta fall\u00ec per l'opposizione della nobilt\u00e0, ma ci\u00f2 nonostante Bugenhagen fu incaricato di studiare un assetto religioso per la Pomerania. Questo progetto fu posto in atto in forma non ufficiale.\nCos\u00ec la Riforma la Riforma pot\u00e9 essere applicata progressivamente alla Pomerania grazie ad importanti rappresentanti evangelici quali Paul von Rode e Johannes Knipstro. Dopo la morte del vescovo di Camin, Erasmo di Manteuffel-Arnhausen (1475 \u2013 1544), la strada verso al riforma era spianata. Dopo la rinuncia di Giovanni Bugenhagen, la sede vescovile di Camin, ora evangelica, fu affidata a Bartolomeo Suawe (1494 \u2013 1566).\nL'alleanza con i principi protestanti.\nIl 27 febbraio 1536 Filippo spos\u00f2 a Torgau (Sassonia) Maria di Sassonia (1515\u20131583), figlia di Giovanni, detto \"il Costante\" e sorellastra del Principe elettore di Sassonia Giovanni Federico e nell'aprile dello stesso anno si rec\u00f2 con il fratello Barnim a Francoforte per aderire alla Lega di Smalcalda. Dopo la sconfitta protestante di M\u00fchlberg (24 aprile 1547), Filippo temette la persecuzione da parte di Carlo V. Si poteva tuttavia calmare l'incollerito imperatore mediante il pagamento di una sanzione pecuniaria. A causa del mutato stato di fatto divenne pi\u00f9 difficile anche l'opera di Suawe il quale si dimise e subito dopo un vescovo cattolico aspir\u00f2 alla posizione, volendo ripristinare i precedenti rapporti e sottomettere nuovamente la Chiesa locale alla Santa Sede.\nIl tentativo non ebbe fortuna e Filippo, per assicurarsi la Chiesa locale, pose il suo figlio pi\u00f9 anziano, Giovanni Federico sulla cattedra vescovile, fece rivedere l'impostazione della Chiesa redatta da Bugenhagen, e si sforz\u00f2 di dirimere i dissidi teologici emersi nel suo paese.\nLa cura del ducato.\nDopo che Filippo ebbe istituito in Wolgast un proprio tribunale di corte, si dedic\u00f2 egli stesso alla cura della giustizia prendendo anche parte personalmente ai processi. Egli promosse anche i trasporti ed il commercio nel suo paese. Nel 1540 riusc\u00ec a comporre la controversia che si trascinava fin dal 1534 con la nobilt\u00e0, ricevendone il plauso generale. Negli ultimi anni del suo governo ebbe come suoi principali consiglieri Giacomo di Zitzewitz, Valentino di Eickstedt, ed Ulrico di Schwerin che rimasero consiglieri anche dopo la morte di Filippo. Della sua particolare fiducia inoltre godeva il suo Segretario personale Michael K\u00fcssow (\u20201558), al quale succedette nell'incarico, dopo la morte, il figlio Cristiano.\nFilippo mor\u00ec il 14 febbraio 1560 a Wolgast e la sua salma fu inumata nella cripta della chiesa di san Pietro.\nOpere architettoniche.\nDal 1540 al 1546 Filippo fece ampliare la rocca ducale di Uecker nel Castello di Ueckerm\u00fcnde, ove \u00e8 scolpito un suo ritratto in rilievo. La residenza ducale, il castello di Wolgast, che si trova su un'isola del Peenestrom, fu eretto in pi\u00f9 fasi ma l'11 dicembre 1557 scoppi\u00f2 un grosso incendio che ne distrusse una parte considerevole. Filippo ne avvi\u00f2 la ricostruzione ma non visse abbastanza per vederla compiuta.\nDiscendenza.\nDal matrimonio con Maria di Sassonia nacquero sette maschi e tre femmine:"}
{"id": "2796893", "revid": "29908452", "url": "https://it.wikipedia.org/wiki?curid=2796893", "title": "Santa Teresina", "text": ""}
{"id": "2796895", "revid": "314543", "url": "https://it.wikipedia.org/wiki?curid=2796895", "title": "Piers J. Sellers", "text": ""}
{"id": "2796896", "revid": "287204", "url": "https://it.wikipedia.org/wiki?curid=2796896", "title": "Storia d'Italia dal 1861 al 1997", "text": "Storia d'Italia dal 1861 al 1997 \u00e8 un saggio dello storico inglese Denis Mack Smith edito da Laterza che ripercorre e analizza i personaggi e gli eventi storici, politici e economici dall'Unit\u00e0 d'Italia al 1997, col Governo Prodi in carica.&lt;br&gt;\nL'opera \u00e8 l'ultima versione aumentata e rivista dall'autore della sua celebre e fortunata sintesi, apparsa originariamente in Italia nel 1959 col titolo \"Storia d'Italia 1861/1958\" (\"Italy, a Modern History\"), pubblicata nella Collezione Storica di Laterza."}
{"id": "2796905", "revid": "314543", "url": "https://it.wikipedia.org/wiki?curid=2796905", "title": "Garrett E. Reisman", "text": ""}
{"id": "2796906", "revid": "1711941", "url": "https://it.wikipedia.org/wiki?curid=2796906", "title": "Ekmeleddin \u0130hsano\u011flu", "text": "Ekmeleddin Ihsanoglu \u00e8 nato al Cairo nel 1943, si \u00e8 laureato e ha completato il dottorato presso l'Universit\u00e0 di Ankara, facolt\u00e0 di Arti e delle Scienze nel 1974. Nel 1984 \u00e8 stato professore. \u00c8 sposato e ha 3 figli.\n\u00c8 stato il fondatore e il presidente del dipartimento di Storia della Scienza presso la facolt\u00e0 di lettere dell'Universit\u00e0 di Istanbul dal 1984 al 2000. Il suo particolare interesse si concentra sulla cultura e sull'istruzione nel mondo islamico. \u00c8 stato docente e visiting professor in varie universit\u00e0 come l'Universit\u00e0 di Exeter, Regno Unito (1975-1977), Universit\u00e0 di Ankara, facolt\u00e0 di scienze (1970-1980), In\u00f6n\u00fc Universit\u00e0, Malatya (1978-1980), Universit\u00e0 Ludwig Maximilian di Monaco, Germania (2003).\n\u00c8 uno dei firmatari di \"Una parola comune tra noi e voi\", una lettera aperta dagli studiosi islamici ai leader cristiani, che chiedono la pace e la comprensione.\nHa tenuto un discorso presso l'Universit\u00e0 di Oxford affermando che \u00e8 giunto il tempo per arrivare alla riconciliazione storica tra islam e cristianesimo. In un'intervista con Al-Sharq al-Awsat, ha indicato che ci sono milioni di musulmani di origine europea, oltre a milioni di musulmani che hanno ottenuto la cittadinanza europea e che partecipano alla vita pubblica. L'Islam ha anche dato un grande contributo alla civilt\u00e0 europea. Ha anche messo in guardia contro l'uso della libert\u00e0 di espressione per offendere l'Islam."}
{"id": "2796911", "revid": "298055", "url": "https://it.wikipedia.org/wiki?curid=2796911", "title": "Corrado Cattani", "text": ""}
{"id": "2796919", "revid": "21880", "url": "https://it.wikipedia.org/wiki?curid=2796919", "title": "Eleuterococcus senticosus", "text": ""}
{"id": "2796921", "revid": "729019", "url": "https://it.wikipedia.org/wiki?curid=2796921", "title": "Accumulatore idraulico", "text": "L'accumulatore idraulico \u00e8 un dispositivo, collegato in parallelo, atto ad immagazzinare energia in un impianto idraulico mettendo a disposizione una riserva di fluido sotto pressione per regolare l'erogazione o la pressione di alimentazione dell'impianto stesso e delle macchine idrauliche ad esso connesso.\nSono utilizzati in installazioni in cui vi \u00e8 solo una necessit\u00e0 periodica di pressione o nei transitori in cui si determina un picco di pressione istantaneo. Il compito di questa macchina \u00e8, oltre l'accumulo di energia, l'attenuazione della sovrappressione dell'impianto, riducendo l'onda d'urto nei circuiti idraulici, detta colpo d'ariete, ed impedendo la cavitazione.\nTipologie.\nDelle numerose scelte tecniche adottate negli accumulatori idraulici per raggiungere la stessa finalit\u00e0, si possono ricondurre a tre principali tipologie: a peso, a molla ed a gas. Di seguito si riassume una lista delle tipologie pi\u00f9 utilizzate tra quelle prodotte industrialmente."}
{"id": "2796922", "revid": "110157", "url": "https://it.wikipedia.org/wiki?curid=2796922", "title": "Impossiball", "text": "La Impossiball (dall'inglese \"impossible\", impossibile e \"ball\", palla) \u00e8 un twisty puzzle icosaedrico reso sferico simile al Cubo di Rubik e al Megaminx e strutturalmente uguale al Kilominx.\nStoria.\nLa Impossiball \u00e8 stata brevettata da William O. Gustafson nel 1981 con il nome di \"Icosaedro Manipolabile\". Successivamente Uwe M\u00e8ffert ne compr\u00f2 i diritti e tutt'oggi viene venduta dalla Meffert's con il nome di Impossiball.\nDescrizione.\nIl puzzle \u00e8 di forma icosaedriche, ma le 20 facce sono state rotondeggiate per ottenere una forma sferica. Giacch\u00e9 l'icosaedro \u00e8 il poliedro duale del dodecaedro, i 20 tasselli della sfera possono essere considerati vertici di un dodecaedro. Ogni rotazione coinvolge 5 tasselli della sfera, e questo la rende strutturalmente uguale al Kilominx. I colori presenti sulla superficie della sfera, oltre al nero, possono essere 6 o 12 a seconda della versione. La risoluzione veloce di questo puzzle non \u00e8 riconosciuta come disciplina ufficiale dalla WCA.\nPermutazioni.\nLa Impossiball pu\u00f2 assumere 23.563.902.142.421.896.679.424.000 posizioni, ovvero circa formula_1."}
{"id": "2796927", "revid": "339392", "url": "https://it.wikipedia.org/wiki?curid=2796927", "title": "Locomotiva FS E.324", "text": ""}
{"id": "2796929", "revid": "1906976", "url": "https://it.wikipedia.org/wiki?curid=2796929", "title": "Stemma del Somaliland", "text": "Lo stemma del Somaliland \u00e8 stato approvato il 14 ottobre 1996 dalla stessa conferenza che ha introdotto la nuova bandiera. Esso consiste di un cerchio color oro al cui interno sono collocati un'aquila che sorregge una bilancia con la testa al di sopra di una stretta di mano, tutto affiancato da due rami d'ulivo. In cima allo stemma si trova la Basmala."}
{"id": "2796935", "revid": "1573940", "url": "https://it.wikipedia.org/wiki?curid=2796935", "title": "Autogeminazione", "text": "In italiano, con autogeminazione (secondo la terminologia di Canepari) si indica il fenomeno per cui i fonemi (\"sc\"), (\"gn\"), (\"gl\"), e (\"z\" sorda e sonora) si pronunciano geminati quando nella catena del parlato si trovano in posizione intervocalica, pur mantenendo nella scrittura una grafia sempre scempia.\nIl fenomeno pur essendo simile al raddoppiamento fonosintattico non viene in genere considerato tale poich\u00e9 contrariamente a quest'ultimo pu\u00f2 aversi sia al confine tra due parole, sia in mezzo alla parola:"}
{"id": "2796940", "revid": "1149807", "url": "https://it.wikipedia.org/wiki?curid=2796940", "title": "Amidamaru", "text": ""}
{"id": "2796941", "revid": "1160255", "url": "https://it.wikipedia.org/wiki?curid=2796941", "title": "Otto Gl\u00f3ria", "text": ""}
{"id": "2796942", "revid": "287204", "url": "https://it.wikipedia.org/wiki?curid=2796942", "title": "I See You (Theme from Avatar)", "text": "I See You (Theme from Avatar) \u00e8 un brano musicale pop interpretato dalla cantante britannica Leona Lewis.\nIl brano.\n\"I See You (Theme from Avatar)\" \u00e8 stata scritta e prodotta da James Horner, Simon Franglen e Kuk Harrell per la del film di James Cameron, \"Avatar\". Horner e Franglen erano stati gli autori del celebre brano \"My Heart Will Go On\", tema del film \"Titanic\" interpretato da C\u00e9line Dion. Il brano \u00e8 stato nominato ai Golden Globe nella categoria \"miglior canzone originale\" in occasione della sessantasettesima cerimonia per la consegna dei Golden golbe nel 2010, premio poi effettivamente andato al brano \"The Weary Kind\" da \"Crazy Heart\".\nIl video.\nPer il video musicale prodotto per \"I See You (Theme from Avatar)\" \u00e8 stata utilizzata la versione del brano \"radio edit\", leggermente pi\u00f9 corta della versione presente sull'album. Il video \u00e8 stato diretto dal regista Jake Nava, ed utilizza principalmente sequenze tratte dal film \"Avatar\", alternate ad immagini inedite di Leona Lewis che interpreta il brano."}
{"id": "2796945", "revid": "1573940", "url": "https://it.wikipedia.org/wiki?curid=2796945", "title": "Edwin Denby", "text": "Biografia.\nFu il quarantaduesimo segretario della marina statunitense sotto i presidente degli Stati Uniti d'America Warren Gamaliel Harding e Calvin Coolidge.\nFiglio di Charles Harvey Denby, frequent\u00f2 le scuole pubbliche e successivamente l'universit\u00e0 del Michigan. In quegli anni si dedic\u00f2 allo sport e fu membro del 1895 Michigan Wolverines football team. Durante la prima guerra mondiale guadagn\u00f2 il grado di maggiore. Negli anni della presidenza Harding, fu coinvolto nello scandalo Teapot Dome, che mise a dura prova la posizione di molti esponenti del mondo economico e politico statunitense, tra cui il Segretario all'Interno Albert B. Fall, che provata la propria colpevolezza fu costretto a dimettersi e ad essere incarcerato."}
{"id": "2796946", "revid": "1305772", "url": "https://it.wikipedia.org/wiki?curid=2796946", "title": "I See You", "text": ""}
{"id": "2796947", "revid": "204012", "url": "https://it.wikipedia.org/wiki?curid=2796947", "title": "Edwin C. Denby", "text": ""}
{"id": "2796950", "revid": "287204", "url": "https://it.wikipedia.org/wiki?curid=2796950", "title": "Qualificazioni al campionato europeo di calcio 2012 - Gruppo C", "text": "Risultati.\n\"Gara iniziata con 35 minuti di ritardo e successivamente sospesa dopo 6 minuti di gioco.\" Risultato deciso a tavolino.\nClassifica marcatori.\nAutoreti\n1: Aleksandar Lukovi\u0107 (pro )1: Andrei Sidorenkov (pro )1: R\u00f3gvi Baldvinsson (pro )1: Raio Piiroja (pro )1: Gareth McAuley (pro )"}
{"id": "2796952", "revid": "767487", "url": "https://it.wikipedia.org/wiki?curid=2796952", "title": "Contraddizioni", "text": "Contraddizioni \u00e8 l'album di debutto del cantante italiano Pier Cortese, pubblicato originariamente nel 2006 ed in riedizione il 2 marzo 2007 con l'aggiunta del brano \"Non ho tempo\", presentato al Festival di Sanremo.\nDall'album \u00e8 stato tratto il singolo \"Dimmi come passi le notti\", di cui \u00e8 stato realizzato anche un videoclip.\nTracce.\nTesti e musiche di Pier Cortese e Franco Fasano."}
{"id": "2796956", "revid": "580197", "url": "https://it.wikipedia.org/wiki?curid=2796956", "title": "Qualificazioni al campionato europeo di calcio 2012 - Gruppo D", "text": "Classifica marcatori.\nAutoreti\n1 : \u00c9ric Abidal (pro )"}
{"id": "2796957", "revid": "1305772", "url": "https://it.wikipedia.org/wiki?curid=2796957", "title": "Campo di concentramento di Kr\u00f8keb\u00e6rsletta", "text": "Il campo di concentramento di Kr\u00f8keb\u00e6rsletta era un lager nazista, situato nelle vicinanze di Troms\u00f8, in Norvegia, e fu tenuto in uso da novembre 1942 sino alla fine dell'occupazione tedesca. Il campo fu costruito per rimpiazzare il campo di concentramento di Sydspissen, ed era principalmente un campo di transito per i prigionieri da inviare ai campi di Falstad, Grini o ad altri campi di concentramento in Germania. Si stima che circa 2.000 prigionieri siano transitati attraverso questo campo. "}
{"id": "2796966", "revid": "1149807", "url": "https://it.wikipedia.org/wiki?curid=2796966", "title": "Nichrom", "text": ""}
{"id": "2796972", "revid": "2200980", "url": "https://it.wikipedia.org/wiki?curid=2796972", "title": "Dimmi come passi le notti", "text": "Dimmi come passi le notti \u00e8 un brano di Pier Cortese estratto come singolo dall'album \"Contraddizioni\".\nDescrizione.\nIl brano viene prodotto sotto l'etichetta discografica \"Universal\". Viene inserito sia nell'album \"Contraddizioni\" nel 2006, che nella riedizione del 2007.\nVideo musicale.\nIl videoclip realizzato nel 2006 per \"Dimmi come passi le notti\" vede la regia di Jacopo Tartarone, per la direzione della fotografia Paolo Bellan e per la direzione della produzione Francesco Ieschiera. Nel video appaiono, nell'ordine, gli Zero Assoluto, Simone Cristicchi, Alessandro Cattelan, Eleonora Giorgi, Lucilla Agosti, Valeria Bilello, Camila Raznovich, Gabriele Cirilli, Roberto Angelini e Andrea Pinketts. Il ruolo delle due sorelle nel videoclip \u00e8 ricoperto da Arianna Scopelliti con la sorella Veronica (quest'ultima conosciuta anche come Noemi)."}
{"id": "2796975", "revid": "124703255", "url": "https://it.wikipedia.org/wiki?curid=2796975", "title": "Enzo Conti", "text": "Biografia.\nDal 1961 inizia a prendere lezioni private di pianoforte.&lt;br&gt;\nDal 1968 fonda alcuni gruppi rock: Lapislazzolus Congiunturalis, Magic Symbolic Celebration e Quo Modo Vitae (con cui suoner\u00e0 fino al 1974).&lt;br&gt;\nNegli anni del liceo frequenta in contemporanea il Conservatorio Antonio Vivaldi di Alessandria iscritto alla classe di Armonia e Composizione.&lt;br&gt; Dopo la maturit\u00e0 scientifica interrompe gli studi musicali classici e si iscrive all'Universit\u00e0 di Pavia, dove successivamente conseguir\u00e0 la laurea in Medicina e Chirurgia.&lt;br&gt;\nTra il 1974 e il 1976 suona le tastiere con un paio di gruppi rock-jazz: lo Stadio Intermedio e gli Angostura.\nDal 1976 si accosta alla musica \"folk\" iniziando a suonare la fisarmonica diatonica appartenuta al suo bisnonno Clemente Brusasco (uno strumento costruito a Torino all'inizio del Novecento).&lt;br&gt; Svolgendo una ricerca \"sul campo\" di carattere etnomusicologico, dapprima nell'alessandrino e successivamente in tutto il Piemonte, viene a contatto con fisarmonicisti della tradizione popolare, grazie ai quali costruisce la propria tecnica strumentale.&lt;br&gt;\nNel 1977 \u00e8 uno dei fondatori del gruppo di musica popolare piemontese Tre Martelli, con cui suona ancora attualmente.&lt;br&gt;\nIn questi anni si \u00e8 inoltre cimentato come compositore ed arrangiatore ed \u00e8 costantemente impegnato come organizzatore e divulgatore.&lt;br&gt;\nAttualmente \u00e8 Presidente dell'Associazione Culturale Trata Birata, con cui realizza produzioni discografiche ed editoriali, concerti, mostre, convegni, seminari ed eventi vari legati alla cultura popolare ed etnica.&lt;br&gt;\nGrazie alle conoscenze etnomusicologiche acquisite in 40 anni di impegno nel settore, \u00e8 stato interpellato come docente e relatore in stages, seminari e convegni sulla cultura popolare piemontese in Italia, Francia, Germania, Belgio, Inghilterra, Svizzera, Spagna.&lt;br&gt;\nNel 2007 \u00e8 stato pubblicato un volume che raccoglie gli Atti del convegno \"Storia e folklore nel Monferrato di Giuseppe Ferraro\" (Carpeneto, maggio 2006), contenente una sua relazione intitolata: \"La danza etnica piemontese: sopravvivenza e attualit\u00e0\".&lt;br&gt; Nel luglio del 2013 sulla rivista online LA PIVA DEL CARNER \u00e8 pubblicato un suo intervento intitolato \"Lo sbrando: una danza piemontese dalla tradizione al revival\".&lt;br&gt;Sullo stesso argomento ha tenuto una serie di incontri/conferenze e nel 2014 viene citato nella bibliografia del libro \"Viaggio nella danza popolare in Italia - AAVV (a cura di Noretta Nori) \", Palombi editore.&lt;br&gt;\nLa sua ricerca sul campo riguardante lo sbrando/brando viene anche ricordata nel libro curata da Domenico Torta e Guido Raschieri da l titolo \"Ij Brando - Musica, Musiche, Musicant\" (Museo del Paesaggio Sonoro di Riva presso Chieri (TO) - Quaderni di Laboratorio e Ricerca Vol. 1 - EdiTo, 2020).&lt;br&gt; In tale pubblicazione viene inoltre sottolineato in modo particolare il fondamentale contributo dei Tre Martelli alla diffusione di tale danza in ambito europeo."}
{"id": "2796983", "revid": "446353", "url": "https://it.wikipedia.org/wiki?curid=2796983", "title": "Campo di concentramento di Ulven", "text": "Il campo di concentramento di Ulven fu stabilito dalle forze di occupazione tedesche ad Os, nell'ex contea dell'Hordaland, nel giugno 1940, primo nel suo genere in quanto designato come \"Polizeih\u00e4ftlingslager\", e posto sotto la giurisdizione della polizia di sicurezza tedesca.\nInizialmente il campo era utilizzato per rinchiudervi israeliti o comunisti, ma ben presto membri di altri gruppi sottoposti a persecuzione iniziarono a giungervi. Le condizioni del campo peggiorarono nel 1942, quando ebbe luogo la nomina di Otmar Holenia, soprannominato la Tempesta, a \"Untersturmf\u00fchrer\". I prigionieri di Ulven furono trasferiti al vicino campo di concentramento di Espeland nell'estate del 1943."}
{"id": "2796984", "revid": "729019", "url": "https://it.wikipedia.org/wiki?curid=2796984", "title": "Club Atl\u00e9tico Hurac\u00e1n 2008-2009", "text": "Questa voce raccoglie le informazioni riguardanti il Club Atl\u00e9tico Hurac\u00e1n nelle competizioni ufficiali della stagione 2008-2009."}
{"id": "2796986", "revid": "3732", "url": "https://it.wikipedia.org/wiki?curid=2796986", "title": "Delegazione di Urbino", "text": ""}
{"id": "2796988", "revid": "486946", "url": "https://it.wikipedia.org/wiki?curid=2796988", "title": "Simplicissimus book farm", "text": ""}
{"id": "2796989", "revid": "767487", "url": "https://it.wikipedia.org/wiki?curid=2796989", "title": "Nonostante tutto continuiamo a giocare a calcetto", "text": "Nonostante tutto continuiamo a giocare a calcetto \u00e8 il secondo album del cantante italiano Pier Cortese, pubblicato nel 2009."}
{"id": "2796991", "revid": "86599", "url": "https://it.wikipedia.org/wiki?curid=2796991", "title": "22908 Bayefsky-Anand", "text": "22908 Bayefsky-Anand \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,0802105, inclinata di 6,48462\u00b0 rispetto all'eclittica.\nL'asteroide \u00e8 dedicato alla studentessa statunitense Sarah Dana Bayefsky-Anand."}
{"id": "2796992", "revid": "287204", "url": "https://it.wikipedia.org/wiki?curid=2796992", "title": "Qualificazioni al campionato europeo di calcio 2012 - Gruppo A", "text": "Classifica marcatori.\n1 : R\u0259\u015fad F\u0259rhad Sad\u0131qov (pro )\n1 : Arne Friedrich (pro )"}
{"id": "2796993", "revid": "287204", "url": "https://it.wikipedia.org/wiki?curid=2796993", "title": "Qualificazioni al campionato europeo di calcio 2012 - Gruppo B", "text": "Classifica marcatori.\nAutoreti\n1: Valeri Aleksanyan (pro )"}
{"id": "2796994", "revid": "580197", "url": "https://it.wikipedia.org/wiki?curid=2796994", "title": "Qualificazioni al campionato europeo di calcio 2012 - Gruppo E", "text": ""}
{"id": "2796995", "revid": "287204", "url": "https://it.wikipedia.org/wiki?curid=2796995", "title": "Qualificazioni al campionato europeo di calcio 2012 - Gruppo F", "text": "Classifica marcatori.\nAutoreti\n1 : Nikos Spiropoulos (pro )"}
{"id": "2796996", "revid": "580197", "url": "https://it.wikipedia.org/wiki?curid=2796996", "title": "Qualificazioni al campionato europeo di calcio 2012 - Gruppo G", "text": ""}
{"id": "2796998", "revid": "86599", "url": "https://it.wikipedia.org/wiki?curid=2796998", "title": "22909 Gongmyunglee", "text": "22909 Gongmyunglee \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,0427802, inclinata di 2,21934\u00b0 rispetto all'eclittica.\nL'asteroide \u00e8 dedicato allo studente statunitense Gongmyung Lee."}
{"id": "2796999", "revid": "287204", "url": "https://it.wikipedia.org/wiki?curid=2796999", "title": "Qualificazioni al campionato europeo di calcio 2012 - Gruppo H", "text": "Classifica marcatori.\nAutoreti\n1 : Ricardo Carvalho (pro )"}
{"id": "2797000", "revid": "287204", "url": "https://it.wikipedia.org/wiki?curid=2797000", "title": "Qualificazioni al campionato europeo di calcio 2012 - Gruppo I", "text": "Classifica marcatori.\n1 : Tadas Kijanskas (pro ) \n1 : Gerard Piqu\u00e9 (pro )"}
{"id": "2797004", "revid": "86599", "url": "https://it.wikipedia.org/wiki?curid=2797004", "title": "22910 Ruiwang", "text": "22910 Ruiwang \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,1513907, inclinata di 0,82014\u00b0 rispetto all'eclittica.\nL'asteroide \u00e8 dedicato alla studentessa statunitense Rui Wang."}
{"id": "2797005", "revid": "767487", "url": "https://it.wikipedia.org/wiki?curid=2797005", "title": "Locomotiva FS 164", "text": "Le locomotive del gruppo 164 FS erano macchine, a vapore saturo e a semplice espansione, entrate in servizio a partire dal 1873 sulle linee della Rete Adriatica e confluite, dal 1906, nel parco delle Ferrovie dello Stato italiane.\nStoria.\nLe locomotive, poi definite come \"164 FS\", sono state un gruppo di locomotive di concezione \"Stephenson\" di semplice impostazione e facile manutenzione che la Societ\u00e0 per le Strade Ferrate Meridionali acquis\u00ec assieme agli impianti delle disciolte Strade Ferrate Romane che le avevano acquistate negli anni settanta del XIX secolo per le esigenze delle proprie linee ferrate. Vennero costruite dalla Stephenson e dalla Krauss di Monaco di Baviera in 25 esemplari e consegnate, nel periodo 1873-1880. Le locomotive assunsero successivamente la categorizzazione nel \"gruppo 100 RA\". Vennero riscattate dalle FS in seguito alla statizzazione delle ferrovie. Trattandosi di macchine di concezione superata non sopravvissero a lungo nell'esercizio di stato; nel 1915 ne risultavano ancora in carico 13 unit\u00e0. (La FS 1642, ex RA 1002, ex SFR, costruita da Stephenson nel 1877 venne demolita nel 1915)\nCaratteristiche.\nLe locomotive presentavano alcune differenze sia nelle dimensioni che nelle prestazioni. La caldaia era di almeno 2 tipi diversi e cos\u00ec anche il forno. Le accomunava il rodiggio e la concezione tecnica di base, cos\u00ec all'atto dell'acquisizione nel parco rotabili FS vennero inquadrate in 2 sottogruppi di servizio ma con la stessa numerazione progressiva \"164x\".\nLe \"164\" erano macchine per treni viaggiatori con velocit\u00e0 massima 80\u00a0km/h al loro tempo la massima ammissibile in quasi tutta la rete.\nIl rodiggio era il classico del tempo a due assi motori, di diametro 1.850\u00a0mm, accoppiati tra loro con ruota portante anteriore (1-2-0) ed erano seguite da un tender a due assi in grado di contenere 6,6 tonnellate d'acqua e 4 tonnellate di carbone.\nIl motore era a due cilindri esterni a vapore saturo e semplice espansione, con distribuzione Stephenson a cassetto piano e pressione massima in caldaia di 10 kg per centimetro quadrato.\nLe locomotive erano provvista di freno ad aria compressa e di riscaldamento a vapore per treni; alcune unit\u00e0 avevano anche il dispositivo di freno a controvapore."}
{"id": "2797009", "revid": "86599", "url": "https://it.wikipedia.org/wiki?curid=2797009", "title": "22911 Johnpardon", "text": "22911 Johnpardon \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,0927669, inclinata di 1,91007\u00b0 rispetto all'eclittica.\nL'asteroide \u00e8 dedicato allo studente statunitense John Vincent Pardon."}
{"id": "2797010", "revid": "110157", "url": "https://it.wikipedia.org/wiki?curid=2797010", "title": "Seegebiet Mansfelder Land", "text": "Seegebiet Mansfelder Land \u00e8 un comune di 9.753 abitanti della Sassonia-Anhalt, in Germania.\nAppartiene al circondario (\"Landkreis\") di Mansfeld-Harz Meridionale (targa MSH).\nStoria.\nIl comune venne formato il 1\u00ba gennaio 2010 dalla fusione dei comuni di Amsdorf, Aseleben, Erdeborn, Hornburg, L\u00fcttchendorf, Neehausen, R\u00f6blingen am See, Seeburg, Stedten e Wansleben am See. Il nome del nuovo comune significa \"Regione dei laghi del Mansfelder Land\".\nIl 1\u00ba settembre 2010 fu aggregato a Seegebiet Mansfelder Land il comune di Dederstedt."}
{"id": "2797011", "revid": "1833487", "url": "https://it.wikipedia.org/wiki?curid=2797011", "title": "Vongolara", "text": "La vongol\u00e0ra \u00e8 un'imbarcazione da pesca tipica del medio e alto Adriatico caratterizzata da un attrezzo da pesca posto a prua, e costituito da una sorta di grosso rastrello, che, trascinato dall'imbarcazione, serve per raccogliere le vongole e altri molluschi."}
{"id": "2797021", "revid": "124308400", "url": "https://it.wikipedia.org/wiki?curid=2797021", "title": "Methil", "text": "Methil (in lingua Scots \"Methul\") \u00e8 una citt\u00e0 della Scozia, situata nell'area amministrativa del Fife. Assieme a Buckhaven, Leven, Kennoway, Lower Largo, Windygates e altri piccoli insediamenti forma la conurbazione di Levenmouth."}
{"id": "2797022", "revid": "287204", "url": "https://it.wikipedia.org/wiki?curid=2797022", "title": "Edgar Lou\u00e8", "text": ""}
{"id": "2797026", "revid": "1573940", "url": "https://it.wikipedia.org/wiki?curid=2797026", "title": "Curtis Dwight Wilbur", "text": "Biografia.\nFu il quarantatreesimo segretario della marina statunitense sotto il presidente degli Stati Uniti d'America Calvin Coolidge. Suo fratello era Ray Lyman Wilbur, segretario degli Interni degli Stati Uniti.\nSpos\u00f2 Olive Doolittle Wilbur da cui ebbe diversi figli. Una volta ritirato dalla carriera politica trascorse i suoi ultimi anni con moglie e i 3 figli rimasti in vita: Edna, Paul e Lyman Dwight.\nRiconoscimenti.\nIl cacciatorpediniere USS Curtis Wilbur (DDG-54) \u00e8 chiamato in tal modo in suo onore."}
{"id": "2797027", "revid": "13833", "url": "https://it.wikipedia.org/wiki?curid=2797027", "title": "Orl\u00e9anais", "text": ""}
{"id": "2797037", "revid": "827882", "url": "https://it.wikipedia.org/wiki?curid=2797037", "title": "GLAAD Media Awards 2007", "text": "La 18\u00aa edizione dei GLAAD Media Awards si \u00e8 tenuta nel 2007. Le cerimonie di premiazione hanno avuto luogo al Marriot Marquis di New York il 26 marzo, al Kodak Theatre di Los Angeles il 14 aprile e al Westin St. Francis di San Francisco il 28 aprile."}
{"id": "2797041", "revid": "288300", "url": "https://it.wikipedia.org/wiki?curid=2797041", "title": "Christian Jos\u00e9 Manfredini Sisostri", "text": ""}
{"id": "2797042", "revid": "288300", "url": "https://it.wikipedia.org/wiki?curid=2797042", "title": "Christian Jos\u00e9 Manfredini", "text": ""}
{"id": "2797045", "revid": "436907", "url": "https://it.wikipedia.org/wiki?curid=2797045", "title": "It Was a Good Day", "text": "It Was a Good Day \u00e8 un singolo del rapper statunitense Ice Cube, il primo estratto dal terzo album in studio \"The Predator\" e pubblicato nel 1992.\nIl singolo \u00e8 stato inserito nel videogioco \"\".\nVideo musicale.\nIl video musicale tratta di una buona giornata del rapper in cui si sveglia senza l'abbaiare dei cani e il pesante smog ed una colazione coi fiocchi. Dopo la colazione esce di casa e va a giocare a basket al campo dove trova degli amici e realizza una tripla doppia. In seguito, mentre \u00e8 per strada con la macchina, viene rincorso da alcuni poliziotti che poi lo lasceranno andare. In seguito, il rapper si reca a giocare con gli amici a dadi e domino guardando MTV Rap. A sera incontra la ragazza che si voleva fare fin dal college e se la porter\u00e0 a casa raggiungendo il suo intento. Riaccompagnandola a casa si fermer\u00e0 alle due del mattino a mangiare un hamburger al fast food e vedr\u00e0 volare un dirigibile della Goodyear che mostra la scritta Ice Cube \u00e8 il migliore. Davanti a casa, viene raggiunto da un dispiegamento enorme di poliziotti con il fine di arrestarlo. Lui rientra in casa ed il video finisce con la scritta To be continued. Il continuo della canzone \u00e8 \"Check Yo Self\".\nNel video \u00e8 apparso anche il rapper WC."}
{"id": "2797046", "revid": "767487", "url": "https://it.wikipedia.org/wiki?curid=2797046", "title": "K\u00f6nigslutter am Elm", "text": "K\u00f6nigslutter am Elm \u00e8 una citt\u00e0 di 16.078 abitanti della Bassa Sassonia, in Germania.\nAppartiene al circondario (\"Landkreis\") di Helmstedt (targa HE).\nGeografia.\nLa citt\u00e0 si trova ai piedi dell'Elm, un basso rilievo della Bassa Sassonia, all'interno del parco naturale Elm-Lappwald. La citt\u00e0 si trova a 23\u00a0km ad est di Braunschweig e a 18\u00a0km a sud di Wolfsburg. A circa 15\u00a0km ad ovest di K\u00f6nigsl\u00fctter si trova la citt\u00e0 di Helmstedt, capoluogo del circondario di cui K\u00f6nigsl\u00fctter fa parte.\nNome.\nIl nome originario dell'insediamento era Lutter, che riprendeva il nome del fiume intorno al quale si sviluppava il primo nucleo abitativo. Successivamente si aggiunse la parola tedesca \"re\" (\"K\u00f6nigs\"-). Questa denominazione rimanda alla presenza di un sovrano, da identificarsi con l'imperatore del sacro romano impero nonch\u00e9 re d'Italia Lotario II di Supplimburgo.\nStoria.\nIntorno al 1200 \u00e8 menzionato la presenza di un castello con fossato nei pressi dell'antico corso del Lutter, dove attualmente si trova il municipio.\nSuccessivamente si deve a Lotario II lo sviluppo urbano della citt\u00e0 nonch\u00e9 la fondazione del cosiddetto Duomo di K\u00f6nigslutter, uno degli esempi pi\u00f9 importanti di romanico tedesco e anche la prima costruzione a volta a nord dello Harz. La citt\u00e0 ebbe un notevole sviluppo intorno al XIII e XIV secolo, come dimostrano le molte case a graticcio dell'epoca, la cinta muraria e la piazza del mercato.\nI duchi di Braunschweig concessero a K\u00f6nigslutter il titolo di citt\u00e0 intorno al 1400 e proprio in quest'epoca la citt\u00e0 assunse il nome attuale a ricordo dell'imperatore Lotario III.\nNel 1865 venne fondato in quello che era il convento benedettino adiacente al duomo un centro di psichiatria, tuttora attivo.\nLuoghi d'interesse.\nIl duomo rappresenta il centro storico e culturale della citt\u00e0. \u00c8 dedicato agli apostoli Pietro e Paolo e fu fondato nel 1135. Grazie alla presenza di alcune reliquie, riconducibili a questi santi, l'edificio divenne una tappa fondamentale all'interno delle vie del pellegrinaggio medievale europeo.\nIl duomo di K\u00f6nigslutter, attorno a cui si sviluppa la citt\u00e0, si ispira a modelli medievali italiani ed infatti \u00e8 documentabile la presenza attiva di maestri comacini, come di un certo \"Nicolaus di Verona\". L'influsso di queste maestranze si pu\u00f2 notare soprattutto nella realizzazione dei portali e nell'apparato decorativo a rilievo, che ha paralleli in edifici religiosi italiani nelle citt\u00e0 di Verona, Piacenza e Modena. \nUn altro elemento caratteristico di questo edificio \u00e8 la presenza del Westwerk, una costruzione architettonica tipica del mondo medievale di tradizione carolingia.\nPresso il duomo, in quello che era il convento benedettino ed oggi il centro di psichiatria regionale, si trova un tiglio secolare (\"Kaiser-Lothar-Linden\"), piantato nell'anno della fondazione del duomo, il 1135, dall'imperatore Lotario. Il tiglio \u00e8 tutelato come monumento naturale."}
{"id": "2797047", "revid": "47112", "url": "https://it.wikipedia.org/wiki?curid=2797047", "title": "Caponiere", "text": ""}
{"id": "2797048", "revid": "110157", "url": "https://it.wikipedia.org/wiki?curid=2797048", "title": "Sch\u00f6ningen", "text": "Sch\u00f6ningen \u00e8 una citt\u00e0 di 12.428 abitanti della Bassa Sassonia, in Germania.\nAppartiene al circondario (\"Landkreis\") di Helmstedt (targa HE)."}
{"id": "2797050", "revid": "288300", "url": "https://it.wikipedia.org/wiki?curid=2797050", "title": "Christian Koffi Ndri Romaric", "text": ""}
{"id": "2797054", "revid": "113812537", "url": "https://it.wikipedia.org/wiki?curid=2797054", "title": "B\u00fcddenstedt", "text": "B\u00fcddenstedt \u00e8 un centro abitato della Germania, frazione della citt\u00e0 di Helmstedt.\nStoria.\nGi\u00e0 comune autonomo, divenne parte della citt\u00e0 di Helmstedt il 1\u00ba luglio 2017."}
{"id": "2797056", "revid": "1451528", "url": "https://it.wikipedia.org/wiki?curid=2797056", "title": "Stazione sperimentale del vetro", "text": "La Stazione sperimentale del vetro (SSV) \u00e8 una azienda speciale della Camera di commercio di Venezia con sede in Murano.\nScopo della Stazione \u00e8 la ricerca scientifica applicata al settore della industria vetraria nazionale.\nStoria.\nIstituita con legge del 16/10/1954, n.1032, la Stazione, con Decreto Legislativo 29 ottobre 1999, n. 540 \u00e8 stata successivamente trasformata in ente pubblico economico.\nIl decreto interministeriale attuativo del 1\u00ba aprile 2011 ha fissato i tempi e modalit\u00e0 di trasferimento dei compiti e delle attribuzioni, del personale e delle risorse strumentali e finanziarie della soppressa SSV alla rispettiva Camera di commercio.\nIl 2 maggio 2013 \u00e8 stata creata la Societ\u00e0 consortile per azioni denominata \"Stazione sperimentale del vetro\", con partecipazione azionaria espressa per il 75% dalla Camera di Commercio Industria Artigianato e Agricoltura di Venezia, e per il 25% dagli Industriali del Vetro attraverso la Assovetro Servizi S.r.l.\nStruttura.\nLa Stazione \u00e8 suddivisa nei seguenti moduli:\nAttivit\u00e0.\nLe attivit\u00e0 svolte dalla Stazione si possono raggruppare in:"}
{"id": "2797057", "revid": "465169", "url": "https://it.wikipedia.org/wiki?curid=2797057", "title": "Baby by Me", "text": "Baby by Me \u00e8 un brano musicale del rapper statunitense 50 Cent, estratto come primo singolo dall'album \"Before I Self Destruct\".\nIl brano.\n\"Baby by Me\", che figura la partecipazione del cantante R&amp;B Ne-Yo, \u00e8 stata prodotta da Polow Da Don e scritta da Ne-Yo e 50 Cent, ed \u00e8 stato pubblicato il 10 settembre 2009 e contiene un campionamento del brano \"I Get Money\" dello stesso 50 Cent. Nella versione originale del brano presente nell'album, la parte cantata da Ne-Yo \u00e8 interpretata da Jovan Dais.\nIl video.\nIl video musicale prodotto per \"Baby by Me\" \u00e8 stato diretto dal regista Chris Robinson. Le parti in cui compare 50 Cent sono state filmate a New York, mentre quelle in cui compare Ne-Yo a Los Angeles. Nel video compare anche Kelly Rowland, nei panni dell'interesse sentimentale di 50 Cent."}
{"id": "2797059", "revid": "287204", "url": "https://it.wikipedia.org/wiki?curid=2797059", "title": "Lehre", "text": "Lehre \u00e8 un comune di 11.657 abitanti della Bassa Sassonia, in Germania.\nAppartiene al circondario (\"Landkreis\") di Helmstedt (targa HE)."}
{"id": "2797068", "revid": "115473677", "url": "https://it.wikipedia.org/wiki?curid=2797068", "title": "Oscillazione pacifica decadale", "text": "In climatologia l'Oscillazione Pacifica Decennale (PDO) \u00e8 uno schema di interpretazione della variabilit\u00e0 climatica oceanica a bassa frequenza delle temperature superficiali oceaniche (SST) dell'Oceano Pacifico settentrionale che consta di due fasi, una calda ed una fredda, le quali si alternano nel tempo ad intervalli o scale temporali di almeno dieci anni, usualmente attorno a 20-30 anni. Durante la 'fase calda' o 'positiva' la costa occidentale nord-americana e la parte centrale del Pacifico diventano calde e la parte orientale in prossimit\u00e0 del coste nordamericane diventa fredda; durante la 'fase fredda' o 'negativa' accade invece il contrario. \nDescrizione.\nLo stato dell'oscillazione e la sua intensit\u00e0 sono monitorati da un indice detto PDO index.\nIl meccanismo attraverso il quale il pattern si manifesta e si alterna negli anni non \u00e8 ancora noto; un'ipotesi \u00e8 che un sottile strato di acqua calda durante l'estate riesca a schermare le acque fredde pi\u00f9 profonde.\nUn segnale PDO \u00e8 stato ricostruito dal 1661 attraverso studi dendrocronologici nell'area della baia della California.\nIPO (Oscillazione Pacifica Interdecadale).\nL'Oscillazione Pacifica Interdecadale (IPO o ID) mostra variazioni di pressione al livello del mare (SLP) e variazioni di temperatura delle acque superficiali (SST) simili alla PDO con un ciclo di 15-30 anni, ma coinvolge sia il Pacifico settentrionale che quello meridionale.\nNel Pacifico tropicale le anomalie massime di SST sono state riscontrate lontano dall'equatore. Ci\u00f2 \u00e8 abbastanza differente dall'Oscillazione Quasi Decadale (QDO) con un periodo compreso tra gli 8 e i 12 anni e un massimo di anomalia delle SST a cavallo dell'equatore, assomigliando cos\u00ec alla ENSO, l'oscillazione collegata a El Ni\u00f1o."}
{"id": "2797084", "revid": "86599", "url": "https://it.wikipedia.org/wiki?curid=2797084", "title": "22912 Noraxu", "text": "22912 Noraxu \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,1560070, inclinata di 7,26796\u00b0 rispetto all'eclittica.\nL'asteroide \u00e8 dedicato alla studentessa statunitense Nora Xu."}
{"id": "2797087", "revid": "232134", "url": "https://it.wikipedia.org/wiki?curid=2797087", "title": "Il gargano nuovo", "text": ""}
{"id": "2797088", "revid": "287204", "url": "https://it.wikipedia.org/wiki?curid=2797088", "title": "Bakary Sar\u00e8", "text": ""}
{"id": "2797089", "revid": "287204", "url": "https://it.wikipedia.org/wiki?curid=2797089", "title": "Bakary Sare", "text": ""}
{"id": "2797091", "revid": "86599", "url": "https://it.wikipedia.org/wiki?curid=2797091", "title": "22913 Brockman", "text": "22913 Brockman \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,1168669, inclinata di 2,06976\u00b0 rispetto all'eclittica.\nL'asteroide \u00e8 dedicato allo studente statunitense Gregory Drew Brockman."}
{"id": "2797092", "revid": "1543377", "url": "https://it.wikipedia.org/wiki?curid=2797092", "title": "Campagna delle Indie orientali olandesi", "text": "La campagna delle Indie orientali olandesi fu l'insieme delle operazioni militari che si svolsero tra il 17 dicembre e il 9 marzo 1942 nelle colonie olandesi d'Indonesia, che videro le forze Alleate, riunite sotto il comando congiunto con sigla ABDA (American-British-Dutch-Australian Command), tentare di opporsi alle forze imperiali giapponesi, composte dalla 16\u00aa Armata dell'Esercito imperiale giapponese e dalla Forza Sud della Marina imperiale giapponese, il cui obiettivo era assicurarsi le ricche risorse petrolifere e minerarie delle Indie Olandesi. La superiorit\u00e0 numerica e qualitativa delle navi e dei mezzi nipponici sbaragli\u00f2 la disordinata resistenza dell'eterogenea flotta alleata, mentre a terra si ebbero pochi scontri nei quali i giapponesi ebbero sempre la meglio grazie al numero e all'impiego di carri armati, dei quali gli Alleati erano completamente sprovvisti. Le ultime battaglie, svoltesi tra la fine di febbraio e la prima decade di marzo, videro la quasi totale distruzione del superstite naviglio olandese e inglese e la conquista dell'isola di Giava.\nEventi precedenti.\nI giapponesi si videro privati, per effetto dell'embargo del 26 luglio 1941, del 93% dei loro rifornimenti di petrolio, che provenivano dalle Indie Olandesi (all'epoca il 4\u00ba produttore al mondo), oltre che della gomma prodotta nella regione. Nonostante il governo del principe Konoe avesse tentato un accordo con gli statunitensi, questi respinsero ogni attenuazione dell'embargo. In Giappone si ebbe allora una crisi del governo, e il 18 ottobre 1941 esso fu assunto dal generale Hideki T\u014dj\u014d, acceso bellicista. Con lui l'Impero del Sol Levante si prepar\u00f2 a una guerra colossale, da condurre contemporaneamente contro Stati Uniti (la cui flotta sarebbe stata distrutta in porto), Regno Unito (attacco alle colonie di Hong Kong, Malesia e Singapore), Australia (sbarchi in Nuova Guinea e nelle Salomone) e Paesi Bassi, le cui colonie delle Indie Orientali erano ricche di petrolio, gomma, stagno e altre risorse di grande valore bellico per il Giappone. Inoltre tali territori erano strategicamente importanti in quanto se conquistati avrebbero permesso di minacciare l'Australia e l'India e le relative rotte di comunicazione e approvvigionamento, fino alla possibile interdizione dei rifornimenti al Medio Oriente attraverso la rotta che circumnaviga l'Africa.\nIl 7 dicembre 1941, seguendo i piani gi\u00e0 pronti dal settembre precedente, i giapponesi conducevano uno spettacolare attacco a Pearl Harbor, mettendo fuori causa il grosso della flotta statunitense del Pacifico per almeno 7 mesi. In contemporanea spiegavano il loro potenziale militare in Cina, Indocina e nel sud-est asiatico.\nPiani e forze giapponesi.\nLe forze navali messe in campo dai giapponesi erano importanti come numero e come qualit\u00e0 del materiale, sia in termini di navi che di aerei, tutti di progettazione recente o comunque rimodernati recentemente. Inoltre le forze impiegate erano temprate da esperienze di combattimento acquisite durante la guerra con la Cina, e da massicci cicli di esercitazioni combinate.\nPer la conquista del settore dell'Indonesia i giapponesi avevano riunito una potente forza navale: le corazzate veloci della classe Kongo e , la portaerei , 13 incrociatori pesanti, 4 incrociatori leggeri, 41 cacciatorpediniere. Nei campi di volo dell'Indocina furono poi concentrate le tre flottiglie dell'11\u00aa Flotta aerea della Marina imperiale giapponese, in totale circa 560 velivoli (bombardieri/aerosiluranti bimotori Mitsubishi G4M, Mitsubishi G3M, caccia Mitsubishi A6M), con il compito di appoggiare le operazioni in tutte le Indie Olandesi; a essi si affiancarono circa 300 apparecchi appartenenti al 5\u00ba Gruppo aereo dipendente dall'esercito imperiale. Le forze terrestri erano riunite nella 16\u00aa Armata, articolata sulla 2\u00aa Divisione fanteria, sulla 48\u00aa Divisione fanteria e su altri reparti indipendenti della grandezza di brigate o reggimenti: le truppe erano ben addestrate, agguerrite e appoggiate da un nucleo sostanzioso di carri armati leggeri e medi.\nPiani e forze degli Alleati.\nLe truppe alleate, raccolte sotto il comando unificato ABDA, erano s\u00ec numerose, ma dotate di armamenti obsoleti e sparse su una vastissima zona di operazioni, mentre i comandanti spesso si attenevano a dottrine superate. L'aviazione era esigua e mancavano completamente carri armati o mezzi terrestri leggeri, come anche facevano difetto cannoni anticarro e antiaerei.\nLe forze navali forze alleate consistevano in 6 incrociatori, dei quali 2 pesanti (l'HMS \"Exeter\", armato con soli 6 cannoni da 203mm ed il moderno USS \"Houston\"); sette incrociatori leggeri, gli australiani \"Hobart\" e \"Perth\" (ex-\"Apollo\" ed ex-\"Amphion\" della classe Leander), gli statunitensi \"Boise\" e \"Marblehead\", 3 incrociatori olandesi obsoleti, \"De Ruyter\", \"Java\" e \"Tromp\", dei quali il solo \"De Ruyter\" con una qualche efficacia in uno scontro navale. A questi si aggiungeva una forza di 22 cacciatorpediniere in gran parte relativamente recenti: gli statunitensi \"John D. Edwards\", \"John D. Ford\", \"Paul Jones\", \"Alden\", \"Wipple\", \"Edsall\" e \"Pope\"; gli inglesi \"Electra\", \"Jupiter\" e \"Encounter\"; gli olandesi \"Eversten\", \"Witte de With\", e \"Kortenaer\". Inoltre erano disponibili 22 sommergibili statunitensi e 16 olandesi, dei qual'ultimi per\u00f2 ben pochi avevano qualche efficacia bellica; infine gli Alleati potevano disporre di due navi appoggio idrovolanti, la USS \"Langley\" (gi\u00e0 classificata come portaerei) e la USS \"Childs\", cacciatorpediniere trasformato in nave appoggio.\nIl sostegno aereo era assai limitato e i mezzi in dotazione non erano certo i pi\u00f9 moderni: gli olandesi disponevano di pochi Brewster F2 Buffalo, fornito loro dagli inglesi, i quali erano equipaggiati con lo stesso velivolo. Gli statunitensi inviarono in zona 32 Curtiss P-40, caricati sulla USS \"Langley\" e appartenenti al \"49th Pursuit Group\" della United States Army Air Forces. Altri 27 apparecchi furono smontati e posti nella stiva del mercantile \"Seawitch\", per un totale di 59 P.40. La portaerei fu per\u00f2 individuata e affondata dall'aggressiva aeronautica nipponica, privando i difensori di parte degli aerei, che avrebbero potuto rivelarsi mezzi essenziali nelle future battaglie.\nLa campagna delle Indie Orientali Olandesi.\nLe ostilit\u00e0 iniziarono il giorno 8 dicembre 1941 con la dichiarazione di guerra olandese al Giappone, contemporaneamente all'attacco a Pearl Harbor e a tutte le posizioni occidentali nel sud-est asiatico e nel Pacifico.\nI primi bombardamenti giapponesi nell'area avvennero il giorno 11 con l'attacco a Tarakan, obiettivo della Forza Centrale giapponese; obiettivo erano i campi petroliferi di Palembang.\nLe operazioni giapponesi progredivano intanto fulmineamente: dopo alcuni sbarchi preliminari eseguiti il 17 dicembre nel Brunei e nella colonia di Sarawak, all'inizio di gennaio 1942 truppe nipponiche mettevano piede a terra in vari punti del Borneo neerlandese, dando avvio alla conquista delle Indie orientali olandesi\nIn seguito alla Dichiarazione delle Nazioni Unite del 1\u00ba gennaio 1942, i governi alleati incaricarono il generale britannico sir Archibald Wavell quale comandante supremo di tutte le forze statunitensi, britanniche, olandesi e australiane (\"A\"merican-\"B\"ritish-\"D\"utch-\"A\"ustralian) del sud-est asiatico. Questo gli diede il controllo nominativo di una forza enorme ma dispersa, che copriva un'area che andava dalla Birmania alle Indie orientali olandesi e le Filippine. Altre aree come l'India, l'Australia e le Hawaii rimasero sotto il controllo separato dei comandi locali. Il 15 gennaio Wavell si spost\u00f2 a Bandoeng sull'isola di Giava per assumere il controllo del comando dell'ABDA (ABDACOM).\nMa nonostante l'evidente superiorit\u00e0 nipponica le forze olandesi supportate da molti indonesiani si erano battute con coraggio e i giapponesi, per vendicarsi dell'accanita resistenza, in diversi casi si diedero ad eccidi e violenze sui prigionieri, come gi\u00e0 era avvenuto ad Hong Kong.\nLe operazioni navali terminarono disastrosamente per gli alleati e, di conseguenza, le forze terrestri prive di appoggio navale e rifornimenti dovettero capitolare entro breve tempo. Le forze che ne furono in grado si ritiranono verso l'Australia. Tutti i possedimenti delle Indie Orientali Olandesi caddero sotto il controllo giapponese.\nFasi successive.\nGli Alleati non tentarono mai durante la guerra di riconquistare la regione, che rimase in mani giapponesi fino alla loro capitolazione, preferendo invece un attacco diretto al territorio giapponese attraverso la progressiva penetrazione in profondit\u00e0 mediante tappe successive, che vennero definite \"i salti della rana di MacArthur\". La lunga occupazione favor\u00ec la nascita di un movimento indipendentista indonesiano e malese che nel dopoguerra avrebbero portato all'indipendenza delle colonie inglesi ed olandesi nella regione."}
{"id": "2797093", "revid": "1573940", "url": "https://it.wikipedia.org/wiki?curid=2797093", "title": "Charles Francis Adams III", "text": "Biografia.\nFu il quarantaquattresimo segretario della marina statunitense sotto il presidente degli Stati Uniti d'America Herbert Hoover. Studi\u00f2 al Harvard College.\nSpos\u00f2 Frances Lovering da cui ebbe due figli:"}
{"id": "2797098", "revid": "767487", "url": "https://it.wikipedia.org/wiki?curid=2797098", "title": "Il principe di Homburg (film 1997)", "text": "Il principe di Homburg \u00e8 un film del 1997 diretto da Marco Bellocchio, tratto dal dramma omonimo di Heinrich von Kleist.\nFu presentato in concorso al 50\u00ba Festival di Cannes.\nTrama.\nIl principe Friedrich Arthur von Homburg lancia anzitempo la sua cavalleria in battaglia. Nonostante la vittoria conseguita, per aver trasgredito agli ordini egli viene condannato a morte. Terrorizzato di fronte alla condanna, il principe perde ogni parvenza di eroe. Ma quando gli viene offerta la grazia, che egli sente come disonorevole, accetta serenamente la condanna. Ma quella che il principe ritiene un'esecuzione, in realt\u00e0 si riveler\u00e0 essere il proprio matrimonio con l'adorata Natalia. Il suo sogno di gloria e di amore si \u00e8 realizzato. Ma tutto il suo dramma in realt\u00e0 si rivela solo un sogno di cui \u00e8 stato vittima per via del sonnambulismo; infatti viene svegliato nel giardino con la scena finale che \u00e8 la replica di quella iniziale ma con la esplicitazione che trattavasi di un sogno.\nProduzione.\nIl film \u00e8 stato girato in esterni a Pleven (Bulgaria) e a Sutri (VT), gli interni a Sofia (Bulgaria) e a Cinecitt\u00e0 nell'estate del 1996."}
{"id": "2797101", "revid": "287204", "url": "https://it.wikipedia.org/wiki?curid=2797101", "title": "22919 Shuwan", "text": "22919 Shuwan \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,4301574\u00a0UA e da un'eccentricit\u00e0 di 0,1045523, inclinata di 7,22791\u00b0 rispetto all'eclittica."}
{"id": "2797103", "revid": "287204", "url": "https://it.wikipedia.org/wiki?curid=2797103", "title": "22920 Kaitduncan", "text": "22920 Kaitduncan \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,9375186\u00a0UA e da un'eccentricit\u00e0 di 0,0940197, inclinata di 3,07129\u00b0 rispetto all'eclittica."}
{"id": "2797105", "revid": "767487", "url": "https://it.wikipedia.org/wiki?curid=2797105", "title": "Norman Chaney", "text": "La morte prematura.\nAfflitto dall'obesit\u00e0, Norman Cheney partecip\u00f2 a soli 19 episodi della serie e la lasci\u00f2 nel 1932. Brillante studente, continu\u00f2 per\u00f2 a soffrire per il peso eccessivo, che presto raggiunse i 140 kg. Dopo aver subito un'operazione chirurgica, dimagr\u00ec di 80 kg e scese a un peso di circa 60 kg. \nNel 1936 si ammal\u00f2 gravemente e mor\u00ec di miocardite all'et\u00e0 di 21 anni. \u00c8 stato il primo componente delle \"Simpatiche canaglie\" a morire, e l'unico (insieme a Donald Haines) a non sopravvivere alla fine della serie, nel 1944.\nChaney \u00e8 stato sepolto nel cimitero di Baltimora."}
{"id": "2797106", "revid": "588403", "url": "https://it.wikipedia.org/wiki?curid=2797106", "title": "Fonderie Pisano", "text": "La Fonderie Pisano &amp; C. \u00e8 una societ\u00e0 per azioni fondata nella prima met\u00e0 dell'800 nel Regno delle Due Sicilie. Nasce come iniziativa artigiana, con il fine di realizzare fusioni in ghisa e bronzo per le industrie tessili della zona. Il primo impianto, di tipo artigianale, nacque nel comune di Baronissi. Successivamente nel 1900 l'attivit\u00e0 produttiva si trasferisce a Salerno, presso la stazione ferroviaria di Salerno per poi trasferirsi nella parte alta di Fratte sempre in Salerno.\nSviluppo.\nNel 1961 si colloca dove \u00e8 situata attualmente (nella zona nord di Salerno, precisamente nel quartiere Fratte) divenendo una societ\u00e0 per azioni (S.p.A.).\nImpatto ambientale.\nNel 2007 il Tribunale di Salerno ha ritenuto le Fonderie responsabili di danni ambientali e biologici"}
{"id": "2797109", "revid": "287204", "url": "https://it.wikipedia.org/wiki?curid=2797109", "title": "Aleksandr Bolosev", "text": ""}
{"id": "2797112", "revid": "287204", "url": "https://it.wikipedia.org/wiki?curid=2797112", "title": "22921 Siyuanliu", "text": "22921 Siyuanliu \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2765910\u00a0UA e da un'eccentricit\u00e0 di 0,1335726, inclinata di 7,64627\u00b0 rispetto all'eclittica."}
{"id": "2797113", "revid": "1005847", "url": "https://it.wikipedia.org/wiki?curid=2797113", "title": "Elezioni legislative in Francia del 1993", "text": "Le elezioni legislative francesi del 1993 si sono tenute il 21 (primo turno) e il 28 marzo (secondo turno). Esse hanno avuto luogo alla naturale scadenza della IX legislatura. Esse visto la vittoria dell'opposizione, nell'ambito della coalizione di centro-destra \"Union pour la France\". Primo ministro \u00e8 stato quindi nominato \u00c9douard Balladur. Fino al 1995, si \u00e8 assistito alla seconda coabitazione con il Presidente della Repubblica, Fran\u00e7ois Mitterrand.\n\u00abL'Assemblea eletta era la pi\u00f9 a destra che avesse conosciuto la Francia da pi\u00f9 di un secolo, pi\u00f9 della \"Chambre bleu horizon\" eletta nel 1919 dopo la guerra e anche pi\u00f9 dell'Assemblea uscita dalle urne nel giugno 1968.\u00bb (Ren\u00e9 R\u00e9mond)\nLa nuova maggioranza \u00e8 la pi\u00f9 vasta di tutta la storia parlamentare francese, che si tratti di maggioranza di sinistra, di centro o di destra.\nIn seguito all'esito elettorale, il Primo ministro Pierre B\u00e9r\u00e9govoy ha rassegnato le dimissioni\nRisultati.\nL'indicazione del numero di seggi tiene conto della \u00abnuance politique\u00bb assegnata dal ministero dell'interno a ciascun candidato e, dunque, non \u00e8 stabilita secondo l'appartenenza del candidato eletto a una determinata forza politica.\nComposizione dei gruppi.\nAll'inaugurazione della legislatura, i gruppi erano composti come di seguito indicato."}
{"id": "2797114", "revid": "287204", "url": "https://it.wikipedia.org/wiki?curid=2797114", "title": "Premier Division 1996-1997 (Irlanda)", "text": "La stagione 1996-1997 \u00e8 stata la settantaseiesima edizione della League of Ireland, massimo livello del calcio irlandese.\nClassifica finale.\nLegenda:\nNote:"}
{"id": "2797115", "revid": "287204", "url": "https://it.wikipedia.org/wiki?curid=2797115", "title": "22922 Sophiecai", "text": "22922 Sophiecai \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3572665\u00a0UA e da un'eccentricit\u00e0 di 0,1282734, inclinata di 7,67805\u00b0 rispetto all'eclittica."}
{"id": "2797117", "revid": "729019", "url": "https://it.wikipedia.org/wiki?curid=2797117", "title": "Il Gargano nuovo", "text": "Il Gargano Nuovo \u00e8 un periodico mensile diffuso in tutto il territorio garganico.\nStoria.\nNato a Monte Sant'Angelo come \"Il Gazzettino del Gargano\" l'11 novembre 1900 per merito di Michele Flaman, il giornale era un quindicinale venduto a 10 centesimi diretto da Filippo Ungaro e Ciro Angelillis e si proponeva di \u201c\u2026 conquistare ci\u00f2 che spetta a questi luoghi, \u2026 per l'elevazione del nostro promontorio benedetto da Dio e dimenticato dagli uomini\u201d.\nLa pubblicazione, interrotta nel 1914, riprese, grazie a Giuseppe D'Addetta, nel 1950 con il nome di \"Gargano\" come organo di stampa dell'Associazione \"Rinascita Garganica\" fino ai primi anni del 1970. Vi collaborarono gli intellettuali garganici pi\u00f9 prestigiosi: Alfredo Petrucci, Michele Vocino, Ciro Cannarozzi, Michelangelo de Grazia e Michel'Antonio Fini.\nDopo il 1974 alcuni giovani intellettuali vichesi costituirono l'Associazione \"Il Gargano Nuovo\"', in primis Vincenzo Afferrante (per anni direttore e autore della rubrica \"30 giorni\"), e riportarono in edicola il periodico \u201cquale mezzo di incontro, di dibattito e diffusione, per la crescita culturale e sociale \u2026 per sensibilizzare e per favorire la ricerca, gli studi, la valorizzazione del patrimonio storico, artistico, etnologico, ambientale e naturale del Gargano\u201d.\nEdito dall'omonima associazione presieduta da Carla d'Addetta, \u00e8 sempre presente nei dibattiti sul futuro del promontorio, (notevole l'impegno per l'istituzione del Parco Nazionale del Gargano (si veda il premio ricevuto dall'allora presidente della provincia Kuntze e dall'assessore Matteo Fusilli)."}
{"id": "2797119", "revid": "287204", "url": "https://it.wikipedia.org/wiki?curid=2797119", "title": "Olivier Tebily", "text": ""}
{"id": "2797121", "revid": "767487", "url": "https://it.wikipedia.org/wiki?curid=2797121", "title": "Doctor J. Eulogio Estigarribia", "text": "Doctor J. Eulogio Estigarribia, il cui nome \u00e8 spesso abbreviato in Juan Eulogio Estigarribia \u00e8 una citt\u00e0 del Paraguay, situata nel dipartimento di Caaguaz\u00fa, a 219 km dalla capitale del paese, Asunci\u00f3n.\nPopolazione.\nAl censimento del 2002 la citt\u00e0 contava una popolazione urbana di 9.921 abitanti (24.634 nell'intero distretto).\nCaratteristiche.\nSituata vicina alla zona delle sorgenti dei fiumi Acaray e Yguaz\u00fa, la citt\u00e0 \u00e8 stata elevata alla categoria di distretto solo il 13 novembre del 1981. \u00c8 anche conosciuta come la \u201ccapitale industriale\u201d del dipartimento: nel suo territorio funzionano fabbriche di laterizi, segherie, mulini e silos per l'immagazzinaggio di soia e grano. Particolare rilevanza rivestono le industrie di trasformazione del latte, per lo pi\u00f9 di propriet\u00e0 di coloni mennoniti; alcune di esse esportano in tutti i paesi del Mercosur.\nLa citt\u00e0 \u00e8 ancora conosciuta nel paese con il suo vecchio nome di Campo 9."}
{"id": "2797135", "revid": "443105", "url": "https://it.wikipedia.org/wiki?curid=2797135", "title": "Juan Eulogio Estigarribia", "text": ""}
{"id": "2797136", "revid": "2519", "url": "https://it.wikipedia.org/wiki?curid=2797136", "title": "Gamgadhi", "text": "Gamgadhi (indicata anche come \"Shree Nagar\") \u00e8 un centro abitato del Nepal ed \u00e8 capoluogo del distretto di Mugu (Provincia di Karnali Pradesh).\nFino alla riforma amministrativa del 2015 (attuata nel 2017) era un comitato per lo sviluppo dei villaggi (VDC), nel 2017 \u00e8 stato unito con i VDC di Shrinagar, Karkibada, Pina, parte di quello di Rara, Rowa e Ruga per costituire la municipalit\u00f2 di Chhayanath Rara di cui \u00e8 sede amministrativa. \nLa citt\u00e0 si trova a circa 2.000 m slm a poca distanza dal Lago di Rara e dal relativo parco nazionale."}
{"id": "2797137", "revid": "767487", "url": "https://it.wikipedia.org/wiki?curid=2797137", "title": "Jos\u00e9 Augusto Torres", "text": "Carriera.\nGiocatore.\nHa militato per molti anni nel Benfica, vincendo anche due Coppe dei Campioni.\nAllenatore.\nHa allenato il Portogallo tra il 1984 ed il 1986."}
{"id": "2797138", "revid": "287204", "url": "https://it.wikipedia.org/wiki?curid=2797138", "title": "Cheik Tiot\u00e8", "text": ""}
{"id": "2797140", "revid": "288300", "url": "https://it.wikipedia.org/wiki?curid=2797140", "title": "Cheik Ismael Tiot\u00e9", "text": ""}
{"id": "2797141", "revid": "288300", "url": "https://it.wikipedia.org/wiki?curid=2797141", "title": "Cheik Ismael Tiot\u00e8", "text": ""}
{"id": "2797142", "revid": "288300", "url": "https://it.wikipedia.org/wiki?curid=2797142", "title": "Cheik Ismael Tiote", "text": ""}
{"id": "2797145", "revid": "76963", "url": "https://it.wikipedia.org/wiki?curid=2797145", "title": "Pascal Fran\u00e7ois Joseph Gossellin", "text": "Biografia.\nGossellin ha lavorato in particolare sulla geografia antica. Era in attivit\u00e0 commerciale nella sua citt\u00e0 e fu pi\u00f9 volte deputato al Conseil royal de commerce in rappresentanza della propria citt\u00e0 alle riunioni che si tenevano a Parigi. \nNel periodo 1772-74 viaggi\u00f2 in Europa, cercando materiale per lo studio della geografia antica; nel 1780 fece una nuova serie di viaggi di studio attraverso una gran parte d'Europa e al ritorno si stabil\u00ec a Parigi.\nPubblic\u00f2 il suo primo lavoro nel 1789 ottenendo un premio dalla Acad\u00e9mie des inscriptions et belles-lettres per un saggio sui sistemi geografici dell'antichit\u00e0, in particolare su quelli di Strabone e di Tolomeo. Nel 1791 divenne membro di quella Accademia.\nNel 1789 fu eletto all'Assemblea Nazionale e nel 1794 fu chiamato dal Comitato di salute pubblica al ministero della guerra per le sue competenze di geografo. Nel 1799 fu nominato conservatore al Cabinet des M\u00e9dailles di Parigi, incarico che mantenne in periodo napoleonico e durante la Restaurazione. Nel 1801 fu tra coloro che furono selezionati per la traduzione di Strabone.\nI suoi contributi nell'ambito della geografia antica, oltre ad una gran numero di saggi e monografie, consistono nelle sue due opere principali: \"Geographie des Grecs analys\u00e9e\" (1790) e \"Recherches sur la g\u00e9ographie des anciens\" (1798-1813)."}
{"id": "2797147", "revid": "1543377", "url": "https://it.wikipedia.org/wiki?curid=2797147", "title": "Ospedale Schweitzer", "text": "L'ospedale Schweitzer \u00e8 una struttura sanitaria di carattere sia ospedaliero che ambulatoriale sita nella citt\u00e0 di Lambar\u00e9n\u00e9, capoluogo della provincia di Moyen-Ogoou\u00e9, nella parte occidentale del Gabon, in Africa. La struttura fu fondata nel 1913 dal medico e filosofo alsaziano Albert Schweitzer, da cui deriv\u00f2 il nome.\nLa storia.\nNel 1930 Schweitzer costitu\u00ec a Colmar l'Associazione, di diritto francese, dell'Ospedale Schweitzer a Lambar\u00e9n\u00e9, diventandone il primo presidente. Un anno prima di morire, Schweitzer design\u00f2 come successore della propria opera Walter Munz, chirurgo svizzero che aveva collaborato con lui dal 1961 al 1963, e come direttrice amministrativa dell'opera la figlia Rhena.\nL'associazione acquist\u00f2 anche una seconda propriet\u00e0 a Lambar\u00e9n\u00e9 nel 1966 grazie alla generosit\u00e0 del comitato inglese. Su questo terreno sarebbe stato edificato il nuovo ospedale tra il 1975 e il 1981. Walter Munz, che assunse la direzione medica dopo la morte di Schweitzer, nonch\u00e9 un interim di diversi mesi nella direzione amministrativa, concluse il suo mandato a Lambar\u00e9n\u00e9 nel 1969. Munz ha scritto diversi libri di ricordi africani, tra cui \"Albert Schweitzer nel ricordo degli africani\", in cui testimonia le esperienze straordinarie vissute in Gabon ed esorta i Gabonesi stessi a fare il possibile per migliorare il proprio Paese. Nel 1971 l'Associazione dell'Ospedale Schweitzer a Lambar\u00e9n\u00e9 si dot\u00f2 di un nuovo statuto, un nuovo presidente e un nuovo nome: si chiamava ormai Associazione internazionale dell'ospedale Albert Schweitzer a Lambar\u00e9n\u00e9 e della sua Opera (AISL), presieduta da Lawrence Gussman. L'AISL cre\u00f2 dunque due commissioni: una Commissione \"Opera spirituale\", per diffondere e pubblicare l'opera spirituale di Schweitzer, e una \"Commissione Ospedale\", per gestire l'ospedale Schweitzer dall'estero. Gravi difficolt\u00e0 finanziarie nel 1974 costrinsero i responsabili a chiudere il reparto maternit\u00e0. La decisione suscit\u00f2 una rivolta nella popolazione gabonese, spingendo lo Stato ad accordare un sostegno finanziario all'ospedale. Con la distanza geografica si riconobbero ben presto le difficolt\u00e0 dell'AISL a gestire l'ospedale Schweitzer. Di conseguenza, durante la riunione straordinaria dell'AISL del 28 settembre 1974 a Strasburgo, si decise di creare una fondazione gabonese con un Consiglio di Fondazione Internazionale, denominata Fondazione Internazionale dell'Ospedale Schweitzer a Lambar\u00e9n\u00e9 (FISL). Come afferma lo stesso Munz, oggi l'AISL si concentra ormai su tre direttrici d'attivit\u00e0:\nCi\u00f2 che spinse Schweitzer a fondare il proprio ospedale proprio a Lambar\u00e9n\u00e9, fu il nome stesso del villaggio: Lambar\u00e9n\u00e9, infatti, significa \"vogliamo provare\". Tale significato etimologico, tra l'altro molto profondo e dalla forte ascendenza simbolica, si ricollega alle origini storiche del villaggio stesso. La storia narra infatti che la trib\u00f9 dei Karua, antenati della popolazione indigena, che viveva a nord del grande fiume Ogoou\u00e9, poich\u00e9 soggetta ai continui attacchi delle vicine popolazioni belligeranti del nord, decise di spostarsi sull'altro lato dell'isola per vedere se cos\u00ec ci sarebbe stata finalmente la pace. Una volta giunti sull'isola, circondati dalla foresta vergine, dissero: \"Lambar\u00e9n\u00e9\", ossia \"vogliamo provare se qui troveremo finalmente la pace\".\nLa struttura.\nL'ospedale Schweitzer \u00e8 ubicato su una collinetta della riva destra dell'Ogoou\u00e9, a circa sei chilometri dal centro cittadino di Lambar\u00e9n\u00e9. Il nuovo ospedale fu costruito tra il 1976 e il 1981 ed \u00e8 costituito da un vasto complesso suddiviso in pi\u00f9 zone: \nLa propriet\u00e0 della fondazione Schweitzer si estende su una superficie di 110 ettari ed \u00e8 abitata da 550 persone (villaggio-ospedale). Dal 1981 l'ospedale Albert Schweitzer ha consolidato le cure ambulatoriali e ospedaliere (blocco operatorio e chirurgia, medicina generale e tropicale, pediatria, maternit\u00e0 e ginecologia); le visite mediche e le cure di prima necessit\u00e0; le cure dentarie (clinica dentistica); le cure preventive (protezione materna e infantile - PMI, unit\u00e0 mobile della clinica dentistica); le cure fornite per la solidariet\u00e0 nazionale (villaggio dei lebbrosi, psichiatria, geriatria, ricerca).\nI reparti.\nLaboratorio e radiologia.\nIl servizio di laboratorio effettua esami ematologici, per la diagnosi di anemia e malaria; analisi chimiche e sierologiche per la ricerca di epatiti, AIDS, malattie veneree. Inoltre dispone di una banca del sangue per le trasfusioni. La radiologia usufruisce di due sale rinnovate nel 1997.\nMedicina generale e tropicale.\nIl padiglione di medicina generale e tropicale, dedicato al Dott. Ren\u00e9 Kopp, \u00e8 stato costruito nel 1975, e sostituito nel 1995 da una nuova costruzione finanziata dalla sovvenzione della cooperazione francese. Le patologie pi\u00f9 frequenti sono le malattie infettive delle vie respiratorie, del tubo digerente e di altri organi. Non del tutto scomparse sono ancora la tubercolosi, la malaria, la framboesia, la lebbra, le malattie sessualmente trasmissibili e le epatiti. Crescenti sono i casi di AIDS, molto diffuse le malattie cardiovascolari e il diabete mellito. Patologie come la poliomielite, il tetano, il vaiolo sono ormai un ricordo, grazie agli sforzi preventivi delle campagne di vaccinazione sostenute dall'ospedale Schweitzer e dal servizio sanitario pubblico.\nI servizi di chirurgia.\nL'ospedale \u00e8 dotato di due unit\u00e0 operatorie separate: il padiglione CHIR I, per i malati asettici, e CHIR II, per i malati settici. I posti letto in totale sono 36, di cui 4 riservati ai pazienti in cura intensiva. Le unit\u00e0 operatorie, perfettamente attrezzate, dispongono di aria condizionata, gas anestetici moderni (che consentono di praticare anche l'anestesia spinale), attrezzature per l'elettrochirurgia, la chirurgia endoscopica urinaria, endoscopica diagnostica per i bronchi e l'apparato digerente superiore e inferiore. Le patologie chirurgiche pi\u00f9 diffuse sono ernie di diverso tipo, anche strozzate e lombari. Rari invece i calcoli biliari e urinari. La struttura \u00e8 in grado di effettuare il drenaggio di liquidi pleurici e dello pneumotorace. Le uniche discipline operatorie mancanti sono quelle del torace e del sistema nervoso centrale.\nL'aumento del traffico stradale e del lavoro intenso ed esposto nei cantieri forestali, hanno aumentato i casi di traumatologia. Viene praticata anche la chirurgia ginecologica.\nMaternit\u00e0 e ginecologia.\nIl servizio di maternit\u00e0 e ginecologia \u00e8 fondamentale per la popolazione gabonese, a causa dell'enorme diffusione di malattie ginecologiche infettive e tumorali nel territorio. Le donne affette da queste patologie si recano tardivamente in ospedale, pertanto spesso occorre ricorrere alla chirurgia. La sterilit\u00e0 \u00e8 vissuta dal paziente come un problema sociale e individuale, dunque la cura deve considerare anche le implicazioni psicologiche e sociali, oltre che prettamente mediche. Le visite ginecologiche sono garantite da chirurghi, a causa della mancanza di un medico ginecologo assunto a tempo pieno (per insufficienza di mezzi). Il numero crescente di parti, da 400 a 700 fino al 1997, dimostra l'importanza che il servizio maternit\u00e0 riveste per la popolazione locale.\nPediatria.\nIl servizio di pediatria \u00e8 autonomo, ed \u00e8 costituito da un padiglione riservato alle visite e alle urgenze, e da un altro settore destinato al ricovero (con 30 letti).\nIl servizio PMI \u00e8 annesso alla pediatria. Le patologie pediatriche affrontate sono rappresentate perlopi\u00f9 da malattie infettive, tra cui la malaria, infezioni respiratorie e otorinolaringoiatriche. Diffuse anche tubercolosi, meningite, gastroenterite e grandi ulcere. Le malattie infantili sono spesso causate da malnutrizione e avitaminosi. Frequenti anche i tumori (benigni e maligni) e il labbro leporino. Le infezioni sono diagnosticate empiricamente, poich\u00e9 mancano i mezzi tecnici per effettuare la ricerca batteriologica. Lo stesso accade per la diagnosi della patologia pi\u00f9 frequente: la diarrea. I pazienti vengono trattati con antibiotici, e il decorso in genere \u00e8 abbastanza buono.\nPsichiatria.\nIl reparto di psichiatria dell'ospedale Schweitzer \u00e8 stato il primo nel territorio africano. Il dott. Albert Schweitzer, infatti, avendo riconosciuto l'isolamento umano e sociale come fonte di grandi sofferenze, aveva dotato il vecchio ospedale di un alloggio per i casi sociali, sebbene nell'assetto familiare gabonese raramente essi andavano incontro a isolamento. Oggi l'ospedale offre ospitalit\u00e0 a persone abbandonate e dispone di posti letto per ricoverare i pazienti che hanno ricevuto la diagnosi di malattia mentale. La formulazione di tale diagnosi non \u00e8 semplice, a causa delle difficolt\u00e0 di espressione linguistica e di comunicazione tra malati e personale sanitario.\nClinica dentistica.\nLa prima clinica dentistica permanente dell'ospedale Schweitzer \u00e8 stata inaugurata nel 1968, dal dentista Hans Gunther Hilgers. Dopo due anni di interruzione \u00e8 stata riaperta dal medico dentista svizzero Jean-Fran\u00e7ois Guignard. Dal 1986 si occupa della gestione della clinica lo SDI (soccorso dentistico internazionale), fondazione svizzera creata proprio dal Guignard e da un gruppo di altri dentisti. Oggi lo SDI invia per due mesi o pi\u00f9 giovani dentisti svizzeri e tedeschi, per perpetuare il funzionamento della clinica e per assicurare il servizio dentistico alla popolazione locale. All'attivit\u00e0 della clinica \u00e8 stato affiancato un servizio mobile, dotato di macchine con tutte le attrezzature dentistiche necessarie, con lo scopo di dispensare cure anche alle scuole di Lambar\u00e9n\u00e9 e dei territori adiacenti. L'OMS ha qualificato il servizio ospedaliero e quello mobile come modello per la terra d'Africa."}
{"id": "2797154", "revid": "287204", "url": "https://it.wikipedia.org/wiki?curid=2797154", "title": "Jean-Jacques Tizi\u00e8", "text": ""}
{"id": "2797155", "revid": "287204", "url": "https://it.wikipedia.org/wiki?curid=2797155", "title": "Jean-Jacques Tizie", "text": ""}
{"id": "2797157", "revid": "125919722", "url": "https://it.wikipedia.org/wiki?curid=2797157", "title": "Katie McGrath", "text": "Biografia.\nLaureata in storia al Trinity College di Dublino, desiderava lavorare come giornalista di moda e fu assunta dalla rivista \"Image\", prima di diventare assistente costumista sul set della serie televisiva \"I Tudors\". Qui le fu proposto di partecipare a dei provini e Katie invi\u00f2 foto e curriculum a tutti gli agenti irlandesi. Fu selezionata per interpretare dei ruoli minori in un paio di film nonch\u00e9 per una piccola apparizione proprio ne \"I Tudors\". \nSuccessivamente viene scritturata per il ruolo di Morgana Pendragon nella serie televisiva inglese \"Merlin\". Nel 2011 ha lavorato con Madonna per la realizzazione del film \"W.E. - Edward e Wallis\", dove ha interpretato la parte di Lady Thelma. Sempre nel 2011 viene scelta per il ruolo di Jules Daly nel film \"Natale a Castlebury Hall\" con Roger Moore e Sam Heughan ed entra a far parte del cast della miniserie televisiva \"Labyrinth\", interpretando il ruolo di Oriane Congost. \nNel febbraio 2013 si ricongiunge con Jonathan Rhys Meyers, amico e co-star del telefilm \"I Tudors\", per interpretare Lucy Westenra nella serie tv \"Dracula\", prodotta dalla NBC e Sky Living. Nel 2014 veste i panni di Jodi Rutherford nella commedia romantica con Bok van Blerk \"Leading Lady\" girata in Sudafrica. Nell'aprile del 2014 l'attrice irlandese entra a far parte del cast di \"Jurassic World\", diretto da Colin Trevorrow, in uscita a giugno 2015. \"The Throwaways\", ultimo progetto del 2014 per Katie McGrath, sar\u00e0 trasmesso dal canale americano Crackle il 30 gennaio: nel film l'attrice interpreta una spia (Gloria Miller). Il 18 novembre 2014 Katie fa una comparsa nel video musicale \"From Eden\" dell'amico e cantante irlandese Hozier. Nella primavera del 2015 Katie affianca attori del calibro di Jude Law ed Eric Bana in un altro blockbuster basato sul ciclo arturiano, \"King Arthur - Il potere della spada\", diretto da Guy Ritchie. Dopo due anni trascorsi a girare film, Katie ottiene il ruolo di protagonista nella prima stagione della serie horror canadese \"Slasher\", trasmessa anche dal canale statunitense Chiller TV.\nNel 2016 \u00e8 entrata a far parte del cast della serie televisiva \"Supergirl\" nel ruolo di Lena Luthor, sorella minore del pi\u00f9 famoso Lex Luthor.\nDoppiatrici italiane.\nNelle versioni in italiano delle opere in cui ha recitato, Katie McGrath \u00e8 stata doppiata da:"}
{"id": "2797164", "revid": "767487", "url": "https://it.wikipedia.org/wiki?curid=2797164", "title": "Present (Van der Graaf Generator)", "text": "Present \u00e8 un doppio album dei Van der Graaf Generator del 2005."}
{"id": "2797165", "revid": "1005847", "url": "https://it.wikipedia.org/wiki?curid=2797165", "title": "Elezioni legislative in Francia del 1988", "text": "Le elezioni legislative in Francia del 1988 si sono tenute il 5 (primo turno) e il 12 giugno (secondo turno). Esse sono state delle elezioni anticipate a causa della dissoluzione dell'Assembl\u00e9e nationale a seguito della rielezione del Presidente della Repubblica Fran\u00e7ois Mitterrand nel 1988. Esse hanno visto la vittoria della \"Maggioranza presidenziale\", nell'ambito di una coalizione di sinistra. Primo ministro \u00e8 stato quindi riconfermato Michel Rocard, che nel frattempo era stato nominato a questa funzione subito dopo le elezioni presidenziali.\nContesto.\nDalle precedenti legislative del 1986, la destra era maggioritaria e al governo, e il Presidente Mitterrand, con la dissoluzione, prevede di ottenere una maggioranza parlamentare per poter avere un governo socialista e applicare il suo programma presidenziale. La Francia \u00e8 una repubblica semipresidenziale, e in caso di coabitazione prevale la \"linea parlamentare\", perch\u00e9 in ogni caso il governo deve essere espressione della maggioranza parlamentare.\nLa coalizione di sinistra \"Majorit\u00e9 pr\u00e9sidentielle\" tuttavia non ottenne la maggioranza assoluta e, per tutta la legislatura, fu costretta a cercare l'appoggio esterno o dei comunisti o dei moderati centristi dell'\"Union du centre\" (gruppo parlamentare autonomo nato dall'UDF).\nIl governo Rocard II \u2013 composto all'origine da 49 ministri \u2013 comprende personalit\u00e0 provenienti dal Partito Socialista e dal Partito Radicale di Sinistra. Ma, poich\u00e9 l'alleanza di centro-sinistra PS-PRG non ha la maggioranza parlamentare assoulta, il governo \u00e8 \"costretto\" ad un'apertura verso i \"centristi\". Infatti il governo Rocard II comprende anche alcuni (8) ministri \"centristi\" provenienti dal Partito Radicale, dal Partito Repubblicano e dal Centro dei Democratici Sociali; i cui deputati si sono riuniti nel gruppo parlamentare \"Union du centre\". Il Partito Comunista Francese invece non \u00e8 rappresentato al governo.\nRisultati.\nI dati sopra indicati tengono conto delle seguenti circostanze:\nComposizione dei gruppi.\nAll'inaugurazione della legislatura l'Assemblea nazionale era composta come di seguito indicato."}
{"id": "2797175", "revid": "287204", "url": "https://it.wikipedia.org/wiki?curid=2797175", "title": "Ibrahim Tour\u00e8", "text": ""}
{"id": "2797176", "revid": "287204", "url": "https://it.wikipedia.org/wiki?curid=2797176", "title": "Ibrahim Toure", "text": ""}
{"id": "2797177", "revid": "288300", "url": "https://it.wikipedia.org/wiki?curid=2797177", "title": "Paykan FC", "text": ""}
{"id": "2797178", "revid": "288300", "url": "https://it.wikipedia.org/wiki?curid=2797178", "title": "Malavan F.C.", "text": ""}
{"id": "2797179", "revid": "81298", "url": "https://it.wikipedia.org/wiki?curid=2797179", "title": "Frase (danza)", "text": "La frase coreografica \u00e8 una composizione di movimenti, che diventano vero e proprio materiale coreografico, adatto ad essere eseguito, trasmesso ad altri danzatori, composto con altre frasi coreografiche.\nNella danza il ruolo della musica \u00e8 sempre diverso.\nNel caso del balletto, per esempio, il movimento si adatta e segue la musica in modo quasi sinestetico. La musica accompagna la danza, e la danza si adatta alla musica, creando un'aderenza totale tra questi due elementi.\nNella danza contemporanea, molto spesso, la musica viene utilizzata in modo diverso: a volte il movimento \u00e8 in totale contrasto con l'ambiente sonoro, altre volte la musica \u00e8 una colonna sonora per il movimento, altre ancora la composizione \u00e8 fatta in assenza di musica oppure si chiede ai musicisti di creare i suoni in base alla danza. In altre parole l'aderenza tra suono e movimento pu\u00f2 venire meno per scelta precisa del coreografo o del regista.\nAlla luce di tutto questo diventa importante la musica intrinseca nel corpo danzante, il ritmo interno al corpo, indipendente dall'ambiente sonoro che si trova all'esterno.\nIn questo modo la danza diventa musica, e la frase coreografica \u00e8 una composizione formata da una sequenza di movimenti, che hanno un loro sviluppo ritmico e musicale, oltre che delle soluzioni di movimento.\nUn vero e proprio fraseggio, che pu\u00f2 essere eseguito anche in assenza di un accompagnamento musicale."}
{"id": "2797180", "revid": "767487", "url": "https://it.wikipedia.org/wiki?curid=2797180", "title": "Fernando Cabrita", "text": "Carriera.\nGiocatore.\nHa militato nell'Olhanense, nell'Angers e nello Sporting da Covilh\u00e3. Ha inoltre disputato 7 partite con la Nazionale di calcio del Portogallo, segnando un gol.\nAllenatore.\nHa guidato diverse squadre di club portoghesi, tra cui il Benfica,che ha condotto in finale di coppa dei campioni nel 1968.. Tra il 1983 ed il 1984 \u00e8 stato anche commissario tecnico della Nazionale portoghese (a seguito delle dimissioni di Otto Gl\u00f3ria), facendola qualificare per la prima volta alla fase finale di un Europeo. Al condusse il Portogallo fino alle semifinali, perdendo 2\u20133 contro la Francia ai tempi supplementari."}
{"id": "2797181", "revid": "131358", "url": "https://it.wikipedia.org/wiki?curid=2797181", "title": "Saba Battery", "text": ""}
{"id": "2797182", "revid": "288300", "url": "https://it.wikipedia.org/wiki?curid=2797182", "title": "Sepahan FC", "text": ""}
{"id": "2797183", "revid": "486946", "url": "https://it.wikipedia.org/wiki?curid=2797183", "title": "Lista dei programmi trasmessi da Disney Channel Italia", "text": ""}
{"id": "2797184", "revid": "6923", "url": "https://it.wikipedia.org/wiki?curid=2797184", "title": "Associazione europea degli editori scientifici", "text": "L'Associazione europea degli editori scientifici (European Association of Science Editors, EASE) - \u00e8 una organizzazione internazionale no-profit che si interessa di comunicazione scientifica. Fondata in Francia nel 1982, EASE, conta oggi membri in tutta Europa di diverso background e di diversa esperienza professionale.\nMembri.\nEASE conta circa 550 membri che vivono in 50 differenti paesi, non solo in Europa ma anche in altre parti del mondo.\nPubblicazioni.\nLinee guida EASE.\nNel 2010 e i 2011 EASE ha pubblicato delle linee guida per gli autori e i traduttori di articoli scientifici in lingua inglese (\"EASE Guidelines for Authors and Translators of Scientific Articles to be Published in English\"). Le linee guida riassumono quelle che \"EASE\" valuta le pi\u00f9 importanti raccomandazioni per rendere pi\u00f9 efficace la comunicazione scientifica a livello internazionale e prevenire una cattiva condotta editoriale. Il documento \u00e8 stato tradotto in molte lingue per facilitarne la divulgazione in tutto il mondo e l'utilizzo da parte di scienziati dei Paesi non di lingua inglese.\nLe linee guida EASE sono il risultato di lunghe discussioni svoltesi sul forum web dell'EASE e\ndurante la conferenza EASE di Pisa del 2009, oltre che nelle successive consultazioni all'interno\ndel Council dell'EASE. Il documento comprende un set essenziale di linee guida, che fornisce indicazioni su come redigere testi completi, concisi e chiari.\nIl documento comprende un set essenziale di linee guida, che fornisce indicazioni su come redigere manoscritti completi, concisi e chiari. \u00c8 integrato da una bibliografia per ulteriori approfondimenti e da alcune brevi appendici (Abstract, Ambiguit\u00e0, Coesione, Plurali, Semplicit\u00e0, Spelling), che presentano argomenti specifici in modo pi\u00f9 dettagliato oppure forniscono un maggior numero di esempi. Le linee guida EASE mettono in evidenza la necessit\u00e0 di una corretta strutturazione dell'articolo (ad esempio, nell'introduzione va citata in modo chiaro l'ipotesi verificata), di un abstract che contenga il maggior numero di informazioni (inclusi i dati pi\u00f9 importanti e le conclusioni), e di una scrittura comprensibile cos\u00ec che i lettori non vengano demoralizzati n\u00e9 confusi. \nIl Council dell'EASE prevede di aggiungere ulteriori appendici su argomenti specifici e altre traduzioni (eseguite soprattutto da volontari) e di svolgere periodiche revisioni annuali delle linee guida EASE.\n\u00c8 consentita la stampa del documento per usi non commerciali, per poter essere facilmente essere utilizzato anche come materiale didattico in corsi di scrittura scientifica ed etica della pubblicazione.\nConferenze.\nEASE organizza una conferenza approssimativamente ogni 2-3 anni:\nAffiliazioni.\nEASE \u00e8 affiliata alla International Unions of Biological Sciences (IUBS), ed alla International Unions of Geological Sciences (IUGS)."}
{"id": "2797194", "revid": "767487", "url": "https://it.wikipedia.org/wiki?curid=2797194", "title": "Stazione sperimentale per i combustibili", "text": "La Stazione sperimentale per i combustibili (SSC) \u00e8 una azienda speciale della Camera di commercio di Milano con sede nella stessa citt\u00e0.\nDal 1\u00ba ottobre 2011 la Stazione, le altre tre stazioni sperimentali presenti a Milano e la ex azienda speciale Innovhub, confluiscono nell'azienda speciale Innovhub Stazioni sperimentali per l'industria (ISSI).\nLa legittimit\u00e0 giuridica della costruzione \"ad hoc\" delle Aziende speciali, quali soggetti giuridici nei quali far confluire direttamente i dipendenti delle soppresse Stazioni Sperimentali \u00e8 stata rigettata dalla sentenza pronunciata il 5 aprile 2013 dal Giudice del lavoro del Tribunale di Nocera Inferiore, nel ricorso presentato dai dipendenti della sede periferica della SSICA situata ad Angri, nei confronti della CCIAA di Parma. Accertati e dichiarati trasferiti \"ope legis\" i rapporti di lavoro subordinato a tempo indeterminato, intercorrenti tra i ricorrenti e la soppressa Stazione Sperimentale SSICA, alla Camera di Commercio di Parma, a decorrere dall'entrata in vigore del D.L. 31.05.2010 n.78.\nScopo della Stazione \u00e8 la ricerca scientifica applicata applicata al settore delle industrie che operano nei settori della importazione, produzione e trasformazione dei combustibili.\nStruttura.\nNella Stazione lavorano circa settanta persone tra cui circa venti laureati in chimica e in ingegneria chimica.\nAttivit\u00e0.\nLe attivit\u00e0 svolte dalla Stazione si possono raggruppare in:\nVoci correlate.\nAltre stazioni sperimentali dell'azienda speciale Innovhub - Stazioni sperimentali per l'industria:"}
{"id": "2797200", "revid": "115652834", "url": "https://it.wikipedia.org/wiki?curid=2797200", "title": "Pietro da Mogliano", "text": "Biografia.\nDopo aver seguito dei corsi di diritto all'Universit\u00e0 di Perugia, decise di dedicarsi alla vita religiosa dopo aver ascoltato il frate francescano Domenico da Leonessa. \nSuperato un periodo di tempo utile a stabilire la validit\u00e0 della sua scelta, opt\u00f2 per vita ascetica e di rinunce della regola francescana. \nNel 1467 prese i voti ed inizi\u00f2 il suo apostolato nella veste di predicatore, percorrendo tutta l'Italia centrale. \nNel corso dei suoi viaggi, ebbe modo di incontrare a Camerino il Signore della citt\u00e0 Giulio Cesare da Varano che era padre di Battista, monaca clarissa del monastero locale. I due rimasero folgorati delle rispettive sensibilit\u00e0 e la stessa suor Battista scrisse poi una biografia di Pietro da Mogliano. \nPietro viaggi\u00f2 anche all'estero e fu a Creta nei suoi giri di predicazione, per poi dedicarsi alla cura dell'ordine francescano, prima nelle Marche e poi a Roma. \nDopo la sua morte avvenuta nel 1490, venne avviata la causa di beatificazione che si concluse nel 1760 sotto il pontificato di Clemente XIII."}
{"id": "2797201", "revid": "83531", "url": "https://it.wikipedia.org/wiki?curid=2797201", "title": "Giubileone", "text": "Giubileone \u00e8 un album del 2000 di Leone Di Lernia."}
{"id": "2797202", "revid": "62004", "url": "https://it.wikipedia.org/wiki?curid=2797202", "title": "KAS-Kaskol", "text": ""}
{"id": "2797205", "revid": "729019", "url": "https://it.wikipedia.org/wiki?curid=2797205", "title": "Ernest Medina", "text": "Biografia.\nErnest Medina nacque in una famiglia messico-americana a Springer, nel New Messico. Al termine della scuola superiore, dopo diversi lavoretti, nel 1956 decide di arruolarsi nell'Esercito.\nEra conosciuto come un \"duro, abile soldato\", si era distinto come sottufficiale e si era diplomato come quarto nella sua classe di duecento compagni alla Officer Candidate School di Fort Benning in Georgia. Capitano dell'Esercito degli Stati Uniti durante la Guerra del Vietnam, fu Comandante della Compagnia C, 1\u00ba Battaglione, 20\u00ba Fanteria dell'11\u00aa Brigata, Americal Division, l'unit\u00e0 responsabile per il Massacro di My Lai del 1968.\nDopo essersi dimesso dall'Esercito, Medina lavor\u00f2 alla Enstrom Helicopter Corporation di Menominee, Michigan di propriet\u00e0 di Francis Lee Bailey, suo avvocato difensore.\nCorte marziale.\nIn base all'investigazione compiuta dal generale William R. Peers nel 1970, Medina sarebbe stato colpevole di aver:\nMedina venne sottoposto alla corte marziale nel 1971 per aver volontariamente permesso ai suoi uomini di uccidere non combattenti. Medina neg\u00f2 tutte le accuse e afferm\u00f2 di non aver mai dato alcun ordine di uccidere non combattenti vietnamiti.\nIl gruppo di difesa di Medina, guidato da Francis Lee Bailey e supportato da uno staff che includeva Gary Myers, ha affermato che i suoi uomini hanno ucciso non combattenti vietnamiti sotto la loro propria volont\u00e0 e non sotto gli ordini di Medina. Medina ha anche testimoniato che non si \u00e8 reso conto che le sue truppe a My Lai erano fuori controllo fino a che non era troppo tardi.\nMedina ha anche negato fermamente l'uccisione di qualsiasi non combattente vietnamita a My Lai, a eccezione di una giovane donna che due soldati hanno testimoniato di aver trovato nascosta in un fosso. Quando la donna \u00e8 uscita con le mani alzate, Medina le ha sparato perch\u00e9, ha dichiarato, pensava avesse una granata mentre invece era disarmata. Gli avvocati della difesa hanno portato l'esempio di diversi casi avvenuti durante la guerra del Vietnam dove sospetti Viet Cong e loro simpatizzanti simulavano una resa per poi utilizzare pistole nascoste o granate per minacciare o uccidere personale militare americano.\nNell'agosto 1971, Medina fu dichiarato non colpevole di tutte le accuse. Le deliberazioni della giuria sono durate approssimativamente 60 minuti. Nonostante la sua assoluzione, la carriera militare di Medina era terminata e ci\u00f2 provoc\u00f2 le sue dimissioni dall'incarico (e, quindi, anche dal servizio nell'Esercito) poco dopo.\nRiferimenti culturali.\nMedina \u00e8 citato per nome nella prima strofa della canzone di protesta sul Vietnam di Pete Seeger \"Last Train to Nuremberg\" del 1970:\"Do I see Lieutenant Calley? Do I see Captain Medina? Do I see Gen'ral Koster and all his crew?\"Il libro \"Parola d'onore\" di Nelson DeMille cita ed utilizza il processo Medina e le questioni in esso sollevate come tema chiave."}
{"id": "2797206", "revid": "121611108", "url": "https://it.wikipedia.org/wiki?curid=2797206", "title": "Crowdfunding", "text": "Il crowdfunding (termine della lingua inglese, da \"crowd\", \u00abfolla\u00bb e \"funding\" \u00abfinanziamento\u00bb), in italiano finanziamento collettivo, \u00e8 un processo collaborativo di un gruppo di persone che utilizza il proprio denaro in comune per sostenere gli sforzi di persone e organizzazioni. \u00c8 una pratica di microfinanziamento dal basso che mobilita persone e risorse.\nDefinizione.\nIl termine \"crowdfunding\" trae la propria origine dal crowdsourcing o sviluppo collettivo di un prodotto. Il finanziamento collettivo si pu\u00f2 riferire a iniziative di qualsiasi genere, dall'aiuto in occasione di tragedie umanitarie al sostegno all'arte e ai beni culturali, al giornalismo partecipativo, fino all'imprenditoria innovativa e alla ricerca scientifica. Il finanziamento collettivo \u00e8 spesso utilizzato per promuovere l'innovazione e il cambiamento sociale, abbattendo le barriere tradizionali dell'investimento finanziario. Negli ultimi anni sempre pi\u00f9 spesso \u00e8 stato invocato come una sorta di panacea per tutti i mali e un'ancora di salvezza per le economie colpite dalla crisi finanziaria.\nIl web \u00e8 solitamente la piattaforma che permette l'incontro e la collaborazione dei soggetti coinvolti in un progetto di crowdfunding. Secondo il \"Framework for European Crowdfunding\", \u00abl'ascesa del crowdfunding negli ultimi dieci anni deriva dal proliferare e dall'affermarsi di applicazioni web e di servizi mobile, condizioni che consentono a imprenditori, imprese e creativi di ogni genere di poter dialogare con la \"crowd \"per ottenere idee, raccogliere soldi e sollecitare input sul prodotto o servizio che hanno intenzione di proporre\u00bb. Il crowdfunding \u00e8 un'importante fonte di finanziamento ogni anno per circa mezzo milione di progetti europei che altrimenti non riceverebbero mai i fondi per vedere la luce. Nel 2013 in Europa sono stati raccolti fondi pari a circa un miliardo di euro. Si stimano aumenti esponenziali nel prossimo futuro, migliaia di miliardi entro il 2020, grazie al crowdfunding, che trova tutti gli elementi per poter sprigionare al meglio le sue potenzialit\u00e0 nel web 2.0.\nLe iniziative di finanziamento collettivo si possono distinguere in iniziative autonome, sviluppate \"ad hoc\" per sostenere cause o progetti singoli, e piattaforme di crowdfunding. Colui che ha portato alla notoriet\u00e0 il crowdfunding oltreoceano \u00e8 Barack Obama, pagando parte della sua campagna elettorale per la presidenza con i soldi donati dai suoi elettori, che erano i primi portatori di interesse.\nUn esempio di iniziativa autonoma di crowdfunding \u00e8 la campagna \"Tous m\u00e9c\u00e8nes\" (\u00abtutti mecenati\u00bb) del Louvre. Il progetto prevedeva di raccogliere 1 milione di euro attraverso le donazioni delle \"web community\" per acquistare da un collezionista privato il capolavoro rinascimentale \"Le tre grazie\" di Cranach. In Italia la campagna di crowdfunding che ha raccolto pi\u00f9 adesioni \u00e8 stata quella per la ricostruzione della Citt\u00e0 della Scienza, il polo scientifico di Napoli distrutto da un incendio doloso a marzo 2013, che ha raccolto oltre un milione di euro.\nEsempi storici.\nMolti ritengono che il crowdfunding moderno sia una rielaborazione di pratiche storiche risalenti al Settecento e all'Ottocento. Tra la fine del Settecento e la prima met\u00e0 dell'Ottocento lo scrittore irlandese Jonathan Swift ispir\u00f2 gli \"Irish Loan Fund\", degli istituti collettivi di microcredito che combattevano la povert\u00e0 del popolo irlandese. Alla fine dell'Ottocento la rivista \"The World\", di propriet\u00e0 di Joseph Pulitzer, lanci\u00f2 una raccolta di fondi dal basso per finanziare il piedistallo e l'installazione della Statua della Libert\u00e0, dopo che il Comitato preposto era riuscito a raccogliere solo dei dollari necessari.\nNella storia delle comunit\u00e0 ebraiche era presente, gi\u00e0 ai tempi della diaspora dopo la distruzione del Tempio da parte dei Romani, una forma di finanziamento collettivo. Gli ebrei ricchi donavano alla comunit\u00e0 per il mantenimento degli studiosi per il sostentamento delle famiglie pi\u00f9 povere. Nel 1600, era attraverso la raccolta capillare di fondi, cui partecipavano tutte le comunit\u00e0 coinvolte, che si finanziavano i monarchi europei. Gli stessi Rothschild hanno, all'origine delle loro fortune, adottato questo sistema di raccolta di denaro.\nTipi di finanziamento collettivo.\nFinanziamento collettivo per ricompensa (Reward Crowdfunding).\nQuesto tipo di finanziamento collettivo, chiamata anche reward-based, \u00e8 il pi\u00f9 diffuso per numero di piattaforme e prevede per l'investitore una ricompensa commisurata con il contributo. Solitamente la piattaforma d\u00e0 due o pi\u00f9 scelte di contributo ordinate per entit\u00e0 e con ognuna associata la sua ricompensa. A seconda che l'obiettivo di finanziamento sia stato raggiunto o meno, le piattaforme di questo tipo seguono uno dei due seguenti schemi: \"Keep-it-all\" (tieni tutto) oppure \"All-or-nothing\" (tutto o niente).\nFinanziamento collettivo per donazione (Donation Crowdfunding).\nIl finanziamento collettivo per donazione \u00e8 quel modello di crowdfunding in cui i sostenitori del progetto contribuiscono al medesimo finanziandolo senza aspettarsi un beneficio tangibile dalla donazione. Sono spinti cio\u00e8 dalla dedizione-attaccamento alla \u00abcausa\u00bb e dall\u2019emotivit\u00e0 che la campagna \u00e8 riuscita a suscitare.\nPer questo motivo, il modello donation-based \u00e8 particolarmente sinergico con le organizzazione non a scopo di lucro o con quelle impegnate nel sociale.\nFinanziamento collettivo civico.\nIl finanziamento collettivo civico \u00e8 uno dei tipi di raccolta fondi dal basso che sta riscuotendo maggior successo. Un numero crescente di soggetti istituzionali come comuni, enti provinciali, municipalit\u00e0 ecc. se ne sta servendo per finanziare opere pubbliche e attivit\u00e0 di restauro del tessuto urbano. Il finanziamento civico propugna il superamento della separazione concettuale tra le sfere del privato, del pubblico e dell'impresa in vista di un bene e di un benessere comune.\n\u00abUn'economia civile sta emergendo, un tipo di economia fondamentalmente aperta e sociale. Si tratta di un'economia che sta fondendo la cultura del web 2.0 con la finalit\u00e0 civica. Nella nostra definizione la civic economy comprende persone, iniziative e comportamenti che fondono modi innovativi di fare dalle sfere tradizionalmente distinte della societ\u00e0 civile, del mercato e dello Stato. Fondata su valori e obiettivi sociali, e utilizzando approcci di collaborazione profonda per lo sviluppo, la produzione, la condivisione della conoscenza e il finanziamento, la \"civic economy\" (economia civica) genera beni, servizi e infrastrutture comuni in modi che n\u00e9 lo Stato n\u00e9 l'economia di mercato da soli sono stati in grado di realizzare.\u00bb\nGrazie al finanziamento civico alcune metropoli hanno realizzato importanti progetti. Tra queste ci sono la campagna pubblica per la costruzione di un ponte pedonale a Rotterdam nel 2011, quella per la conversione di un magazzino sotterraneo in parco pubblico a New York e quella lanciata dal sindaco di Filadelfia nel 2013 per acquistare materiale scolastico. In Italia un primo interessante esempio di finanziamento civico \u00e8 quello lanciato dal Comune di Bologna per il restauro del Portico di San Luca, uno dei monumenti simbolo del capoluogo emiliano.\nFinanziamento sotto forma di capitale di rischio.\nIl finanziamento sotto forma di capitale di rischio, anche detto \"equity crowdfunding\", \u00e8 una modalit\u00e0 di finanziamento che consente a societ\u00e0 non quotate di raccogliere risorse finanziarie dal pubblico a fronte di quote azionarie. Secondo la definizione adottata da Consob: \u00abSi parla di \"equity-based crowdfunding\" quando tramite l'investimento on-line si acquista un vero e proprio titolo di partecipazione in una societ\u00e0: in tal caso, la \u201cricompensa\u201d per il finanziamento \u00e8 rappresentata dal complesso di diritti patrimoniali e amministrativi che derivano dalla partecipazione nell'impresa.\u00bb\nTipicamente la presentazione delle richieste di finanziamento \u00e8 effettuata attraverso piattaforme web che promuovono le iniziative presso i propri utenti e consentono loro di investire importi anche minimi. L'attivit\u00e0 delle piattaforme, proprio perch\u00e9 rivolta ad un pubblico di potenziali investitori non necessariamente qualificati, assume i contorni della sollecitazione del pubblico risparmio e dunque si presta ad essere regolamentata nell'ambito MiFID. In alcuni paesi l'organo di vigilanza finanziaria regolamenta la materia caso per caso, come accade per esempio in Regno Unito.\nIn Italia, Consob ha emanato un apposito regolamento nel giugno 2013 che consente a chi ne abbia i requisiti e previa autorizzazione dello stesso organo di vigilanza, di gestire piattaforme di finanziamento sotto forma di capitale di rischio. Queste piattaforme possono pubblicare le offerte di sottoscrizione dell'investimento, a condizione che gli offerenti rientrino nelle seguenti categorie: start-up innovative, PMI innovative, OICR e societ\u00e0 che investono prevalentemente in startup o PMI innovative.\nFinanziamento collettivo per prestito.\nIl modello per prestito, definito anche \"lending crowdfunding\", \u00e8 un modello di finanziamento collettivo attraverso il quale persone fisiche e giuridiche possono decidere di prestarsi fondi reciprocamente, a un tasso di interesse pi\u00f9 o meno alto, al fine di realizzare un progetto. In questo caso \u00e8 definito anche \"peer to peer lending\" (P2P). Esiste anche una forma di finanziamento collettivo per prestito, definita \"invoice trading\", in cui il prestito \u00e8 garantito da fatture emesse da chi richiede i fondi.\nQuesto settore risulta pi\u00f9 maturo rispetto ad altri tipi di finanziamento collettivo e in forte crescita.\nModelli ibridi di finanziamento collettivo.\nI modelli ibridi prevedono una commistione tra pi\u00f9 modelli, esistono ad esempio modelli ibridi di ricompensa e donazione che costituiscono il cosiddetto modello chiamato per ricompensa/donazione.\nI modelli ibridi di finanziamento collettivo hanno il pregio di lasciare maggiore libert\u00e0 ai sostenitori e la possibilit\u00e0 di intercettare il maggior numero di donatori al progettista. Difatti possono verificarsi casi in cui un sostenitore sia molto coinvolto emotivamente da un progetto, al punto da non essere interessato a una ricompensa concreta, ma solamente alla finalit\u00e0 del progetto; in questi casi il progettista solitamente decide di sostenere il progetto tramite una donazione \"tout court\" di importo pi\u00f9 o meno consistente senza la richiesta di una ricompensa.\n\"Keep-it-all\" e \"all-or-nothing\".\nAll\u2019interno dei modelli reward e donation-based, ogni piattaforma decide poi se adottare uno schema \"Keep-it-all\" (tieni tutto) oppure \"All-or-nothing\" (tutto o niente).\nVediamo quali sono le differenze tra questi due schemi:\nPiattaforme di finanziamento collettivo.\nLe piattaforme di finanziamento collettivo sono siti web che facilitano l'incontro tra la domanda di finanziamenti da parte di chi promuove dei progetti e l'offerta di denaro da parte degli utenti. Le piattaforme di finanziamento collettivo si possono distinguere in generaliste, che raccolgono progetti di ogni area di interesse, e verticali o tematiche, specializzate in progetti di particolari settori.\nIl successo del finanziamento collettivo sta portando non solo alla nascita di svariate piattaforme che fanno da intermediari tra chi propone progetti e chi li finanzia, ma anche all'apertura di nuovi blog e siti che contribuiscono a diffondere questo nuovo tipo di finanziamento."}
{"id": "2797219", "revid": "1851848", "url": "https://it.wikipedia.org/wiki?curid=2797219", "title": "Michael Agazzi", "text": "Carriera.\nClub.\nGli inizi.\nNativo di Ponte San Pietro e cresciuto a Villa d'Adda, inizia la sua carriera calcistica nelle giovanili dell'Atalanta, venendo aggregato alla prima squadra sin dalla stagione 2001-2002 senza mai esordire. Nell'agosto 2003 passa in prestito al S\u00fcdtirol, militante in Serie C2: la formazione sfiora la promozione in C1 perdendo ai play-off contro la Cremonese, con Agazzi che disputa solo due gare subendo una rete.\nTriestina, Sassuolo e Foggia.\nAl termine della stagione torna all'Atalanta, per essere nuovamente mandato in prestito, questa volta alla in Serie B: pur non collezionando alcuna presenza, nella stagione successiva viene acquistato definitivamente dagli alabardati, disputando cinque gare e subendo sette reti. Nel 2006-2007 \u00e8 girato in prestito al Sassuolo, in Serie C1, dove colleziona 20 presenze arrivando secondo in campionato ad un punto dal Grosseto e perdendo la semifinale play-off con il Monza, mentre l'anno dopo, ancora una volta in prestito, va al : con i pugliesi gioca 25 partite e per poco non va in Serie B, perdendo i play-off ancora con la Cremonese, questa volta in semifinale.\nNella stagione 2008-2009 ritorna alla Triestina, nella quale diventa un punto fermo e gioca tutte le 42 partite di campionato da titolare.\nIl passaggio al Cagliari.\nNel mercato estivo del 2009 viene acquistato in compropriet\u00e0 dal Cagliari, che decide di lasciare il portiere in Friuli-Venezia Giulia per la stagione seguente. Visti per\u00f2 gli infortuni prima del portiere di riserva Cristiano Lupatelli e poi del titolare della societ\u00e0 sarda Federico Marchetti, nell'ultimo giorno della sessione di mercato invernale della stagione 2009-2010 il Cagliari decide di portarlo in Sardegna per affiancarlo al giovane terzo portiere della societ\u00e0 rossoblu Mauro Vigorito, riscattando la seconda parte del cartellino.\nEsordisce sia in Serie A che con la maglia dei sardi il 7 febbraio 2010, nella gara in trasferta contro i campioni d'Italia in carica dell'Inter, persa per 3-0. Nella stagione successiva, visti i problemi nati tra la societ\u00e0 ed il portiere Federico Marchetti, diventa il portiere titolare dei rossoblu, giocando tutte le 38 gare di campionato.\nDurante il campionato 2011-2012, in cui viene confermato titolare, registra il record personale di imbattibilit\u00e0 in Serie A, con 471' di porta inviolata. Ad interrompere la lunga serie positiva \u00e8 il gol di Antonio Candreva su rigore nel match -Cagliari del 26 ottobre 2011, terminato in parit\u00e0 col risultato di 1-1.\nIn Palermo-Cagliari del 15 settembre 2012 si trova a fronteggiare un'insidiosa punizione di Fabrizio Miccoli: la palla cambia improvvisamente traiettoria in volo, costringendo il portiere a ricorrere a un intervento di tacco.\nAgazzi mantiene il posto da titolare della squadra sarda fino al mese di novembre 2013, quando gli viene preferito Vlada Avramov, complice un infortunio muscolare alla coscia destra. In precedenza, nelle prime giornate della stagione 2013-2014, aveva fornito prestazioni altalenanti caratterizzate da qualche incertezza. Per il resto del girone d'andata viene relegato in tribuna a causa di divergenze sorte con la dirigenza del Cagliari riguardo ai termini del rinnovo del contratto. Lascia la squadra a gennaio, dopo 125 presenze complessive tra campionato e coppa nazionale.\nChievo.\nIl 30 gennaio 2014 passa a titolo definitivo al ChievoVerona nell'operazione che porta in Sardegna Marco Silvestri. Esordisce con la maglia gialloblu contro la Juventus, partita finita 3-1 per i bianconeri. Confermato titolare anche nelle gare successive, \u00e8 autore di buone prestazioni e risulta decisivo nella partita vinta per 1-0 contro la sua ex squadra, il Cagliari, che vale la permanenza nella massima serie per i clivensi.\nMilan e prestito al Middlesbrough.\nIl 22 maggio 2014 il , tramite un comunicato ufficiale sul proprio sito internet, ufficializza l'acquisto a parametro zero di Agazzi a partire della stagione 2014-2015.. Sceglie la maglia numero 1, ma non viene mai impiegato nella sua prima stagione al .\nIl 29 agosto 2015 passa in prestito con diritto di riscatto al Middlesbrough, club inglese militante nel Championship. Con la maglia del \"Boro\", per\u00f2, non disputa neanche una partita ufficiale nel corso dell'annata. Al termine della stagione, culminata con la promozione della squadra in Premier League, non viene riscattato e fa quindi ritorno al Milan.\nCesena e Alessandria.\nPer la stagione 2016-2017 si accasa al , mentre l'anno successivo difende la porta dell'.\nAscoli.\nNella finestra di mercato invernale 2018 si trasferisce all' a titolo definitivo.\nCremonese.\nIl 16 novembre 2018 passa a titolo definitivo alla Cremonese dopo essere rimasto svincolato dall\u2019Ascoli pi\u00f9 di 4 mesi prima.\nNazionale.\nIl 16 maggio 2013 viene convocato per la prima volta in Nazionale dal CT Cesare Prandelli che lo inserisce nella lista dei 31 convocati in vista dell'amichevole contro San Marino e del match di qualificazione ai Mondiali 2014 contro la Repubblica Ceca.\nStatistiche.\nPresenze e reti nei club.\n\"Statistiche aggiornate al 15 maggio 2020.\""}
{"id": "2797231", "revid": "281779", "url": "https://it.wikipedia.org/wiki?curid=2797231", "title": "Oscillazione di Madden-Julian", "text": "L'Oscillazione di Madden-Julian (MJO) \u00e8 un modo o pattern di variabilit\u00e0 atmosferica della fascia equatoriale che consiste nel moto lungo la fascia equatoriale stessa di un nucleo di precipitazioni anomale.\n\u00c8 dunque caratterizzata da una progressione verso est di un'ampia regione di precipitazioni osservata principalmente sopra l'Oceano Indiano e l'Oceano Pacifico. Le precipitazioni anomale sono usualmente evidenti prima sopra l'Oceano Indiano e rimangono evidenti finch\u00e9 si propagano sopra le acque molto calde del Pacifico tropicale centrale ed occidentale, diventando generalmente irriconoscibile muovendosi al di sopra delle acque oceaniche pi\u00f9 fredde del Pacifico orientale, riapparendo per\u00f2 al di sopra l'Atlantico tropicale e l'Oceano Indiano. La fase umida di aumentata convezione e precipitazioni \u00e8 seguita da una fase secca dove la convezione \u00e8 soppressa. Ogni ciclo dura approssimativamente 30-60 giorni.\nLa MJO \u00e8 conosciuta anche come l'oscillazione di 30-60 giorni, onda di 30-60 giorni o oscillazione intrastagionale."}
{"id": "2797234", "revid": "1632387", "url": "https://it.wikipedia.org/wiki?curid=2797234", "title": "Vicepresidente", "text": "Il vicepresidente, in ambito sociale, \u00e8 colui che sostituisce il presidente, in caso di assenza o impedimento, quale suo vicario e, in certi casi, lo coadiuva nell'esercizio delle sue funzioni. Poich\u00e9 il ruolo del presidente varia notevolmente secondo i contesti, altrettanto variabile \u00e8 il ruolo del vicepresidente.\nCaratteri generali.\nIl presidente pu\u00f2 essere affiancato da uno o pi\u00f9 vicepresidenti, \nad alcuni dei quali possono essere attribuiti titoli come \"primo vicepresidente\" o \"vicepresidente esecutivo\", che denotano una posizione di preminenza, comportante la priorit\u00e0 nell'ordine di sostituzione del presidente; in mancanza o laddove questo criterio non sia sufficiente, l'ordine di sostituzione \u00e8 stabilito sulla base di altri criteri, come quello dell'anzianit\u00e0.\nCerte volte \u00e8 previsto che il vicepresidente, oltre \na sostituire temporaneamente il presidente, gli succeda per portarne a termine il mandato in caso di cessazione anticipata dalla carica per morte, dimissioni o altra causa.\nIn certe organizzazioni, \u00e8 affidata ai vicepresidenti la direzione di parti dell'organizzazione (ad esempio, di funzioni aziendali) alle dipendenze del presidente.\nIn alcuni ampi collegi, come le assemblee parlamentari, il presidente, i vicepresidenti ed eventualmente altri membri degli stessi compongono un collegio ristretto denominato \"ufficio di presidenza\" o \"praesidium\".\nVicepresidente della repubblica.\nIl \"vicepresidente della Repubblica\" (o semplicemente \"vicepresidente\", in relazione al titolo ufficiale del presidente) \u00e8 l'organo monocratico che in una repubblica esercita le funzioni di capo dello stato in caso di assenza o impedimento del medesimo.\nQuest'organo \u00e8 di solito presente nelle repubbliche presidenziali, sul modello degli Stati Uniti, mentre le repubbliche parlamentari e semipresidenziali ne sono solitamente prive (un'eccezione \u00e8 rappresentata dall'India). Se non \u00e8 prevista la figura del vicepresidente, a sostituire il capo dello stato \u00e8 chiamato, secondo gli ordinamenti, il presidente di una delle camere, per lo pi\u00f9 quella alta (come in Italia, ove vi \u00e8 la figura del Presidente supplente; ma in Polonia \u00e8 invece la camera bassa), o il primo ministro (come in Russia). Questa soluzione \u00e8 adottata anche dagli ordinamenti che hanno il vicepresidente, in caso di assenza o impedimento sia dello stesso, sia del presidente (in India, per\u00f2, la supplenza spetta, in tal caso, al presidente della corte suprema).\nDove \u00e8 prevista la figura del vicepresidente, lo stesso pu\u00f2 essere eletto simultaneamente al presidente (\u00e8 il caso degli Stati Uniti dove si vota su candidature congiunte, il cosiddetto \"ticket\"), eletto separatamente o nominato dal presidente dopo la sua elezione; vi sono anche ordinamenti in cui i vicepresidenti sono due (ad esempio, in Costa Rica).\n\u00c8 generalmente previsto che, in caso di morte o cessazione anticipata dalla carica del presidente, il vicepresidente gli succeda, portando a termine il suo mandato. Oltre a fungere da vicario del presidente, il vicepresidente \u00e8 membro del gabinetto presidenziale anche se il suo ruolo varia, secondo gli ordinamenti e la statura politica dello stesso vicepresidente, da compiti puramente cerimoniali alla partecipazione alla direzione politica del governo. In certe repubbliche presidenziali, sul modello degli Stati Uniti, il vicepresidente \u00e8 presidente di diritto della camera alta (\u00e8 il caso, ad esempio, dell'Argentina e dell'Uruguay).\nVicepresidente di societ\u00e0.\nNelle societ\u00e0 per azioni e nelle aziende organizzate in modo analogo vi possono essere uno o pi\u00f9 \"vicepresidenti del consiglio di amministrazione\", membri del consiglio stesso che, oltre a sostituire il suo presidente in caso di assenza o impedimento, possono ricoprire ruoli manageriali all'interno dell'azienda.\nNegli Stati Uniti - dove il presidente (\"chairman\") del consiglio di amministrazione pu\u00f2 essere diverso dal presidente (\"president\") della societ\u00e0, potendo quest'ultima carica essere attribuita al \"chief executive officer\" (CEO) o al \"chief operating officer\" (COO) - \u00e8 prassi conferire il titolo di vicepresidente (\"vice president\") della societ\u00e0 a manager subordinati al CEO, non necessariamente membri del consiglio di amministrazione. Vi possono essere numerosi vicepresidenti ed alcuni possono portare un titolo differenziato, che denota una posizione di preminenza; tra i titoli solitamente utilizzati, l'ordine di preminenza \u00e8 il seguente: \"senior executive vice president\" (SEVP), \"executive vice president\" (EVP), \"senior vice president\" (SVP), \"vice president\" (VP), \"assistant\" (o \"associate\") \"vice president\" (AVP).\nOrdinamento italiano.\nNell'ordinamento italiano il titolo di vicepresidente \u00e8 attribuito, tra gli altri:\nLa Costituzione italiana non prevede la figura del Vicepresidente della Repubblica. In caso di assenza o impedimento, il Presidente della Repubblica \u00e8 sostituito dal Presidente del Senato in qualit\u00e0 di Presidente supplente della Repubblica."}
{"id": "2797236", "revid": "204012", "url": "https://it.wikipedia.org/wiki?curid=2797236", "title": "Vice presidente", "text": ""}
{"id": "2797237", "revid": "76963", "url": "https://it.wikipedia.org/wiki?curid=2797237", "title": "Jim Clark (montatore)", "text": "Attivo dalla fine degli anni cinquanta, \u00e8 stato talvolta accreditato come James Clark: nel 2005 gli \u00e8 stato assegnato l'ACE alla carriera."}
{"id": "2797244", "revid": "467420", "url": "https://it.wikipedia.org/wiki?curid=2797244", "title": "Regno di Sicilia (1848-1849)", "text": "Il Regno di Sicilia, fu uno Stato costituito in Sicilia dal 25 marzo 1848 al 15 maggio 1849. Resosi indipendente dal Regno delle Due Sicilie durante la rivoluzione siciliana del gennaio 1848, ebbe fine con la riconquista dell'isola da parte delle truppe borboniche. Riprese il nome dall'antico Regno di Sicilia, soppresso dai Borbone nel dicembre 1816.\nStoria.\nLa rivoluzione.\nIl Regno di Sicilia nacque sulla scorta degli eventi susseguenti alla rivoluzione del 12 gennaio 1848 scoppiata a Palermo.\nIl 23 gennaio si riun\u00ec il Comitato Generale, che dichiar\u00f2 la monarchia borbonica ufficialmente decaduta. Gli elementi pi\u00f9 di spicco del Comitato erano i patrioti siciliani Vincenzo Fardella di Torrearsa, Ruggero Settimo (presidente), Francesco Paolo Perez, Mariano Stabile (segretario generale) e Francesco Crispi.\nCon la fondazione del nuovo Stato, i nobili siciliani rispolverarono la Costituzione siciliana del 1812, che includeva i principi della democrazia rappresentativa e della centralit\u00e0 del Parlamento siciliano nel governo del regno.\nProclamazione del regno.\nDopo le elezioni del 15 marzo, il 25 marzo fu riaperto dopo oltre 30 anni di chiusura, il Parlamento di Sicilia, presieduto da Vincenzo Fardella di Torrearsa; fra l'ottimismo e la gioia dei politici e del popolo, la Sicilia si regge come governo costituzionale, e viene proclamato il nuovo \"Regno di Sicilia\".\nIl capo del nuovo governo Ruggero Settimo, gi\u00e0 ammiraglio della flotta borbonica, ma che da sempre nutriva schietti sentimenti liberali e mal digeriva le politiche borboniche nei confronti del popolo isolano, fu accolto con entusiasmo e salutato come padre della patria siciliana. Tra i ministri, furono nominati: Michele Amari, Pasquale Calvi, Francesco Crispi, Vincenzo Errante, Pietro Lanza di Scordia e Butera, Giuseppe Patern\u00f2, Francesco Paolo Perez, Mariano Stabile e Salvatore Vigo.\nIn giugno il comandante della flotta siciliana Salvatore Castiglia riusc\u00ec a portare a Paola in Calabria la spedizione del colonnello Ignazio Ribotti imbarcata su due piroscafi, eludendo con un abilissimo stratagemma la vigilanza di due fregate borboniche. Il tentativo di far insorgere anche altre regioni per\u00f2 non riusc\u00ec.\nIl 10 luglio 1848, si proclama un nuovo Statuto costituzionale del nuovo Regno di Sicilia, che ricalca in parte quella del 1812 (poi abolita dal Borbone), ma con l'abolizione della Camera dei pari e la sostituzione con un senato elettivo, e con la scelta del regime monarchico costituzionale.\nIl titolo \u00e8: \"La Sicilia sar\u00e0 sempre Stato indipendente\", ma le idee tra i rappresentanti del parlamento restano in netto contrasto tra loro\nAll'interno del parlamento vi sono i filo-repubblicani, che aspirano ad un'indipendenza dell'isola come repubblica, ci sono i sostenitori delle tesi di Vincenzo Gioberti che parla di un'Italia unita ma confederata in tanti Stati federali e c'\u00e8 chi \u00e8 fedele all'istituto della monarchia come Fardella, quindi restauratori del vecchio Regno di Sicilia, soppresso dal Borbone nel 1816.&lt;br&gt;\nFu Fardella il 13 aprile 1848 a dichiarare deposto Ferdinando II e ufficialmente decaduta la dinastia borbonica.\nLa scelta di un re.\nCome accaduto in Grecia, dove fu chiamato un re tedesco, e in Belgio, dove come in Grecia il re chiamato era tedesco, il governo dell'isola, spinto dalle sollecitazioni di Vincenzo Fardella di Torrearsa, venne affidato a un re non siciliano, ma da ricercare tra gli italiani, come decretato il 13 aprile dal General Parlamento di Sicilia e il 10 luglio 1848 il parlamento elegge re di Sicilia il figlio di Carlo Alberto di Savoia, il duca di Genova Ferdinando Alberto Amedeo di Savoia, cui viene indicato il nome di \"Alberto Amedeo I di Sicilia\", che per\u00f2, impegnato come generale nella prima guerra d'indipendenza, dopo la sconfitta del 24 a Custoza, con una lettera, il 6 agosto la rifiuta. Si continu\u00f2, ma invano, la ricerca di un nuovo regnante.\nQuesta mossa metter\u00e0 in crisi il futuro dello Stato indipendente e da quel momento in poi l'esecutivo si regge come un governo costituzionale, ma ha breve vita. Infatti le campagne diventano sempre meno controllate, e il governo risulta indebolito, mentre Ferdinando II delle Due Sicilie, spinto da queste indecisioni decide di riconquistare l'isola.\nIl 1849 e la fine.\nNel febbraio 1849 alla guida del governo Pietro Lanza di Butera sostituisce Ruggero Settimo.\nNei primi mesi del 1849, l'Esercito delle Due Sicilie da Messina prepar\u00f2 la riconquista, inviando un esercito di 14.000 uomini comandato da Carlo Filangieri, principe di Satriano. Il 19 marzo le ostilit\u00e0 ripresero. I circa seimila militari siciliani guidati dal generale polacco Ludwik Mieros\u0142awski, poco poterono contro i 13.500 del Filangieri.\nIl 7 aprile, dopo aspri combattimenti, fu occupata Catania e dopo alcuni scontri tra l'8 e il 10 maggio, il 15 maggio 1849 Filangieri prese possesso di Palermo, mentre i 43 leader siciliani, esclusi dall'amnistia, andarono in esilio a Malta.\nIl generale Filangeri divenne governatore (luogotenente generale) della Sicilia fino al 1855, mentre con un decreto del re di Napoli del 15 dicembre 1849 venne imposto all'isola un debito pubblico di 20 milioni di ducati.\nDopo 17 mesi il progetto di uno Stato siciliano, confederato all'Italia, ebbe fine, anche se in realt\u00e0 non fu riconosciuto dalle potenze straniere. Lo statuto del 1848 non venne mai pi\u00f9 riproposto. La sanguinosa riconquista borbonica provoc\u00f2 una profonda frattura in tutto lo Stato, che contribuir\u00e0, nel 1860, alla rapida perdita del regno da parte di Francesco II.\nOrdinamento costituzionale.\nIl parlamento generale di Sicilia (elettivo, e diviso in camera dei comuni e dei senatori) eman\u00f2 la nuova costituzione che prevedeva che il potere esecutivo era esercitato dal re per mezzo dei ministri responsabili, ed eletti da lui.\nRiconoscimenti internazionali.\nApprovata la costituzione, furono mandati ambasciatori nello Stato della Chiesa, nel Granducato di Toscana, e nel Regno di Sardegna per ottenere il riconoscimento del Regno di Sicilia. Padre Gioacchino Ventura di Raulica viene nominato ministro plenipotenziario e rappresentante del governo a Roma.\nIl console statunitense a Palermo, Marston, riconobbe subito il governo insurrezionale, ma pi\u00f9 prudentemente il Dipartimento di Stato USA fece pervenire all'incaricato d'affari siciliano a New York Giuseppe Attinelli, una sconfessione.\nLa bandiera.\nIl 27 maggio 1848, la Trinacria, simbolo di libert\u00e0 durante il periodo pre-romano e durante la rivolta del vespro, fu posta al centro del tricolore italiano, e fu adottata dal Parlamento siciliano quale bandiera simbolo dell'isola.\nLe monete del regno.\nSolo il 14 marzo 1849 si prese la decisione di battere propria moneta, e si dispose la coniazione di proprie monete raffiguranti l'antico e famoso stemma siciliano, cio\u00e8 la Triscele. Inoltre, avrebbero portato nella ghiera il motto \"Sicilia indipendente\", mentre i documenti del 1848 riportano la scritta, \"Patria Gloria Amore\" e \"Viva la Sicilia indipendente\"."}
{"id": "2797248", "revid": "121061145", "url": "https://it.wikipedia.org/wiki?curid=2797248", "title": "Quadro strumenti (auto)", "text": "Il quadro strumenti o quadro, impropriamente detto cruscotto, di un autoveicolo e di un motoveicolo \u00e8 lo strumento atto alla raccolta informazioni del veicolo.\nStruttura.\nIl quadro strumenti \u00e8 generalmente composto da due elementi principali:\nOltre a questo, esistono altri elementi:\nAlcuni veicoli quali autocarri, autobus, fuoristrada e alcune vetture sportive solitamente ospitano nel quadro ulteriori indicatori ritenuti utili per lo svolgimento efficiente e in sicurezza delle loro particolari funzioni:\nInoltre, nel quadro strumenti pu\u00f2 essere integrato il computer di bordo.\nAd eccezione del tachimetro e dell'odometro, tutti gli altri strumenti possono essere presenti o assenti, combinati e disposti secondo la tradizione della casa costruttrice, la funzione e il segmento del veicolo e il livello di allestimento dello stesso. L'odometro \u00e8 l'unico strumento sempre in formato digitale per ragioni di leggibilit\u00e0, dovendo mostrare percorrenze che possono arrivare a milioni di chilometri o di miglia con un dettaglio elevato e uno scarto minimo. Tutti gli altri indicatori possono essere digitali (cristalli liquidi) o analogici (a lancetta), oppure possono essere digitali, ma fornire una visione analogica (linee o curve a led). Esistono vetture che utilizzano display digitali per mostrare informazioni con interfaccia personalizzata digitale o analogica, come la simulazione di uno strumento analogico (ad esempio la Mercedes Classe S), quest'ultimi quadri strumenti permettono anche di variare dinamicamente le zone di avviso o rischio degli strumenti, come per esempio la zona rossa del contagiri, che pu\u00f2 essere portata ad un regime inferiore a motore freddo.\nCollocazione.\nIl quadro strumenti deve essere immediatamente leggibile in ogni momento. A bordo di un autoveicolo \u00e8 generalmente collocato dietro il volante, ma pu\u00f2 anche essere al centro della plancia. Sui motoveicoli pu\u00f2 essere integrato nel manubrio o fissato alla parte pi\u00f9 avanzata del telaio.\nLe spie.\nIl quadro strumenti \u00e8 corredato anche da una serie di spie luminose che servono per indicare lo stato del veicolo e gli strumenti del veicolo attivi.\nLe spie assumono diversi colori a seconda della loro funzione:\nDi seguito vengono elencate le spie principali."}
{"id": "2797250", "revid": "1573940", "url": "https://it.wikipedia.org/wiki?curid=2797250", "title": "Hanasakeru seish\u014dnen", "text": " \u00e8 uno sh\u014djo manga scritto e illustrato da Natsumi Itsuki. Il manga \u00e8 stato pubblicato sulla rivista \"LaLa\" di Hakusensha dal 24 febbraio 1987 al 24 marzo 1987 e ancora dal 24 agosto 1989 al 24 agosto 1994.\nSuccessivamente l'opera \u00e8 stata adattata in una serie televisiva anime dalla Pierrot. Diretto da Chiaki Kon, il primo episodio \u00e8 stato trasmesso in anteprima su NHK il 5 aprile 2009.\nTrama.\nKajika Burnsworth \u00e8 una ragazza di quattordici anni, figlia del potente industriale Harry Burnsworth, ha trascorso la prima parte della sua vita vivendo su un'isola dei Caraibi con un leopardo bianco di nome Mustafa. Dopo la morte di Mustafa il padre decide di mandarla a scuola in Giappone, ma dopo un mese la richiama per andare a New York .\nAppena arrivata il padre la coinvolge in \"un gioco di matrimonio\". In questo gioco, lei si incontrer\u00e0 e dovr\u00e0 scegliere un marito fra tre uomini che suo padre ha scelto appositamente per lei. Per\u00f2 il padre non le dir\u00e0 i dettagli sulla loro identit\u00e0 ma creer\u00e0 situazioni in cui Kajika dovr\u00e0 conoscerli. Secondo le regole, se lei sceglier\u00e0 uno dei tre uomini, Harry (il padre) dir\u00e0 a Kajika il suo destino. Il suo amico d'infanzia, Lee-Lung Fang, ha il compito di aiutarla nella sua missione, tutelandola nel contempo."}
{"id": "2797254", "revid": "486946", "url": "https://it.wikipedia.org/wiki?curid=2797254", "title": "G.a.F.", "text": ""}
{"id": "2797256", "revid": "729019", "url": "https://it.wikipedia.org/wiki?curid=2797256", "title": "Presa di Lampedusa", "text": "La presa di Lampedusa fu un'azione militare Alleata nell 'ambito della operazione Corkscrew nella seconda guerra mondiale, in cui l'esercito britannico, in preparazione dell'sbarco in Sicilia attacc\u00f2 in forze l'isola di Lampedusa, per assicurarsi una posizione avanzata in appoggio alle forze anglo-statunitense che di l\u00ec a poco sarebbero sbarcate in Sicilia. Lampedusa, l'isola pi\u00f9 grande delle arcipelago delle Pelagie, nel contesto militare dell'attacco alla penisola italiana, si trovava in una posizione strategica lungo la rotta verso il canale di Suez e rappresentava il vertice di un quadrilatero che collega in meno di 250\u00a0km Agrigento, Pantelleria, Malta e Ras Kaboudia sulla costa tunisina, rappresentando per gli Alleati un importante fulcro per il controllo del Mar Mediterraneo.\nLa politica coloniale italiana, a met\u00e0 degli anni trenta, provoc\u00f2 attriti internazionali soprattutto con Gran Bretagna e Francia, nazioni con cui nel primo dopoguerra l'Italia aveva diviso il controllo del Mediterraneo. In quegli anni la difesa di Malta venne rinforzata e di conseguenza l'Italia inizi\u00f2 la costruzione di installazioni militari a Pantelleria e Lampedusa.\nLe difese dell'isola.\nLe limitate dimensioni dell'isola di Lampedusa suggerirono agli alti comandi di evitare la costruzione di opere difensive di dimensioni impegnative come a Pantelleria: non fu costruito nessun hangar protetto, n\u00e9 alcuna batteria di grosso calibro, peraltro mai attuate neanche a Pantelleria.\nLe opere furono quindi installate all'imboccatura orientale del porto, armato con una batteria da 4 pezzi da 76/40, e in localit\u00e0 Punta Alaino dove furono installati 5 cannoni da 90/53 Mod. 1939.\nLampedusa nella seconda guerra mondiale.\nCon lo scoppio del conflitto e la dichiarazione di guerra a Gran Bretagna e Francia, a Lampedusa fu avviata la costruzione di fortificazioni e di altre batterie di piccolo e medio calibro per contrastare un eventuale tentativo di sbarco alleato.\nLe installazioni.\nVenne pianificata la costruzione di una batteria su tre pezzi da 152/45 in localit\u00e0 Casa Garito, inizialmente progettati in postazione Tobruk, mai realizzata.\nA Punta Parrino, a ovest dell'isola, fu realizzata una batteria su quattro pezzi da 149/43, a quota 27.\nIn localit\u00e0 Aria Rossa fu costruita una batteria su cinque pezzi da 90/53, e una batteria con compiti antiaerei su quattro pezzi da 76/45. Infine a Casa Diruta e nei pressi di Cala Francese furono installate delle batterie analoghe con doppia funzione antinave e antiaerea, su quattro pezzi da 76/45.\nI lavori procedettero a rilento in quanto il preventivato fabbisogno di 25.000\u00a0t di materiale per la costruzione delle opere si scontrava con i limitati mezzi del porto di Lampedusa che consentiva una capacit\u00e0 media di sbarco giornaliero di sole 70 tonnellate di materiale. I lavori poterono dirsi conclusi solo in data 31 marzo 1943.\nLe opere di rafforzamento dell'isola comprendevano anche la costruzione di un piccolo aeroporto in terra battuta lungo circa 800m, e l'integrazione delle difese antiaeree con l'installazione di 18 mitragliere I.F. da 20/70 e sei Breda Mod. 31 da 13,2\u00a0mm in impianti singoli.\nIl presidio difensivo.\nLa difesa dell'isola fu affidata al capitano di vascello Orazio Bernardini, che reggeva un Comando Marina a Lampedusa, dipendente dal Comando del Regio Esercito, agli ordini del tenente colonnello Giovanni Paleologo.\nLa difesa terrestre era affidata a tre compagnie di fucilieri del 77\u00ba Reggimento \"Lupi di Toscana\", sei compagnie di mitraglieri, una compagnia di lanciafiamme, un plotone di carri leggeri, tre plotoni mortai e due plotoni anticarro.\nMentre per la difesa aerea furono assegnati dei nuclei del 10\u00ba Stormo di base all'aeroporto di Sciacca.\nL'attacco all'isola.\nLampedusa e Pantelleria furono le prime tappe dell'attacco anglo-americano contro il territorio italiano.\nAd Algeri, in una riunione tenuta dalle potenze alleate tra il 29 maggio e il 3 giugno 1943, Churchill insistette sul progetto di invasione dell'Italia proponendo i seguenti tre possibili obiettivi: invasione della Sardegna (operazione Brimstone), Corsica (operazione Firebrand), e Sicilia (Operazione Husky).\nQuindi la scelta ricadde sull'attacco alla Sicilia, e le operazioni alle isole di Pantelleria, Lampedusa, Linosa e Lampione erano previste nell'ambito dell'operazione Corkscrew (\"cavatappi\") come preliminare di Husky.\nLe azioni preliminari.\nIl 5 giugno 1943 Lampedusa sub\u00ec un primo pesante attacco aereo alleato, centinaia di bombe colpirono il suolo dell'isola, e nella notte tra 6 e 7 giugno alcune unit\u00e0 navali inglesi si avvicinarono per saggiare la reazione delle batterie costiere.\nNella stessa notte tre motosiluranti inglesi (MTB 65, 268 e 313), dopo aver lanciato falsi messaggi per far credere di essere motovedette tedesche, alle 5 del mattino tentarono di far sbarcare un nucleo di incursori del 2\u00b0 S.A.S. e dell'S.B.S. gruppo \"Z\" a Cala Coniglio.\nL'assalto dei commando fu prontamente respinto da due compagnie del 77\u00ba Reggimento \"Lupi di Toscana\" nella zona del Vallone Fonduto, due inglesi furono uccisi, mentre gli altri sabotatori si rifugiarono in alcune caverne naturali della zona in attesa di reimbarcarsi.\nNeanche la risposta delle batterie si fece attendere, fu aperto il fuoco contro i mezzi navali e alcune testimonianze riferiscono che un mezzo navale fu colpito e le altre tre unit\u00e0 avvicinatesi alla costa si ritirarono coperte da una cortina fumogena. Due soldati italiani, per i meriti di questa azione di contrasto, vennero decorati sul campo con la Medaglia d'argento.\nAlle ore 9 del 7 giugno 1943 a Porto Empedocle giunsero i \"MAS 539\" e \"564\", sotto il comando del ten. di vascello Enrico Ricciardi, capo della 13\u00aa squadriglia, scortando due motozattere con rifornimenti urgenti, rimpiazzi e posta.\nI due MAS rimasero sull'isola e scortarono il sommergibile \"Atropo\", giunto il giorno 10 con un ultimo carico di rifornimenti urgenti, ma alle ore 15:51 dell'11 giugno furono sorpresi in porto da un bombardamento aereo che provoc\u00f2 la loro distruzione.\nAlle ore 9 del giorno 12, furono lanciati sull'isola volantini che intimavano la resa alla guarnigione, senza per\u00f2 ottenere risposta.\nL'atto di forza.\nAlle prime luci del 12 giugno una ingente forza navale britannica al comando del vice ammiraglio Harcourt che contava gli incrociatori \"Newfoundland\", \"Aurora\", \"Orion\" e \"Penelope\", i caccia \"Laforey\", \"Lookout\", \"Jervis\", \"Nubian\" e il caccia greco \"Queen Olga\", bombard\u00f2 l'isola a pi\u00f9 riprese contrastata, per quanto possibile, dal tiro delle batterie costiere risparmiate dai bombardamenti aerei precedenti.\nAlle ore 11 del 12 giugno il comandante della piazza, Bernardini, invi\u00f2 a Supermarina-Roma due radiogrammi in cui relazionava l'attacco britannico. Alle 13:25 Supermarina rifer\u00ec al Comando Supremo che le difese dell'isola erano state annientate, mentre il bombardamento proseguiva con pezzi di \"grossissimo calibro\", e alle 13:50 rispose a Lampedusa di confidare nella resistenza dell'isola fino a che fosse stato possibile arrecare danno all'avversario.\nLa resa.\nNel pomeriggio gli ufficiali di grado pi\u00f9 elevato si riunirono, e considerando la mancanza di mezzi idonei a controbattere il bombardamento britannico, ed evidenziando la schiacciante supremazia aerea, venne unitamente decisa la resa che fu annunciata con fonogramma che giunse a Supermarina-Roma alle ore 15.50.\nAlle 16.25 fu chiesto a Marina Messina di avvertire il comando britannico di Malta di far cessare i bombardamenti, visto che erano gi\u00e0 stati esposti i segni di resa. Solo alle 18.35 una unit\u00e0 navale della Royal Navy invi\u00f2 a terra una lancia per accogliere ufficialmente la resa del presidio.\nAlle 20.30, come ultimo atto difensivo, alcuni aerei italo-tedeschi bombardarono le navi inglesi in rada nel porto; nella notte sbarc\u00f2 sull'isola il primo plotone del secondo Coldstream Guards Battalion, al comando del tenente colonnello P. Crowder.\nInfine, domenica 13 giugno 1943, alle ore 9.00, vennero resi gli onori militari alla bandiera italiana ed alla guarnigione da parte di un picchetto delle stesse Coldstream Guards; nella stessa mattinata reparti britannici occuparono anche l'isola di Linosa, senza incontrare resistenza da parte della guarnigione di 170 uomini presente sull'isola; lo stesso giorno fu occupato anche l'isolotto di Lampione al momento privo di presidio difensivo italiano.\nNei giorni successivi i 4.400 uomini della guarnigione di Lampedusa vennero trasferiti in Nordafrica e gli anglo-americani installarono a Lampedusa un presidio militare. Il governo militare dell'isola fu assunto dal comandante di stormo John D. Brisdee della Raf, e dal 19 giugno, la responsabilit\u00e0 degli Affari Civili fu affidata al tenente colonnello Oglethorpe, coadiuvato come interprete dal sottotenente dell'United States Army J.S. Politi.\nDopoguerra.\nCon il trattato di pace del 1947, fra gli obblighi a cui dovette sottostare l'Italia vi era la smilitarizzazione completa dei tratti di costa entro 15\u00a0km adiacenti alla frontiera con la Francia e con la Jugoslavia, mentre veniva proibita la costruzione di nuove fortificazioni costiere in Sicilia, Puglia e Sardegna con la conseguente totale smilitarizzazione delle isole di Lampedusa, Lampione, Linosa e Pantelleria; tutte le batterie delle isole furono quindi smantellate."}
{"id": "2797263", "revid": "767487", "url": "https://it.wikipedia.org/wiki?curid=2797263", "title": "Fed Cup 2010", "text": "La Fed Cup 2010 \u00e8 stata la 48\u00aa edizione del pi\u00f9 importante torneo tennistico per nazionali femminili. Hanno partecipato alla competizione 80 nazionali, cinque in pi\u00f9 rispetto all'edizione precedente. Il torneo \u00e8 stato vinto per la terza volta dall'Italia, nonch\u00e9 per la seconda volta consecutiva in finale contro gli Stati Uniti.\nGruppo Mondiale.\nTabellone.\nLe perdenti del primo turno accedono ai Play-off con i vincitori del World Group II.\nSpareggi Gruppo Mondiale.\nLe 4 squadre sconfitte nel primo turno del World Group (Ucraina, Germania, Serbia, Francia) e le 4 squadre vincitrici del World Group II (Australia, Belgio, Estonia, Slovacchia) partecipano ai World Group Play-offs. Le 4 squadre vincenti dei play-offs avranno il diritto a partecipare al Gruppo Mondiale del prossimo anno insieme alle 4 squadre vincitrici del primo turno del World Group (Italia, Repubblica Ceca, Russia, Stati Uniti).\ndata: 24-25 aprile\nWorld Group II.\ndata: 6-7 febbraio\nWorld Group II Play-offs.\nLe 4 squadre sconfitte nel World Group II disputeranno i play-off contro le 4 squadre qualificate dai rispettivi gruppi zonali. Le vincitrici saranno incluse nel World Group II della prossima edizione.\ndata: 24-25 aprile\nZona Americana.\nGruppo I.\nImpianto: Yacht y Golf Club Paraguayo, Lambar\u00e9, Paraguay\nGruppo II.\nImpianto: National Tenis Club, Guayaquil, Ecuador.\nGiamaica e Honduras ritirate prima della composizione dei gironi.\nZona Asia/Oceania.\nGruppo I.\nImpianto: National Tennis Centre, Kuala Lumpur, Malaysia\nGruppo II.\nImpianto: National Tennis Centre, Kuala Lumpur, Malaysia\nZona Euro-Africana.\nGruppo I.\nImpianto: Complexo de Tenis do Jamor, Cruz Quebrada, Portogallo\nGruppo II.\nImpianto: Orange Fitness &amp; Tennis Club, Erevan, Armenia\nGruppo III.\nImpianto: Smash Tennis Academy, Il Cairo, Egitto\nAngola, Islanda e Namibia ritirate prima della composizione dei gironi."}
{"id": "2797274", "revid": "331587", "url": "https://it.wikipedia.org/wiki?curid=2797274", "title": "Ben Templesmith", "text": "\u00c8 conosciuto soprattutto per i suoi lavori nell'industria del fumetto americano quali il famoso e pluri premiato \"30 Days of Night\", scritto insieme allo sceneggiatore Steve Niles e pubblicato per la IDW Publishing e Fell, scritto da Warren Ellis e pubblicato per la Image Comics.\nHa anche creato copertine per libri, poster di film, carte da gioco e concept work. Per il suo particolare stile creativo che miscela disegno tradizionale ed elaborazione grafica computerizzata, cosa che d\u00e0 al disegno un particolare realismo, e per la comicit\u00e0 nera delle sue storie, \u00e8 stato nominato pi\u00f9 volte all'Eisner Award e all'International Horror Guild.\nBiografia.\nTemplesmith all'et\u00e0 di 17 anni ha frequentato la Curtin University of Technology di Perth in Australia.\nNel 1998 si \u00e8 laureato in design.\nSuccessivamente, dopo diversi anni passati a lavorare come illustratore freelance, ha realizzato il suo primo lavoro da professionista nel campo dei fumetti ovvero Hellspawn per Todd McFarlane. Tuttora continua a realizzare le sue opere collaborando con vari artisti e sceneggiatori di fumetti per vari editori, soprattutto per la IDW Publishing.\nAttualmente vive a San Diego in California.\nOpere.\nFumetti.\nLa seguente \u00e8 una selezione delle opere principali.\nGame books.\nLa seguente \u00e8 una selezione dei game book pi\u00f9 importanti\nArt books.\nLa seguente \u00e8 una selezione degli art book pi\u00f9 importanti"}
{"id": "2797279", "revid": "1921867", "url": "https://it.wikipedia.org/wiki?curid=2797279", "title": "Minerva (singolo)", "text": "Minerva \u00e8 un singolo del gruppo musicale statunitense Deftones, pubblicato il 29 aprile 2003 come primo estratto dal quarto album in studio \"Deftones\".\nDescrizione.\nTerza traccia del disco, il brano \u00e8 perlopi\u00f9 una ballata che si conclude con un effetto di delay di chitarra.\nVideo musicale.\nIl video, diretto da Paul Fedor, mostra il gruppo intento ad eseguire il brano in un deserto. Sebbene il frontman Chino Moreno abbia suonato la chitarra nel brano, nel video appare solo in veste di cantante.\nCover.\nI Fightstar hanno realizzato una cover del brano in versione acustica, inserita come b-side del singolo \"Waste a Moment\" (2006)."}
{"id": "2797282", "revid": "1889177", "url": "https://it.wikipedia.org/wiki?curid=2797282", "title": "European Geosciences Union", "text": "La European Geoscience Union o (EGU) \u00e8 una associazione interdisciplinare aperta a persone che hanno un ruolo professionale o sono associate con le scienze della Terra, planetologia, scienze dello spazio e relativi studi.\nDescrizione.\nSi tratta di una unione internazionale non-profit di scienziati con oltre 12.500 membri provenienti da tutto il mondo. L'iscrizione \u00e8 aperta a persone che sono professionalmente impegnati in bene o in relazione con geoscienze e scienze planetarie e spaziali e studi collegati.\nGli obiettivi di EGU sono la divulgazione e la promozione:\nEGU ha un portafoglio attuale di 16 diverse riviste scientifiche che utilizzano un innovativo formato open access. EGU organizza una serie di incontri di attualit\u00e0, e diverse attivit\u00e0 di educazione e sensibilizzazione.\nLa sua Assemblea Generale annuale \u00e8 il pi\u00f9 grande e pi\u00f9 importante evento geoscienze europea, attirando pi\u00f9 di 11.000 scienziati di tutto il mondo. Le sessioni del meeting coprono una vasta gamma di argomenti, tra cui vulcanologia, l'esplorazione planetaria, la struttura interna della Terra e l'atmosfera, il clima, cos\u00ec come l'energia e le risorse.\nStoria.\nEGU nasce il 7 settembre 2002 dalla fusione tra due organismi precedenti, la European Geophisical Society (EGS) e la European Union of Geosciences (EUG), oggi ha sede a Monaco di Baviera, in Germania."}
{"id": "2797287", "revid": "1337443", "url": "https://it.wikipedia.org/wiki?curid=2797287", "title": "Gabriele Lancillotto Castello", "text": "Biografia.\nNel 1734 entr\u00f2 nel Collegio borbonico gestito dai teatini a Palermo.\nSuo insegnante di lettere antiche e moderne fu l'abate Jacoponi, toscano. Nel collegio, il suo studio preferito furono l'antichit\u00e0 e la storia della Sicilia. Assieme ad altri studiosi palermitani promosse un progetto di una \"Storia generale dell'Isola\". \nNel 1762 Torremuzza pubblic\u00f2 un testo dal titolo \"Le antiche iscrizioni di Palermo\", in cui sono descritte le lapidi antiche che dal 1586 il senato di Palermo aveva fatto raccogliere e che nel 1716 erano state collocate nel palazzo pubblico. Nel 1753 pubblic\u00f2 la \"Storia di Alesa\" sotto lo pseudonimo di \"Selinunte Drogonteo\", pastore arcade. Le opere che lo hanno reso famoso sono \"Siciliae veteres nummi\", e \"Siciliae veterum inscriptionum nova collectio\"\". \nNel 1783 fu associato alla Acad\u00e9mie des inscriptions et belles-lettres.\nDon\u00f2 circa 12.000 volumi ai Gesuiti, che gestivano quella che divenne poi la Biblioteca Nazionale di Palermo, oggi Biblioteca centrale della Regione Siciliana."}
{"id": "2797292", "revid": "1728", "url": "https://it.wikipedia.org/wiki?curid=2797292", "title": "Gabriele Lancillotto Castelli", "text": ""}
{"id": "2797293", "revid": "1522738", "url": "https://it.wikipedia.org/wiki?curid=2797293", "title": "Grande Somalia", "text": "Il termine Grande Somalia (in somalo \"Soomaaliweyn\") si riferisce a quelle regioni del Corno d'Africa abitate da somali, quindi all'attuale Somalia (compreso il Somaliland), al Gibuti, al nord-est del Kenya e all'Ogaden, regione dell'Etiopia al confine con la Somalia. \nStoricamente si riferisce alla creazione di un territorio (esistito solo alcuni mesi tra il 1940 e il 1941) che comprendeva tutte le aree abitate da somali ai tempi del fascismo.\nStoria.\nDurante la Prima guerra mondiale il Regno Unito strinse un accordo segreto con l'Italia per la cessione dei 94.050 km2 del territorio dell'Oltregiuba alla Somalia italiana in caso d'entrata in guerra dell'Italia accanto alla Triplice intesa. \nA conflitto concluso e con la vittoria dell'Intesa il trattato fu rispettato e l'Oltregiuba venne ceduto all'Italia nel 1924 e successivamente incorporato nella Somalia nel 1926. Dopo la guerra d'Etiopia nel 1936 anche l'Ogaden venne incorporato nella Somalia italiana. Successivamente nell'agosto del 1940 le truppe dell'Africa Orientale Italiana riuscirono a conquistare la Somalia Britannica scacciando gli inglesi: crearono cos\u00ec la \"Grande Somalia\", vanto del fascismo mussoliniano. \nMa nel marzo del 1941 gli inglesi si reimpadronirono della loro colonia e, riuscendo a sconfiggere le ultime resistenze italiane, rioccuparono l'intero Corno d'Africa e quindi di tutte le regioni abitate da popolazioni somale. Gli inglesi nell'estate 1941 subito smembrarono la \"Grande Somalia\" nuovamente, allo scopo di accattivarsi gli etiopi di Hail\u00e9 Selassi\u00e9 che reclamavano l'Ogaden.\nDopo la seconda guerra mondiale, le attivit\u00e0 secessioniste hanno coinvolto gli obiettivi politici e militari di Etiopia e Somalia. Alla fine degli anni settanta entrambe le nazioni combatterono la guerra dell'Ogaden per il controllo della regione abitata da Somali ma facente parte dell'Etiopia.\nAttualmente - con la Somalia ridotta a una guerra civile che in passato ha messo in dubbio l'esistenza stessa dello Stato - la Grande Somalia resta solo un effimero \"sogno\" di alcuni nazionalisti somali."}
{"id": "2797295", "revid": "1543377", "url": "https://it.wikipedia.org/wiki?curid=2797295", "title": "Jos\u00e9 Domingo Ocampos", "text": "Jos\u00e9 Domingo Ocampos \u00e8 un centro abitato del Paraguay, situato nel dipartimento di Caaguaz\u00fa, di cui forma uno dei 21 distretti, a 245 km dalla capitale del paese, Asunci\u00f3n.\nPopolazione.\nAl censimento del 2002 la localit\u00e0 contava una popolazione urbana di 1.512 abitanti (9.198 nell'intero distretto).\nCaratteristiche.\nSorta su una precedente stazione di posta, la localit\u00e0 ha visto insediarsi i primi coloni nel 1964, sui terreni di propriet\u00e0 della societ\u00e0 \"Colonizadora Ocampos S.A.\", dalla quale ha preso il nome. Il 18 dicembre del 1987 fu elevata alla categoria di distretto, separandosi da \"Campo 9\" (oggi chiamata Doctor J. Eulogio Estigarribia). Le principali attivit\u00e0 economiche di Jos\u00e9 Domingo Ocampos sono l'allevamento e l'agricoltura, in particolare con la coltivazione di agrumi. La maggiore attrazione turistica del distretto \u00e8 il lago Yguaz\u00fa."}
{"id": "2797297", "revid": "287204", "url": "https://it.wikipedia.org/wiki?curid=2797297", "title": "Peter Rajniak", "text": ""}
{"id": "2797303", "revid": "83531", "url": "https://it.wikipedia.org/wiki?curid=2797303", "title": "Giro di Svizzera 1949", "text": "Il Giro di Svizzera 1949, tredicesima edizione della corsa, si svolse dal 30 luglio al 6 agosto 1949, per un percorso totale di 1\u00a0874\u00a0km con partenza e arrivo dalla citt\u00e0 di Zurigo. Il corridore svizzero Gottfried Weilenmann si aggiudic\u00f2 la corsa concludendo in 55h36'17\".\nAl via si presentarono 75 atleti. I ciclisti arrivati al traguardo finale furono 40, mentre 35 si ritirarono, con una percentuale di arrivi pari al 60%."}
{"id": "2797307", "revid": "287204", "url": "https://it.wikipedia.org/wiki?curid=2797307", "title": "Andres Gandarias", "text": ""}
{"id": "2797323", "revid": "2134764", "url": "https://it.wikipedia.org/wiki?curid=2797323", "title": "Peter Rajniak (1953)", "text": "Era il padre di Peter Rajniak jr e Martin Rajniak."}
{"id": "2797325", "revid": "1005847", "url": "https://it.wikipedia.org/wiki?curid=2797325", "title": "Elezioni legislative in Francia del 1986", "text": "Le elezioni legislative in Francia del 1986 si sono tenute il 16 marzo (turno unico), esse sono state le uniche elezioni legislative, della quinta Repubblica francese, a svolgersi con un sistema proporzionale plurinominale a singolo turno. Esse hanno visto la vittoria della \"Destra parlamentare\", nell'ambito di una coalizione di centro-destra e, poich\u00e9 il Presidente della Repubblica era il socialista Mitterrand, queste elezioni condussero alla prima coabitazione. Primo ministro fu quindi nominato Jacques Chirac del RPR.\nComposizione dei gruppi.\nAll'inaugurazione della legislatura l'Assemblea nazionale era composta come di seguito indicato."}
{"id": "2797326", "revid": "1921867", "url": "https://it.wikipedia.org/wiki?curid=2797326", "title": "Be Quiet and Drive (Far Away)", "text": "Be Quiet and Drive (Far Away) \u00e8 un singolo del gruppo musicale statunitense Deftones, pubblicato nel 1998 come secondo estratto dal secondo album in studio \"Around the Fur\".\nDescrizione.\nSesta traccia di \"Around the Fur\", \"Be Quiet and Drive (Far Away)\" \u00e8 una ballata resa molto particolare dall'intreccio tra linee vocali prettamente melodiche intrecciate a sonorit\u00e0 pi\u00f9 vicine al metal.\nUna versione acustica del brano \u00e8 presente nella raccolta \"B-Sides &amp; Rarities\" del 2005 e nella colonna sonora del film \"Little Nicky - Un diavolo a Manhattan\".\nLa rivista \"Spin\" ha inserito il brano al 12\u00ba posto nella sua classifica dei 20 migliori singoli del 1998.\nVideo musicale.\nIl videoclip, diretto da Frank W. Ockenfels III, mostra prevalentemente scene del gruppo intento a eseguire il brano all'interno di un parcheggio per automobili vuoto."}
{"id": "2797327", "revid": "1924342", "url": "https://it.wikipedia.org/wiki?curid=2797327", "title": "Somebody to Love (Leighton Meester)", "text": "Somebody to Love \u00e8 il singolo di debutto della cantante/attrice Leighton Meester, cantato con la collaborazione di Robin Thicke.\nIl singolo \u00e8 stato distribuito digitalmente dal 14 ottobre 2009 e dal 27 ottobre per la vendita fisica. Nella stessa data \u00e8 entrato in rotazione radiofonica nelle principali emittenti statunitensi.\nIl brano.\nIl singolo \u00e8 stato prodotto da Mike Caren e scritto da Leighton Meester, Robin Thicke, Mike Caren, Ollie Goldstein, Rico Love e Shahine Ezell.\n\"Somebody to Love\" \u00e8 un brano elettropop uptempo con influenze trance che si rif\u00e0 ad elementi di \"Blue Monday\" dei New Order. \u00c8 caratterizzato da generi come il pop, l'R&amp;B e la musica elettronica avvalendosi della collaborazione del cantautore R&amp;B Robin Thicke.\nLa canzone \u00e8 stata inserita in un episodio della serie televisiva \"Gossip Girl\", dove la Meester recita nel ruolo di Blair Waldorf, inoltre \u00e8 stato incluso nella colonna sonora del film \"Appuntamento con l'amore\".\nNel brano \u00e8 presenta una frase in francese ripetuta pi\u00f9 volte: \"Je t'adore\".\nIl video.\nIl video \u00e8 stato diretto da Zoe Cassavetes ed \u00e8 stato pubblicato on line in data 8 novembre 2009. Il video mostra la cantante mentre esegue il brano in diverse \"location\" e con diversi \"look\"."}
{"id": "2797331", "revid": "198277", "url": "https://it.wikipedia.org/wiki?curid=2797331", "title": "Joyeux No\u00ebl", "text": ""}
{"id": "2797335", "revid": "287204", "url": "https://it.wikipedia.org/wiki?curid=2797335", "title": "Filigree &amp; Shadow", "text": "Filigree &amp; Shadow \u00e8 un album realizzato nel 1986 dai This Mortal Coil, supergruppo capitanato da Ivo Watts-Russel. Questo gruppo era formato principalmente da artisti affiliati all'etichetta 4AD, di cui Ivo fu cofondatore e attualmente proprietario e presidente. L'album raggiunse il secondo posto nella classifica inglese indipendente, rimanendovi complessivamente 16 settimane a partire dall'11 ottobre 1986. Si tratta di un doppio LP, introdotto dal prefisso \"DAD\" (quello per i doppi album) nel catalogo della etichetta 4AD.\nFondamentalmente questo genere di musica \u00e8 considerato Goth, dato che le canzoni rimandano ad un sound dark e ossessivo, sebbene non troppo deprimente (la prima traccia con intervento vocale, \"The Jeweller\", ne \u00e8 esempio di questo concetto). Delle 25 tracce 13 sono strumentali, inclusa la title track.\nL'attenzione particolare di Ivo fu quella di considerare ognuno dei quattro lati dell'album un tutt'uno da ascoltare interamente senza interruzione. Questo intento purtroppo si \u00e8 parzialmente vanificato con la successiva pubblicazione su cd, dato che l'intero disco entra in unico supporto. \nAltre informazioni.\nNumeri di catalogo:"}
{"id": "2797343", "revid": "2039848", "url": "https://it.wikipedia.org/wiki?curid=2797343", "title": "Edgar Honetschl\u00e4ger", "text": "Biografia.\nArtista cosmopolita, ha vissuto a New York, Roma, Palermo, Brasilia, San Paolo, San Francisco e Tokyo, ed il suo amore per il viaggio ha da sempre influenzato il suo percorso artistico.\nNel suo lavoro passa dal disegno e dalla pittura alla fotografia, realizza installazioni, performance e film, insieme a progetti indipendenti come Chickens Suit, una linea di abbigliamento per polli, ideata nel 2005 insieme a Wilhelm Mahringer, in risposta all'Expo 2005. L'inutilit\u00e0 di questo gadget e', per l'artista, espressione di anticapitalismo.\nQuest'ampia produzione non manca tuttavia di una chiara coerenza interna, avendo come denominatore comune delle sue opere l'individualismo e la celebrazione delle differenze culturali, due temi fondamentali per l'artista. \"La diversit\u00e0 \u00e8 una necessit\u00e0 e cercare di negarla costituisce una minaccia per la bellezza della pluralit\u00e0 di linguaggi e opinioni, per la diversit\u00e0 dei mezzi di espressione e dei modi di affrontare la vita\".\nLe sue immagini traducono la curiosit\u00e0 verso l'altro in un costante interrogarsi.\nEd anche il suo lavoro da regista si inscrive in questa dinamica. \nDel suo primo lungometraggio, Milk, uscito nel 1997, il critico Donald Richie ha scritto: \"Milk evoca atteggiamenti e (\u2026) idee, che riguardano tutte un elemento di coesione potente del nostro tempo: la nostra amica Alienazione (vedi Antonioni per una trattazione pi\u00f9 densa), resa certo inoffensiva e quasi un gioco, ma comunque alienazione.\nEdgar Honetschl\u00e4ger ha partecipato a numerose mostre, individuali o collettive, e tra queste Documenta X a Kassel (Germania) nel 1997, a cura di Catherine David. Le sue opere cinematografiche sono state presentate in anteprima alla Berlinale, al Festival Internazionale di Rotterdam ed anche alla Viennale, il festival del film austriaco.\nVive tra Tokyo e Vienna, e dirige il COM Institute (a Tokyo) e l'EDOKO Institute (a Vienna).\nNel 2018 fonda l'associazione ambientalista senza scopo di lucro gobugsgo.org.\nHonetschl\u00e4ger al momento vive tra Vienna e Roma.\nProgetti futuri.\nHonetschl\u00e4ger lavora attualmente al lungometraggio dal titolo AUN, che propone un ritratto del mondo fra dodici milioni di anni."}
{"id": "2797346", "revid": "1005847", "url": "https://it.wikipedia.org/wiki?curid=2797346", "title": "Elezioni legislative in Francia del 1981", "text": "Le elezioni legislative in Francia del 1981 si sono tenute il 14 (primo turno) e il 21 giugno (secondo turno). Esse sono state delle elezioni anticipate (di due anni) a causa della dissoluzione dell'Assembl\u00e9e nationale a seguito dell'elezione del Presidente della Repubblica Fran\u00e7ois Mitterrand nel 1981. Esse hanno visto la vittoria della \"Maggioranza presidenziale\", nell'ambito di una coalizione di sinistra. Primo ministro \u00e8 stato quindi riconfermato Pierre Mauroy, che nel frattempo era stato nominato a questa funzione subito dopo le elezioni presidenziali.\nComposizione dei gruppi.\nAll'inaugurazione della legislatura l'Assemblea nazionale era composta come di seguito indicato."}
{"id": "2797356", "revid": "1921867", "url": "https://it.wikipedia.org/wiki?curid=2797356", "title": "Hexagram (singolo)", "text": "Hexagram \u00e8 un singolo del gruppo musicale statunitense Deftones, pubblicato il 22 settembre 2003 come secondo estratto dal quarto album in studio \"Deftones\".\nVideo musicale.\nIl video, girato in bianco e nero, mostra fan entusiasti che entrano in un edificio per assistere a una performance live del brano. In quanto tale, la maggior parte del video si concentra su queste prestazioni.\nTracce.\nTesti e musiche dei Deftones.\nCover.\nNel 2010 il gruppo mathcore War from a Harlots Mouth ha eseguito una cover del brano, presente nella versione speciale dell'album \"MMX\"."}
{"id": "2797366", "revid": "120114479", "url": "https://it.wikipedia.org/wiki?curid=2797366", "title": "Videofotosegnalatore", "text": "Il videofotosegnalatore \u00e8 un operatore della polizia scientifica che lavora sulla scena del crimine.\nA seguito di un reato, il suo compito \u00e8 svolgere i rilievi finalizzati alla compilazione del fascicolo che sar\u00e0 consegnato all'autorit\u00e0 giudiziaria per il proseguimento delle indagini. I rilievi possono essere descrittivi, videofotografici e planimetrici per la descrizione della scena, dei reperti e della loro disposizione, dattiliscopici per l'individuazione e la raccolta di impronte digitali e comprendono anche l'eventuale repertazione di indizi.\nIl videofotosegnalatore esegue anche i \"rilievi fotodattiloscopici\", ovvero la fotografia di fronte e di profilo con le impronte digitali degli autori di un reato, dei sospettati e di tutti i cittadini extra-comunitari che a seguito della legge \"Bossi-Fini\" richiedano il permesso di soggiorno. Le impronte digitali vengono poi inserite nel sistema AFIS per essere comparate dal \"dattiloscopista\" con quelle presenti in archivio; in caso di esito positivo si ottiene l'identificazione dell'individuo, o comunque un rapporto sull'occasione in cui le impronte siano state inserite nel sistema: ad esempio, in caso di impronte trovate sulla scena di un crimine precedente.\nI videofotosegnalatori della Polizia di Stato sono agenti, assistenti, sovrintendenti ed ispettori specializzati che abbiano almeno due anni di anzianit\u00e0 di servizio."}
{"id": "2797368", "revid": "22356", "url": "https://it.wikipedia.org/wiki?curid=2797368", "title": "Juncitarsus", "text": "Il juncitarso (gen. Juncitarsus) \u00e8 un uccello estinto, imparentato con i fenicotteri. Visse nell'Eocene medio (circa 45 milioni di anni fa) e i suoi resti sono stati ritrovati in Europa e Nordamerica.\nDescrizione.\nL'aspetto di questo animale doveva essere molto simile a quello dell'odierno cavaliere d'Italia (\"Himantopus himantopus\"): le zampe erano allungatissime, il becco era sottile e il collo moderatamente allungato. La taglia di \"Juncitarsus\" era intermedia tra quella di una grossa avocetta (\"Recurvirostra avosetta\") e quella di un piccolo fenicottero (\"Phoenicopterus minor\"). Il becco diritto non aveva ancora mostrato la tendenza ad incurvarsi, come nei fenicotteri attuali, e probabilmente non era ancora avvenuta una vera specializzazione per nutrirsi filtrando l'acqua.\nClassificazione.\nNonostante l'aspetto primitivo e poco differenziato dagli uccelli caradriiformi (Charadriiformes), \"Juncitarsus\" \u00e8 considerato gi\u00e0 appartenente al gruppo dei fenicotteri (Phoenicopteriformes), a causa di alcune caratteristiche dello scheletro. Questo animale \u00e8 considerato quindi una sorta di \u201cmosaico\u201d tra caradriiformi e veri fenicotteri; i fossili inoltre suggerirebbero che i fenicotteri non siano imparentati con i ciconiiformi (come precedentemente ritenuto) ma siano derivati da caradriiformi primitivi. Di questo animale sono note due specie: Juncitarsus gracillimus, rinvenuto nel Wyoming, e J. merkeli, della Germania.\nStile di vita.\nQuesto uccello probabilmente viveva in colonie, dal momento che sono stati ritrovati numerosi esemplari giovani di \"J. gracillimus\", troppo piccoli per volare, in uno stesso sito fossilifero. Le ossa frontali di uno di questi reperti indicano inoltre che erano presenti depressioni per ospitare le ghiandole del sale; ci\u00f2 indicherebbe un habitat di acqua salata per questi animali: questa caratteristica accomuna \"Juncitarsus\" con i moderni fenicotteri che abitano laghi salati."}
{"id": "2797369", "revid": "214753", "url": "https://it.wikipedia.org/wiki?curid=2797369", "title": "Coppa del Mondo di bob", "text": "La Coppa del mondo di bob \u00e8 una competizione sportiva internazionale organizzata dalla Federazione Internazionale di Bob e Skeleton (IBSF) e rappresenta il circuito annuale di pi\u00f9 alto livello nello sport del bob. Inizialmente riservata ai soli atleti maschili, la prima edizione risale alla stagione 1983-84 e nel 1994-95 fu estesa anche alle donne.\nLe discipline in cui si gareggia sono:\nStatistiche e record.\nTutte le graduatorie sono aggiornate al termine della stagione 2021/22. In grassetto le atlete e gli atleti ancora in attivit\u00e0.\nMaggiori vincitori di Coppe del Mondo.\nBob a due donne.\nIl record assoluto di Coppe del Mondo nel bob a due femminile appartiene alla tedesca Sandra Kiriasis con nove trionfi, vinti consecutivamente dal 2002/03 al 2010/11. La seguono distaccate di cinque lunghezze la svizzera Fran\u00e7oise Burdet e la canadese Kaillie Humphries a quota quattro trofei.\nBob a due uomini.\nNel bob a due maschile il record di trionfi appartiene al canadese Pierre Lueders con sei successi, di cui il primo conquistato nel 1993/94 e l'ultimo nel 2005/06. Lo segue distaccato di una lunghezza il tedesco Francesco Friedrich con cinque, mentre lo svizzero Martin Annen e il tedesco Christoph Langen sono terzi a quota tre trofei. Nella seguente classifica sono indicati tutti gli atleti vincitori di almeno due Coppe del Mondo, ordinati per numero di vittorie.\nBob a quattro uomini.\nNel bob a quattro maschile il record di trionfi appartiene al russo Aleksandr Zubkov con cinque successi, di cui il primo conquistato nel 2004/05 e l'ultimo nel 2012/13. Lo seguono distaccati di una lunghezza i tedeschi Andr\u00e9 Lange e Francesco Friedrich a quota quattro. Nella seguente classifica sono indicati tutti gli atleti vincitori di almeno due Coppe del Mondo, ordinati per numero di vittorie.\nCombinata uomini.\nNella combinata maschile, ovvero la somma dei punti ottenuti in una stagione nelle classifiche delle specialit\u00e0 a due e a quattro, il record di trionfi appartiene al tedesco Francesco Friedrich, vincitore di cinque trofei, mentre il connazionale Andr\u00e9 Lange e il canadese Pierre Lueders lo seguono a quota quattro successi. Nella seguente classifica sono indicati tutti gli atleti vincitori di almeno due Coppe del Mondo, ordinati per numero di vittorie.\nTotale uomini.\nSommando i trionfi ottenuti in tutte e tre le graduatorie maschili (bob a due, bob a quattro e combinata), il record assoluto appartiene al tedesco Francesco Friedrich, detentori di quattordici trofei, seguito sal canadese Pierre Lueders con undici; segue distaccato di due lunghezze l'altro tedesco Andr\u00e9 Lange con nove successi. Nella seguente classifica sono indicati tutti gli atleti vincitori di almeno tre Coppe del Mondo, ordinati per numero di vittorie."}
{"id": "2797371", "revid": "587852", "url": "https://it.wikipedia.org/wiki?curid=2797371", "title": "Force India VJM01", "text": "La Force India VJM01 \u00e8 una vettura di Formula 1 con la quale la scuderia anglo-indiana ha fatto il suo esordio nel campionato del mondo nel 2008.\nLa vettura deriva, di fatto, da una Spyker F8-VII del 2007. A seguito dell'acquisto della scuderia olandese da parte di Vijay Mallya il team \u00e8 stato ridenominato Force India per la stagione . La scuderia ha continuato a utilizzare il vecchio telaio della F8-VII, che \u00e8 stato per\u00f2 ridenominato \"Force India VJM01\". I test inizialmente hanno coinvolto la versione \"F8-VIIB\", prima di portare alla versione definitiva per il 2008, che ha fatto il suo debutto il 25 febbraio 2008.\nStagione 2008.\nI risultati della vettura sono abbastanza modesti, tanto che i piloti spesso concludono le prove nell'ultima fila e in gara non vanno oltre il decimo posto di Giancarlo Fisichella nel Gran Premio di Spagna. L'unica possibilit\u00e0 di giungere a punti vi \u00e8 nel Gran Premio di Monaco in cui Sutil si trova, negli ultimi giri, al quarto posto, prima di essere costretto al ritiro, dopo un tamponamento sub\u00ecto da Kimi R\u00e4ikk\u00f6nen. Il miglior risultato in qualifica \u00e8 stato il 12\u00ba posto di Fisichella al Gran Premio d'Italia."}
{"id": "2797378", "revid": "6923", "url": "https://it.wikipedia.org/wiki?curid=2797378", "title": "Broga", "text": "Broga \u00e8 una cittadina situata al confine tra lo stato di Selangor e quello di Negeri Sembilan, in Malaysia. Si trova a 50 km da Kuala Lumpur ed, approssimativamente, a 33 km da Seremban, capitale del Negeri Sembilan.\nStoria ed etimologia.\nIl nome della cittadina deriva da quello del fiume Broga, che scorre nell'area. Si pensa che il nome dello stesso derivi da Buragas, una creatura leggendaria che risiede nella foresta.\nBroga \u00e8 stata nominata nel libro di Freddie Spencer Chapman \"The Jungle is Neutral\", nel quale \u00e8 il luogo dove i ribelli inglesi combattono contro i giapponesi durante la seconda guerra mondiale.\nAmministrazione.\nLa situazione amministrativa di Broga \u00e8 particolare, in quanto la cittadina si trova al confine tra i due stati di Selangor e di Negeri Sembilan. Per quanto riguarda l'area della citt\u00e0 posta nel Selangor, essa viene amministrata da sottodistretto di Semenyih, incluso nel distretto maggiore di Huli Langat. L'area nel Negeri Sembilan, invece, \u00e8 amministrata da sottodistretto di Lenggeng, parte del distretto di Seremban. Nell'area del Selangor sono posti lo stadio di calcio e la Clinica Medica Governativa, mentre l'area del Negeri Sembilan presenta la stazione di polizia cittadina.\nSociet\u00e0.\nEvoluzione demografica.\nLa maggior parte dei residenti di Broga sono di origini cinesi, sebbene ci sia una significativa minoranza di etnia Orang Asli, le cui case sono localizzate appena fuori dalla periferia cittadina.\nReligione.\nI cinesi sono generalmente buddhisti, cristiani o taoisti, mentre la popolazione Orang Asli \u00e8 per lo pi\u00f9 cristiana. Nella cittadina di Broga sono situati una chiesa cristiana ed un tempio cinese.\nGeografia fisica.\nBroga, costruita al confine con la cantena montuosa Titiwangsa, \u00e8 circondata da colline piene della vegetazione lussureggiante tipica della foresta pluviale tropicale.\nEconomia.\nBroga sopravvive principalmente grazie all'agricoltura, della quale la coltura principale \u00e8 la gomma estratta dagli alberi. Solo ultimamente, in tutta l'area del Selangor e del Negeri Sembilan la gomma \u00e8 stata soppiantata dalla coltura di olio di palma, tuttavia Broga ha preferito conservare la coltura originaria del luogo.\nInceneritore di Broga.\nNel 2001, il governo federale della Malaysia propose di costruire, nell'area tra Broga e Semenyih, un inceneritore del costo di 1,5 miliardi di ringgit. Al tempo, esso sarebbe stato il pi\u00f9 grande impianto inceneritore di tutta l'Asia, ed il suo obiettivo principale sarebbe stato quello di ridurre la dipendenza di Kuala Lumpur dalle discariche come unico mezzo di smaltimento di rifiuti. All'inizio del 2005, tuttavia, fu emanata un'ingiunzione temporanea che mise in pausa il progetto, in risposta ad una causa intentata nel 2003 dai residenti delle due cittadine coinvolte. Da allora, la corte ha deciso che il progetto sarebbe stato annullato, sebbene lo stesso governo federale dichiar\u00f2 che il progetto era stato cancellato a causa dei costi eccessivi.\nCultura.\nIstruzione.\nBroga presenta solamente una scuola elementare pubblica di tipo cinese; per proseguire l'istruzione secondaria, i ragazzi devono spostarsi a Lenggeng, dove si trova la scuola superiore pubblica Datuk Kelana. Tra Broga e Semenyih, nel Selangor, \u00e8 stato fondato anche il campus malese dell'\"Universit\u00e0 di Nottingham\".\nInfrastrutture e trasporti.\nMobilit\u00e0 urbana.\nPrima del 2002, un servizio regolare di autobus operato dalla compagnia \"Foh Hup Omnibus\" forniva viaggi da Broga a Seremban e viceversa. Attualmente, esistono autobus locali che traghettano i residenti fino alla vicina stazione centrale di Semenyih."}
{"id": "2797382", "revid": "6923", "url": "https://it.wikipedia.org/wiki?curid=2797382", "title": "Lenggeng", "text": "Lenggeng \u00e8 una cittadina situata nello stato di Negeri Sembilan, in Malaysia.\nNel 2009, \u00e8 stato tenuto un campo guida all'\"Excel Training Resort\" di Lenggeng. Esso \u00e8 stato organizzato dal \"Concilio per l'Attivit\u00e0 e la Ricreazione Studentesca\" dell'APIIT/UCTI."}
{"id": "2797384", "revid": "92723", "url": "https://it.wikipedia.org/wiki?curid=2797384", "title": "Ali Pash\u00eb Tepelena", "text": ""}
{"id": "2797385", "revid": "599013", "url": "https://it.wikipedia.org/wiki?curid=2797385", "title": "Fred Rodriguez", "text": "Carriera.\nSoprannominato \"Fast Freddie\" per le sue capacit\u00e0 di velocista, in carriera ha conquistato per quattro volte la prova in linea ai campionati statunitensi su strada. \u00c8 cresciuto, ciclisticamente parlando, insieme ad altri grandi corridori statunitense fra i quali Lance Armstrong, Bobby Julich e George Hincapie. Nel suo palmar\u00e8s tra i professionisti si contano una trentina successi, la maggior parte dei quali ottenuti in volata. Il suo miglior piazzamento in una grande corsa \u00e8 stato invece il secondo posto alla Milano-Sanremo 2002, alle spalle di Mario Cipollini.\nPassato professionista nel 1996 con la Saturn, dal 1999 al 2007 ha gareggiato in Europa. Dal 2008 al 2009 ha quindi corso per la squadra statunitense Rock Racing, per poi ritirarsi. Nel 2011 \u00e8 tornato alle corse con la piccola squadra Team Exergy, e nel 2013 si \u00e8 accasato alla Jelly Belly presented by Kenda."}
{"id": "2797392", "revid": "287204", "url": "https://it.wikipedia.org/wiki?curid=2797392", "title": "Siobhan Donaghy", "text": ""}
{"id": "2797393", "revid": "287204", "url": "https://it.wikipedia.org/wiki?curid=2797393", "title": "Ghosts (Siobhan Donaghy)", "text": ""}
{"id": "2797394", "revid": "287204", "url": "https://it.wikipedia.org/wiki?curid=2797394", "title": "Don't Give It Up (Siobhan Donaghy)", "text": ""}
{"id": "2797397", "revid": "287204", "url": "https://it.wikipedia.org/wiki?curid=2797397", "title": "Nicolas Dipre", "text": "Biografia.\nDetto anche di Amiens, in quanto la sua famiglia di artisti si trasfer\u00ec ad Avignone, dove Dipre fu attivo dal 1495 al 1532.\nIl padre Colin Amiens, chiamato anche Nicolas Dipre il Vecchio (attivo dal 1464, \u00e8 morto prima del 1508), fu un pittore che ricevette nel 1481 un ordine per la tomba di Luigi XI di Francia; il nonno fu probabilmente Andr\u00e9 Ypres, documentato in Amiens tra il 1435 e il 1444. Nicolas Dipre era il fratello di Giovanni di Ypres, pittore, miniaturista e creatore di cartoni per arazzi, tra cui \"La dama e l'unicorno\".\nLa documentazione storica riguardante Dipre attesta che il pittore firm\u00f2 il suo primo contratto il 21 ottobre 1495, per i lavori artistici effettuati in onore dell'ingresso del cardinale Giuliano della Rovere in Avignone.\nDal 1495 al 1514 Dipre venne regolarmente invitato dalla citt\u00e0 di Avignone per vari tipi di dipinti, come decorazioni, stendardi o stemmi.\nSeguirono i lavori svolti nella cattedrale di Carpentras (1499), consistenti nella pala raffigurante \"L'incontro di Gioacchino ed Anna alla Porta d'oro\", e in una serie di predelle, tra le quali il polittico \"Adorazione dei Magi\", \"Adorazione dei pastori\", \"Crocifissione\", oltre ad un altro polittico con la \"Presentazione della Vergine al Tempio\", e il \"Matrimonio della Vergine\".\nDipre spos\u00f2 nel 1508 Honor\u00e9e, figlia del carpentiere Jean Bigle, con il quale collabor\u00f2 spesso.\nLo stile di Dipre si caratterizz\u00f2 per una certa sommariet\u00e0 del disegno, tipica dei pittori provenzali dell'epoca, e per una notevole influenza del maestro dell'Annunciazione di Aix e della scuola piemontese nelle architetture (ad es. del Giovanni Martino Spanzotti), oltre che per ricerche parallele a quelle di Konrad Witz. \nI suoi temi religiosi, Dipre li present\u00f2 accostandosi al senso popolare della fede, descrivendo i gesti semplici ma intensi di vita quotidiana in relazione alle gesta dei personaggi fondamentali del Cristianesimo."}
{"id": "2797398", "revid": "115133776", "url": "https://it.wikipedia.org/wiki?curid=2797398", "title": "Via normale svizzera al Cervino", "text": "La Via normale svizzera al Cervino descrive l'ascesa tipica alla vetta del Cervino salendo il versante svizzero.\nLa via percorre quasi integralmente la cresta nord-orientale della montagna detta \"Cresta dell'H\u00f6rnli\".Essa ripercorre la salita al Cervino compiuta da Edward Whymper il 14 luglio 1865. La difficolt\u00e0 della via \u00e8 valutata AD. La via risulta pi\u00f9 lunga ma pi\u00f9 facile della Via normale italiana al Cervino che si sviluppa lungo la cresta opposta, la \"Cresta del Leone\".\nDescrizione della via.\nLa via pu\u00f2 essere divisa in due tappe:\nLa prima tappa \u00e8 di natura escursionistica; la seconda ha carattere alpinistico.\nDa Zermatt alla H\u00f6rnlih\u00fctte.\nDa Zermatt si sale allo \"Schwarzsee\" (\"Lago Nero\" - 2.584\u00a0m) attraverso l'ovovia \"Matterhorn Express\" oppure attraverso il sentiero. La salita con il sentiero impegna dalle due alle tre ore.\nDallo \"Schwarzsee\" un comodo sentiero conduce alla cresta dove \u00e8 collocata la H\u00f6rnlih\u00fctte (3.260\u00a0m). Prima il sentiero si snoda con tornanti su un dosso erboso, in seguito costeggia con passerelle e scalette una parete rocciosa, per arrivare infine a guadagnare la cresta. Il percorso pu\u00f2 essere concluso in un'ora e mezza.\nDalla H\u00f6rnlih\u00fctte alla vetta.\nLa salita dalla H\u00f6rnlih\u00fctte alla vetta \u00e8 lunga e faticosa. Pu\u00f2 essere conclusa in nove-dieci ore.\nDalla H\u00f6rnlih\u00fctte si sale in breve all'attacco della \"Cresta dell'H\u00f6rnli\". L'attacco inizia con un muro alto circa 15 metri attrezzato con corde fisse e poi continua lungo la cresta.\nPrima della Solvayh\u00fctte sono da rimarcare le \"Placche Moseley Inferiori\". La Capanna Solvay (4.003\u00a0m) \u00e8 un bivacco da utilizzare solamente in caso di emergenza.\nLasciato il bivacco si incontrano le \"Placche Moseley Superiori\". Pi\u00f9 avanti si aggira un torrione di rocce rosse, la \"Roter Turm\".\nPi\u00f9 in alto si sale la \"Spalla del Cervino\" pendio nevoso inclinato di 45 gradi. L'ultimo salto verticale \u00e8 costituito dai \"Rochers Rouges\".\nIl pendio sommitale \u00e8 ancora inclinato di 45 gradi. Appena sotto la vetta si trova una statua di san Bernardo, protettore degli alpinisti.\nSi raggiunge cos\u00ec la \"vetta svizzera\" (4.478\u00a0m). La \"vetta italiana\", di due metri pi\u00f9 bassa, si trova oltre un'esile cresta lunga circa 60 metri."}
{"id": "2797403", "revid": "281779", "url": "https://it.wikipedia.org/wiki?curid=2797403", "title": "False acceptance rate", "text": "Il False acceptance rate (FAR), a volte chiamato False Match Rate (FMR), \u00e8 un indice utilizzato in un sistema di riconoscimento biometrico per la valutazione delle prestazioni degli algoritmi di riconoscimento. Il FAR indica le false accettazioni all'interno del sistema biometrico, vale a dire il riconoscimento di utenti non autorizzati come (accettati per errore).\nAd esempio, il riconoscimento biometrico \u00e8 usato per permettere l'accesso ad aree riservate solo a persone autorizzate. Un utente X non \u00e8 autorizzato all'accesso: se, al momento della verifica, X \u00e8 identificato con un utente con autorizzazione, concedendogli l'accesso, si parla di falsa accettazione. Al contrario, il mancato accesso di un utente autorizzato \u00e8 contato nel \"False rejection rate\" (FRR).\nIn sistemi in cui il livello di sicurezza \u00e8 alto, ad esempio una base militare o una centrale nucleare, l'esistenza di falsi positivi \u00e8 un problema grave; per questi sistemi si parla di \"ZeroFAR\", ovvero FAR=0 e quindi non devono esistere falsi positivi."}
{"id": "2797406", "revid": "729019", "url": "https://it.wikipedia.org/wiki?curid=2797406", "title": "J\u00falio Dinis", "text": "Biografia.\nFiglio di Jos\u00e9 Joaquim Gomes Coelho, originario di Ovar, e di D. Anna Constanza Potter, di origine anglo-irlandese.\nDopo il diploma preso alla scuola politecnica si laure\u00f2 in Medicina alla scuola medica di Porto, dove assunse successivamente il ruolo di docente.\nA causa della tubercolosi, si ritir\u00f2 dalla professione di insegnante per soggiornare in luoghi di cura, quali Madera e Ovar.\nAssorb\u00ec dalla madre britannica i caratteri sia della spiritualit\u00e0 sia della narrativa anglosassone, che influenzarono i suoi scritti, teatrali, poetici e novellistici.\nLe tematiche principali delle sue opere furono le rappresentazioni della vita borghese e della vita contadina, con un fine rivolto alla focalizzazione delle problematiche sociali. Profondo osservatore del mondo, si distinse per un'accurata descrizione dei personaggi e dell'ambiente.\nJ\u00falio Dinis, nelle sue opere, non abbandon\u00f2 mai lo spirito di fratellanza, di ottimismo, di sentimenti radiosi, di amore, di speranza, che caratterizz\u00f2 la sua satira bonaria, tipica di un uomo che crede nel progresso della societ\u00e0.\nNel suo primo romanzo, intitolato \"Una Fam\u00edlia Inglesa\" (1862 e pubblicato solo cinque anni dopo), narr\u00f2 le vicende di un classico matrimonio borghese, ispirandosi alle atmosfere di Dickens, mentre sia in \"As Pupilas do Senhor Reitor\" (\"Le pupille del signor curato\") (1867) sia in \"Os Fidalgos da Casa Mourisca\" (\"I nobili della casa moresca\") (1871), Dinis idealizz\u00f2 la vita di campagna.\nIntriso di satira risult\u00f2 invece \"A Morgadinha dos Canaviais\" (\"La padroncina dei canneti\") (1868), nel quale l'autore critic\u00f2 la politica della chiesa ed il suffragio universale.\nMor\u00ec all'et\u00e0 di 31 anni, vittima della tubercolosi."}
{"id": "2797408", "revid": "71433", "url": "https://it.wikipedia.org/wiki?curid=2797408", "title": "Signed, Sealed, Delivered, I'm Yours", "text": ""}
{"id": "2797409", "revid": "287204", "url": "https://it.wikipedia.org/wiki?curid=2797409", "title": "Analisi granulometrica", "text": ""}
{"id": "2797410", "revid": "98077", "url": "https://it.wikipedia.org/wiki?curid=2797410", "title": "Commercio dei grani", "text": ""}
{"id": "2797411", "revid": "1543377", "url": "https://it.wikipedia.org/wiki?curid=2797411", "title": "Nueva Londres", "text": "Nueva Londres \u00e8 un centro abitato del Paraguay, situato nel dipartimento di Caaguaz\u00fa, di cui forma uno dei 21 distretti, a 134 km dalla capitale del paese, Asunci\u00f3n.\nPopolazione.\nAl censimento del 2002 la localit\u00e0 contava una popolazione urbana di 718 abitanti (4.110 nell'intero distretto, il meno popolato del dipartimento).\nStoria.\nLa storia di Nueva Londres non pu\u00f2 prescindere da quella di William Lane, giornalista australiano che, influenzato dal socialismo utopico di Robert Owen, concep\u00ec alla fine del XIX secolo l'idea di creare un \u201ceden\u201d comunitario in un luogo isolato della Terra. L'idea ricevette un'ulteriore spinta in seguito alla repressione nel 1891 da parte delle autorit\u00e0 australiane di uno sciopero di 10.000 tosatori di pecore. Lane fond\u00f2 una societ\u00e0, la \"New Australia Co-operative Settlement Association\" ed invi\u00f2 tre suoi emissari in America Latina, Alfred Walker, Charles Leck e William Saunders, alla ricerca di un luogo dove installare la sua comunit\u00e0 utopica.\nIn quel periodo il Paraguay si trovava ancora dissanguato e impoverito dall'esito della disastrosa Guerra della triplice alleanza; la legge di immigrazione del 1881, una delle pi\u00f9 liberali dell'epoca, si proponeva di fare affluire lavoratori nel paese offrendo loro una serie di vantaggi economici. Fu cos\u00ec che gli emissari di Lane stipularono il 4 marzo del 1893 un contratto con il presidente paraguaiano Juan Gualberto Gonz\u00e1lez, in base al quale la societ\u00e0 australiana si riprometteva di portare nel paese 1.200 coloni per lavorare 230.000 ettari di terreno.\nAlla fine arrivarono solo 500 australiani, che gettarono le basi per i centri abitati di Nueva Londres, della vicina Colonia Nueva Australia e in seguito della colonia chiamata Cosme nel dipartimento di Caazap\u00e1; l'impresa non prosper\u00f2 e molti tornarono qualche anno dopo nella loro patria, mentre altri si integrarono nella storia e nella cultura del Paraguay.\nLa fondazione ufficiale della citt\u00e0 avvenne nel 1954 ad opera di Ricardo Smith e Juan Kennedy, due discendenti dei primi coloni australiani.\nEconomia.\nLa principale attivit\u00e0 produttiva della zona \u00e8 l'allevamento."}
{"id": "2797413", "revid": "294712", "url": "https://it.wikipedia.org/wiki?curid=2797413", "title": "Cubo svedese", "text": ""}
{"id": "2797414", "revid": "640277", "url": "https://it.wikipedia.org/wiki?curid=2797414", "title": "OGLE-TR-111 b", "text": "OGLE-TR-111 b \u00e8 l'unico pianeta extrasolare confermato orbitante attorno alla stella nana gialla OGLE-TR-111, nella costellazione della Carena, a circa 5000 anni luce dalla Terra.\nScoperta.\nOGLE-TR-111 b venne scoperto nel 2002 dall'Optical Gravitational Lensing Experiment (OGLE) da cui ha preso il nome. Gli astronomi rilevarono che periodicamente la luce di OGLE-TR- 111 diminuiva ogni 4 giorni, e ipotizzarono di aver trovato un pianeta extrasolare, poi confermato nel 2004.\nOrbita.\nL'eccentricit\u00e0 orbitale di OGLE-TR-111 b \u00e8 pari a 0 e il semiasse maggiore \u00e8 0,047 UA. La rivoluzione del pianeta \u00e8 di 4,1 giorni.\nMassa e raggio.\nLa massa di OGLE-TR-111 b \u00e8 di 0,54 masse gioviane, quindi si pu\u00f2 presumere che sia un gigante gassoso senza superficie solida. Il raggio \u00e8 paragonabile a quello di Giove, o poco superiore."}
{"id": "2797416", "revid": "110157", "url": "https://it.wikipedia.org/wiki?curid=2797416", "title": "Party Crasher", "text": "Party Crasher \u00e8 il sesto album registrato in studio da Per Gessle, uscito il 26 novembre 2008. \u00c8 un album pop dalle sonorit\u00e0 disco anni '70 e vede la collaborazione, oltre che di Clarence \u00d6fwerman e Christoffer Lundquist, anche di Helena Josefsson che nelle canzoni dell'album, insieme a Gessle, cura la parte vocale. \"Party Crasher\" \u00e8 il secondo album registrato in inglese, dal 1997, con \"The World According to Gessle\"."}
{"id": "2797418", "revid": "2373", "url": "https://it.wikipedia.org/wiki?curid=2797418", "title": "Bushcraft", "text": "Il bushcraft \u00e8 un insieme di conoscenze e tecniche atte a vivere in un ambiente naturale, sfruttandone le risorse per soddisfare i bisogni primari quali cibo e rifugio.\nNormalmente le tecniche utilizzate sono basilari e primitive e fanno affidamento sulle conoscenze acquisite dall'uomo durante la sua evoluzione. Il bushcraft non fa affidamento su attrezzature moderne e tecnologiche, privilegiando al contrario l'uso di pochi attrezzi elementari con i quali costruire il resto.\nEtimologia.\n\"Bushcraft\" \u00e8 una parola composta inglese composta dal termine \"bush\" (\"bosco\", per estensione \"area selvaggia\") e \"craft\" (\"capacit\u00e0\"), che indica quindi col suo significato le \"capacit\u00e0 della foresta\" o \"gli strumenti del vivere in aree selvagge\".\nIl dizionario inglese Oxford riporta la definizione come \"skill in matters pertaining to life in the bush\" ovvero \"capacit\u00e0 nelle questioni che riguardano il vivere in aree boscose\". Altre fonti la definiscono come \"destrezza e abilit\u00e0 nelle attivit\u00e0 utili nel bel mezzo della natura incontaminata e la pratica di sopravvivere e prosperare nel mondo non civilizzato\".\nTale termine \u00e8 in uso in questo senso in Australia e Sudafrica dal 1800. Si ritiene che \"bush\" sia la corruzione inglese dell'antico termine olandese \"bosch\", (odierno \"bos\") originariamente usato nelle colonie olandesi per indicare le aree selvagge ricoperte da boschi. Nell'accezione inglese il termine indica tutte le aree non agricole in genere. \n\"Bushcraft\" \u00e8 un termine popolarmente usato negli USA, Canada, Gran Bretagna Australia, Nuova Zelanda e Sudafrica. Il termine \u00e8 divenuto popolare nell'emisfero sud grazie a Les Hiddins detto \"The Bush Tucker Man\" (\"l'uomo pratico della foresta\") e in Australia e nell'emisfero nord grazie a Mors Kochanski e Ray Mears e ai loro programmi televisivi dedicati al tema.\nDescrizione.\nLe tecniche di \"bushcraft\", come tutte le tecniche di sopravvivenza, includono la capacit\u00e0 di accendere un fuoco, il saper seguire le tracce di animali e saperli cacciare, essere in grado di costruirsi un riparo, utilizzare efficacemente coltello e accetta, riconoscere piante ed erbe commestibili, produzione di attrezzi in legno, saper costruire contenitori utilizzando materiali naturali e saper realizzare corde. La filosofia di tale tecnica in generale \u00e8 quella di recuperare tutte quelle antiche conoscenze ben note ai nostri avi ma che abbiamo quasi del tutto perduto a causa del progresso tecnologico."}
{"id": "2797420", "revid": "6923", "url": "https://it.wikipedia.org/wiki?curid=2797420", "title": "Source", "text": "Source \u00e8 una societ\u00e0 con sede a Londra specializzata nell'emissione di ETF e di ETC. Source opera nelle principali piazze finanziarie globali, compresa quella di Milano in cui \u00e8 presente con alcuni prodotti quotati sulla Borsa Italiana nel mercato ETF Plus.\nStoria.\nL'azienda \u00e8 stata fondata nel 2008 da Bank of America, Goldman Sachs e Morgan Stanley."}
{"id": "2797422", "revid": "2056951", "url": "https://it.wikipedia.org/wiki?curid=2797422", "title": "Altopiano Valsassina", "text": "Altopiano Valsassina \u00e8 la denominazione con cui dai primi anni 2000 viene indicato quel territorio della costa Est della Valsassina che direttamente o indirettamente fa riferimento a Barzio come polo di attrazione turistica. Comprendente i comuni di Barzio, Cremeno, Cassina Valsassina e Moggio.\nL'inesatta locuzione geografica (un altopiano \u00e8 ben altra cosa), con ogni probabilit\u00e0 nata da uno studio di marketing turistico, viene spesso usata, quasi esclusivamente da chi se ne ritiene abitante, per distinguere tale territorio, di vocazione maggiormente turistica, da quello della \"bassa valle\" (Pasturo, Introbio), pi\u00f9 recentemente sviluppatosi anche turisticamente e storicamente sede delle attivit\u00e0 produttive.\nEra in linea il sito ufficiale , il cui dominio risulta registrato dal 2003 a nome del Comune di Cremeno."}
{"id": "2797425", "revid": "1305772", "url": "https://it.wikipedia.org/wiki?curid=2797425", "title": "Twist of Fate", "text": ""}
{"id": "2797426", "revid": "204391", "url": "https://it.wikipedia.org/wiki?curid=2797426", "title": "Condiloma acuminato gigante", "text": ""}
{"id": "2797430", "revid": "767487", "url": "https://it.wikipedia.org/wiki?curid=2797430", "title": "Fed Cup 2010 Gruppo Mondiale II", "text": "Il Gruppo Mondiale II 2010 \u00e8 il secondo livello di competizione della Fed Cup 2010, impropriamente detto \"serie B\". I vincitori dei 4 confronti avanzano agli spareggi per il Gruppo Mondiale, mentre gli sconfitti si giocano la permanenza nella categoria attraverso gli spareggi per il Gruppo Mondiale II."}
{"id": "2797433", "revid": "1543377", "url": "https://it.wikipedia.org/wiki?curid=2797433", "title": "Natsumi Itsuki", "text": "\u00c8 un'autrice di manga sh\u014djo famosa anche per aver scritto manga di fantascienza. Ha debuttato nel 1979 con \"Megumi-chan ni Sasageru Comedy\" nella rivista \"LaLa\". Ha vinto nel 1993 il Seiun Award per la migliore serie manga con \"Oz\" e nel 1997 il Kodansha Manga Award nella categoria sh\u014djo manga con \"Yakumo Tatsu\". Molte delle sue opere sono divenute anime."}
{"id": "2797434", "revid": "729019", "url": "https://it.wikipedia.org/wiki?curid=2797434", "title": "Tumore di Buschke-L\u00f6wenstein", "text": "Il tumore di Buschke-L\u00f6wenstein, anche chiamato condiloma acuminato gigante, \u00e8 una neoplasia epiteliale a basso potenziale di malignit\u00e0 che si localizza sul glande o sul prepuzio caratterizzata da crescita locale progressiva e intimamente connessa con l'infezione da HPV di tipo 6 e 11.\nAnatomia patologica.\nLa neoformazione si presenta come una massa verrucosa, vegetante, localizzata a livello del glande o del prepuzio bench\u00e9, in virt\u00f9 della crescita progressiva, possa invadere l'intera asta peniena e i tessuti peri-genitali. Molto frequentemente sono presenti alterazione in senso necro-infiammatorio con presenza di ulcerazioni a fondo sanioso o fistole desquamanti, ricoperte da materiale purulento e, pi\u00f9 raramente, responsabili di emorragie. All'osservazione istologica si rileva un'esuberante ipercheratosi, vacuolizzazione dello strato Malpighiano e una florida papillomatosi nel contesto di un infiltrato infiammatorio aspecifico.\nProfilo clinico.\nIl soggetto si presenta dal medico lamentando dolore, o pi\u00f9 semplicemente fastidio, localizzato alle porzioni di pene coinvolte nel processo neoplastico. Molto spesso \u00e8 presente un essudato siero-ematico o francamente purulento. La massa \u00e8 caratterizzata dalla crescita locale progressiva, con coinvolgimento distruttivo dell'intera asta peniena.\nProfilo diagnostico.\nLa biopsia \u00e8 l'unica procedura in grado di fornire elementi utili per la diagnosi. Tuttavia, si pongono comunque notevoli difficolt\u00e0 di diagnosi differenziale con il carcinoma squamoso del pene o con i pi\u00f9 semplici condilomi acuminati.\nTerapia.\nPoich\u00e9 il condiloma acuminato gigante tende a recidivare, occorre procedere con un'ampia escissione chirurgica fino alla penectomia totale.\nPrognosi.\nCome riportato nella definizione, questo tipo di neoplasia \u00e8 caratterizzata da una bassa malignit\u00e0. Bench\u00e9 vi sia tendenza alla recidiva locale, molto raramente si osserva la sua degenerazione maligna."}
{"id": "2797435", "revid": "287204", "url": "https://it.wikipedia.org/wiki?curid=2797435", "title": "Tumore di Buschke-Lowenstein", "text": ""}
{"id": "2797438", "revid": "300067", "url": "https://it.wikipedia.org/wiki?curid=2797438", "title": "Rodolfo Valenti Jr", "text": ""}
{"id": "2797444", "revid": "380654", "url": "https://it.wikipedia.org/wiki?curid=2797444", "title": "GLAAD Media Awards 2008", "text": "La 19\u00aa edizione dei GLAAD Media Awards si \u00e8 tenuta nel 2008. Le cerimonie di premiazione hanno avuto luogo al Marriot Marquis di New York il 17 marzo, al Kodak Theatre di Los Angeles il 26 aprile e al San Francisco Marriot di San Francisco il 10 maggio."}
{"id": "2797447", "revid": "287204", "url": "https://it.wikipedia.org/wiki?curid=2797447", "title": "Chris Thomas", "text": ""}
{"id": "2797449", "revid": "29916810", "url": "https://it.wikipedia.org/wiki?curid=2797449", "title": "Exchange-traded funds", "text": ""}
{"id": "2797451", "revid": "339392", "url": "https://it.wikipedia.org/wiki?curid=2797451", "title": "Exchange Traded fund", "text": ""}
{"id": "2797453", "revid": "15756", "url": "https://it.wikipedia.org/wiki?curid=2797453", "title": "Episodi di One Piece (dodicesima stagione)", "text": "Questa lista comprende la dodicesima stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa dodicesima stagione si intitola e raggruppa gli episodi dal 408 al 421. In essa, Monkey D. Rufy, separato dagli altri compagni da Orso Bartholomew, atterra su Amazon Lily, isola abitata esclusivamente da donne. I 14 episodi sono andati in onda in Giappone su Fuji TV dal 5 luglio all'11 ottobre 2009 e la pubblicazione in DVD \u00e8 avvenuta dal 6 aprile all'11 maggio 2011. In Italia la stagione \u00e8 stata trasmessa su Italia 1 dal 20 ottobre all'8 novembre 2010.\nLa sigla di apertura adottata \u00e8 \"Share the World\" dei TVXQ. L'edizione italiana ha adottato invece come sigla unica di apertura e di chiusura \"All'arrembaggio!\" di Cristina D'Avena e Giorgio Vanni, sulle immagini di \"Share The World\".\nDVD.\nGiappone.\nGli episodi della dodicesima stagione di \"One Piece\" sono stati distribuiti in Giappone anche tramite DVD, quattro per disco, da aprile 2011."}
{"id": "2797456", "revid": "119159", "url": "https://it.wikipedia.org/wiki?curid=2797456", "title": "Maggiordomo di palazzo", "text": ""}
{"id": "2797459", "revid": "712828", "url": "https://it.wikipedia.org/wiki?curid=2797459", "title": "Episodi di One Piece (tredicesima stagione)", "text": "Questa lista comprende la tredicesima stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa tredicesima stagione si intitola e raggruppa gli episodi dal 422 al 458. Essa \u00e8 ambientata a Impel Down, la grande prigione dove Monkey D. Rufy si infiltra aiutato da Boa Hancock per cercare di salvare suo fratello Portuguese D. Ace. I 37 episodi sono stati trasmessi in Giappone su Fuji TV tra il 2009 e il 2010 e la pubblicazione in DVD \u00e8 avvenuta dal 1\u00ba giugno al 7 settembre 2011. In Italia gli episodi dal 422 al 452 sono andati in onda su Italia 1 dal 9 novembre al 21 dicembre 2010, mentre gli episodi restanti, dal 453 al 458, sono stati trasmessi dal 6 all'11 maggio 2012 su Italia 2.\nLe sigle di apertura adottate sono \"Share the World\" dei TVXQ, per gli episodi dal 422 al 425, e , cantata da Mari Yaguchi del gruppo Yaguchi Mari to Strawhat, per gli episodi dal 426 al 458. L'edizione italiana ha adottato invece come sigla unica di apertura e di chiusura \"All'arrembaggio!\" di Cristina D'Avena e Giorgio Vanni sulle immagini di \"Share The World\" fino all'episodio 425 e su quelle di \"Kaze o sagashite\" fino all'episodio 452; sostituita da \"Tutti all'arrembaggio One Piece\" di Cristina D'Avena e Giorgio Vanni sulle immagini di \"Kaze o sagashite\" per i restanti episodi.\nDVD.\nGiappone.\nGli episodi della tredicesima stagione di \"One Piece\" sono stati distribuiti in Giappone anche tramite DVD, quattro per disco, da giugno 2011."}
{"id": "2797460", "revid": "119951109", "url": "https://it.wikipedia.org/wiki?curid=2797460", "title": "Norme sull'utilizzo del litorale marittimo per finalit\u00e0 turistiche e ricreative", "text": "In Italia, le norme sull'utilizzo del litorale marittimo per finalit\u00e0 turistiche e ricreative sono un provvedimento amministrativo emanato dalla locale giunta regionale o giunta del Comune competente per territorio ed atto a disciplinare gli aspetti relativi alla sicurezza dei bagnanti e degli utenti in genere su quella parte di territorio demaniale, data in concessione agli stabilimenti balneari et simili.\nA differenza dell'ordinanza di sicurezza balneare, che disciplina tutte le attivit\u00e0 che gli utenti possono e non svolgere sulla battigia e in mare come ad esempio la balneazione o l'utilizzo di natanti a motore quali le moto d'acqua, e senza, come canoe, iole, kayak, kitesurf, patt\u00ecni, pedal\u00f2 e tavole a vela, le norme sull'utilizzo del litorale marittimo per finalit\u00e0 turistiche e ricreative stabiliscono le regole di comportamento degli utenti e di utilizzo per quanto riguarda i gestori, di quella parte di litorale data in concessione dal demanio agli stabilimenti balneari fino a 5 m dalla battigia.\nOperazione \"Mare sicuro\".\n\u00c8 il nome dell'annuale campagna lanciata dal Comando generale del Corpo delle capitanerie di porto - Guardia Costiera per la prevenzione degli incidenti e la salvaguardia della vita umana in mare."}
{"id": "2797461", "revid": "1005847", "url": "https://it.wikipedia.org/wiki?curid=2797461", "title": "Senato del Texas", "text": "Il Senato del Texas rappresenta la camera alta della legislatura bicamberale dello Stato del Texas, ha sede nel Campidoglio di Austin.\nComposizione.\nIl Senato \u00e8 composto da 31 membri che rappresentano i 31 collegi uninominali, (ogni circoscrizione elettorale conta di una popolazione di circa 672.000 abitanti), il mandato (la durata della carica) dura quattro anni. Il presidente del senato \u00e8 il vice governatore del Texas..\nAltra figura di rilievo \u00e8 il presidente pro tempore (carica costituzionalmente riconosciuta di un corpo normativo che presiede la Camera, in assenza del funzionario normale che presiede. \"Pro tempore\" significa \"per il momento\".)\nPersonaggi illustri.\nFra i vari membri nel corso del tempo vi sono stati:"}
{"id": "2797464", "revid": "1873017", "url": "https://it.wikipedia.org/wiki?curid=2797464", "title": "Quietrevolution", "text": "L'aerogeneratore Quietrevolution \u00e8 un tipo di turbina a vento elicoidale ad asse verticale (VAWT). Il disegno a elica lo rende molto simile alla Gorlov helical turbine; entrambi sono un'evoluzione dell'aerogeneratore Darrieus. Questo modello ha vinto alcuni premi, tra questi il \"Sustainable Innovation Award\" del 2006. Esistono proposte per usare la turbina in vari progetti a New York e Shanghai.\nCaratteristiche.\nLa turbina dispone di tre pale verticali con profilo alare, ognuna con un'inclinazione della pala sulla circonferenza di 60 gradi (ad elica). Questa forma permette di distribuire il momento torcente in modo uniforme sull'intero giro, prevenendo cos\u00ec le pulsazioni distruttive che si hanno nel \"giromill\" a pale verticali (turbina Darrieus). Durante il giro, il vento spinge ogni pala sia quando \u00e8 controvento sia quando \u00e8 sottovento.\nLa turbina QR5 \u00e8 dichiarata come capace di 6\u00a0kW, ha un diametro di 3,0 m e un'altezza di 5 metri; viene sviluppato un modello da 2,5\u00a0kW."}
{"id": "2797465", "revid": "599013", "url": "https://it.wikipedia.org/wiki?curid=2797465", "title": "Arvid Kramer", "text": ""}
{"id": "2797466", "revid": "446353", "url": "https://it.wikipedia.org/wiki?curid=2797466", "title": "USS Houston (CA-30)", "text": "Lo USS \"Houston\" (codice e numero d'identificazione CA-30) fu un incrociatore pesante della United States Navy, appartenente alla classe Northampton e cos\u00ec nominato dall'omonima citt\u00e0 in Texas. Impostato nel maggio 1928 e varato nel 1929 come incrociatore leggero (CL-30), fu riclassificato pesante nel luglio 1931 in seguito alla stipula del trattato navale di Londra.\nDopo il viaggio di collaudo pass\u00f2 il canale di Panama ed entr\u00f2 nell'\"Asiatic Fleet\" di base nelle Filippine, dalle quali part\u00ec nel 1932 per proteggere gli interessi statunitensi minacciati dalla breve guerra scoppiata tra l'Impero giapponese e la Cina in gennaio. All'inizio del 1934 rientr\u00f2 a Pearl Harbor dove s'aggreg\u00f2 alla Flotta del Pacifico, poi in estate port\u00f2 il presidente Franklin Delano Roosevelt in una crociera che dai Caraibi si concluse a Portland. L'incrociatore funse altre volte da nave presidenziale, nel dettaglio nell'ottobre 1935, nel 1938 e ancora nel gennaio 1939 in occasione di una esercitazione combinata della marina statunitense nell'oceano Atlantico; nel 1937 inoltre presenzi\u00f2 all'inaugurazione del Golden Gate Bridge. Dopo approfondite revisioni durate per buona parte del 1939 si ancor\u00f2 a Pearl Harbor, da dove part\u00ec alla fine del 1940 per tornare in seno all\"'Asiatic Fleet\". La mattina dell'8 dicembre 1941 sfugg\u00ec per poche ore alle devastanti incursioni giapponesi che colpirono l'arcipelago in contemporanea all'attacco di Pearl Harbor. L'ammiraglio Thomas C. Hart, comandante in capo della flotta, lasci\u00f2 le Filippine con tutte le navi e raggiunse prima Darwin in Australia, poi si un\u00ec alle forze anglo-olandesi che si preparavano a combattere i convogli d'invasione nipponici nelle Indie orientali olandesi.\nDanneggiato da un attacco aereo nel gennaio 1942, lo \"Houston\" entr\u00f2 in contatto con le navi da guerra giapponesi solo il 27 febbraio durante la battaglia del Mare di Giava che si concluse con un esito disastroso per gli Alleati. Ricevette ordine di ripiegare nel porto di Tjilatjap sulla costa meridionale di Giava ma fu individuato e affondato da numerose unit\u00e0 nipponiche nella notte tra il 28 e il 1\u00ba marzo; i circa 370 sopravvissuti dell'equipaggio furono quasi tutti catturati e vissero una lunga prigionia per il resto della seconda guerra mondiale.\nCaratteristiche.\nLo \"Houston\" era uno dei sei incrociatori componenti la classe Northampton. Presentava una lunghezza alla linea di galleggiamento di 173,43 metri e di 191,62 metri fuori tutto, una larghezza massima di 20,15 metri e un pescaggio massimo di 7 metri circa; dislocava 9.300 tonnellate a vuoto e aveva una stazza lorda di 11.826 tonnellate.\nL'armamento principale era su nove cannoni da 203\u00a0mm lunghi 55 calibri (L/55), suddivisi in tre torri trinate: due erano a prua e sovrapposte, la terza era a poppa; come ulteriore dotazione antinave erano stati installati quattro lanciasiluri da 640\u00a0mm. La protezione contro i velivoli era garantita da quattro cannoni contraerei da 127\u00a0mm L/25 (che una fonte afferma fossero organizzati in due impianti binati) e anche da otto mitragliatrici pesanti Browning M2 da 12,7\u00a0mm, montate su affusti singoli. La corazzatura era spessa 25\u00a0mm per il ponte, 83\u00a0mm per la cintura, 63\u00a0mm per le torri e 30\u00a0mm per la torre di comando.\nL'apparato propulsore era formato da otto caldaie accoppiate a quattro turbine a ingranaggi a vapore; ogni turbina dava potenza a un albero motore dotato di elica: veniva erogato un totale di 107.000 shp e la velocit\u00e0 massima era di 32,5 nodi (61,8\u00a0km/h). L'equipaggio contava 621 membri tra ufficiali e marinai in tempo di pace. In guerra saliva a 1.020 e se la nave fungeva da ammiraglia poteva arrivare a 1.155 effettivi.\nA mezza nave furono installate due catapulte per lanciare i quattro idrovolanti da ricognizione Curtiss SOC Seagull, che poi erano recuperati mediante argani.\nImpiego operativo.\nCostruzione.\nLo \"Houston\", seconda unit\u00e0 a portare questo nome nella marina statunitense, fu impostato il 1\u00ba maggio 1928 e varato il 7 settembre 1929 dal cantiere Newport News Shipbuilding di Newport News, in Virginia. La cerimonia del varo fu tenuta dalla signora Elizabeth Holcomb, figlia del sindaco della citt\u00e0 di Houston, e la nave fu immessa in servizio il 17 giugno 1930 come incrociatore leggero (CL-30). Fu posto agli ordini del capitano Jesse Bishop Gay ed ebbe l'indicativo di chiamata in alfabeto fonetico \"November-India-Quebec-Foxtrot\", valido per le comunicazioni radio.\nAnni trenta.\nLo \"Houston\" complet\u00f2 la crociera di collaudo e addestramento nell'oceano Atlantico e torn\u00f2 negli Stati Uniti nell'ottobre 1930, per visitare la citt\u00e0 cui doveva il proprio nome; quindi fece rotta a nord e s'un\u00ec alla flotta ancorata a Hampton Roads. Qui il 18 novembre il comando pass\u00f2 al capitano Robert Alden Dawes. L'incrociatore part\u00ec alla volta di New York ma vi rimase poco, poich\u00e9 il 10 gennaio 1931 salp\u00f2 per raggiungere l'oceano Pacifico: nel viaggio fece tappa nella zona del canale di Panama e alle isole Hawaii, arrivando infine a Manila, capitale delle Filippine possesso statunitense, il 22 febbraio. Divenne la nave ammiraglia dell\"'Asiatic Fleet\", con la quale rimase per un anno e condusse esercitazioni. Il 1\u00ba luglio venne riclassificato incrociatore pesante in base al trattato navale di Londra dell'aprile 1930, che stabiliva nuovi parametri di categorizzazione per le navi da guerra in base al calibro della batteria principale. Il 18 gennaio 1932 scoppi\u00f2 un breve conflitto tra la frammentata Repubblica nazionale cinese e l'Impero giapponese; il 31 gennaio l'incrociatore salp\u00f2 e giunse a Shanghai (nella quale si svolse il grosso dei combattimenti) dove sbarcarono alcuni plotoni d'artiglieria appartenenti sia al Corpo dei Marine, sia alla marina per salvaguardare le propriet\u00e0 e i cittadini statunitensi. La nave si ancor\u00f2 in zona e si allontan\u00f2 solo in due occasioni: a marzo per una breve crociera verso le Filippine e poi nel maggio 1933 per una visita diplomatica in Giappone; fu infine rilevato dall'incrociatore pesante nel novembre 1933. Nel frattempo, il 1\u00ba gennaio 1933 il capitano Dawes aveva ceduto il comando al pari grado William Baggaley.\nLo \"Houston\" fece rotta a est e a San Francisco, California si congiunse alla \"Scouting Force\" (\"forza di perlustrazione\") di incrociatori dipendente dalla Flotta del Pacifico. Passato il 5 giugno al comando del retroammiraglio Walter Brown Woodson, torn\u00f2 sulla costa orientale e il 1\u00ba luglio 1934 accolse a bordo il presidente Franklin Delano Roosevelt ad Annapolis, Maryland. Effettu\u00f2 una crociera di oltre 12.000 miglia dai Caraibi a Portland (Oregon), passando per le isole Hawaii; subito dopo la conclusione di tale viaggio, ne intraprese un secondo con a bordo l'assistente del Segretario della marina Henry Latrobe Roosevelt che visit\u00f2 le Hawaii per scendere quindi a San Diego il 15 maggio 1935. Lo \"Houston\" si rec\u00f2 per breve tempo nelle acque dell'Alaska e il 25 giugno pass\u00f2 agli ordini del capitano Guy Evans Baker; quindi torn\u00f2 a sud e il 3 ottobre, a Seattle, imbarc\u00f2 una seconda volta il presidente per una lunga crociera di vacanza estiva che tocc\u00f2 l'isola Cedros, la Baia Maddalena (California), le isole Cocos e infine Charleston in South Carolina. L'incrociatore fece sbarcare il presidente e pass\u00f2 nuovamente il canale di Panama per presenziare all'inaugurazione del Golden Gate Bridge il 27 maggio 1937.\nIl 16 luglio 1937 il capitano Baker cedette il posto al pari grado George Nathan Barker, che il 14 luglio 1938 accolse a bordo il presidente Roosevelt e accompagn\u00f2 durante la rivista della marina statunitense che si tenne a San Francisco; quindi intraprese una terza crociera, questa volta nelle acque dell'America Centrale che dur\u00f2 fino ad agosto. Il 19 settembre 1938 lo \"Houston\" fu eletto a nave ammiraglia della marina: mantenne questo status fino al 18 dicembre, quando ritorn\u00f2 in seno alla forza di perlustrazione. Il 4 gennaio 1939 prese parte all'esercitazione congiunta XX (\"fleet problem\") che si svolse nell'Atlantico: partito da San Francisco, l'incrociatore fece tappa a Norfolk e poi a Key West, dove accolse a bordo per la quarta volta il presidente Roosevelt, accompagnato dal \"Chief of Naval Operations\" (\"Capo delle operazioni navali\") William Leahy. Terminata l'esercitazione, sbarc\u00f2 i due passeggeri e il 7 aprile si ancor\u00f2 per alcuni giorni a Houston; ripart\u00ec poi per Seattle dove arriv\u00f2 il 30 maggio. Qui il 24 maggio il capitano Barker cedette l'incarico di comandante al pari grado Francis Cogswell.\nLa seconda guerra mondiale.\n1939-1941.\nIl 1\u00ba settembre 1939, con l'invasione tedesca della Polonia, scoppi\u00f2 la seconda guerra mondiale. A questa data lo \"Houston\" si trovava in un cantiere della marina per approfondite revisioni, cui segu\u00ec una seconda crociera di collaudo ed esercitazioni che si concluse il 7 dicembre quando si ancor\u00f2 a Pearl Harbor, principale base della Flotta del Pacifico. In questo lasso di tempo il capitano Cogswell aveva lasciato il comando il 22 settembre che rimase vacante per circa tre settimane prima che, il 16 ottobre, fosse assunto dal capitano e futuro ammiraglio Jesse Oldendorf. Il 17 febbraio 1940 si trovava a Mare Island nello stato di Washington; tornato a Pearl Harbor, il 3 novembre salp\u00f2 con destinazione le Filippine ed entr\u00f2 nella baia di Manila il 19 novembre: fu selezionato dall'ammiraglio Thomas C. Hart, comandante in capo dell\"'Asiatic Fleet\", come sua nave ammiraglia.\nCon il passare dei mesi e il peggioramento generale sia della situazione internazionale, sia dei rapporti diplomatici con l'Impero giapponese, l'ammiraglio Hart mise la flotta in stato d'allerta. Il 4 dicembre 1941 lo \"Houston\" (che dal 30 agosto era agli ordini del capitano Albert Harold Rooks) arriv\u00f2 a Iloilo nella provincia di Visayas Occidentale, dove fu rifornito di carburante; lasci\u00f2 la base alle 06:30 del 7 dicembre 1941, poche ore prima che venisse colpita da un gruppo di bombardieri giapponesi, parte delle flotte aeree schierate dall'Impero nipponico per colpire duramente le Filippine in contemporanea all'attacco di Pearl Harbor. Viste le distruzioni subite dagli arsenali e la disparit\u00e0 di forze (l\"'Asiatic Fleet\" disponeva allora dello \"Houston\", dei due incrociatori leggeri e , di dodici cacciatorpediniere e trenta sommergibili - alcuni di vecchio modello) l'ammiraglio Hart decise di ritirarsi con le proprie navi nelle Indie orientali olandesi, anch'esse sotto attacco: lo \"Houston\" salp\u00f2 dall'isola di Panay. Nei giorni seguenti si un\u00ec all'incrociatore leggero \"Boise\", ai cacciatorpediniere USS \"Stewart\" e USS \"Edwards\", alle petroliere di squadra USS \"Pecos\" e USS \"Trinity\" e alla portaerei . La formazione fece quindi tappa il 15 dicembre nel porto di Balikpapan (Borneo sud-occidentale), pass\u00f2 per Soerabaja (Giava orientale) e infine approd\u00f2 a Darwin in Australia il 28 dicembre.\n1942 e l'affondamento.\nDa Darwin lo \"Houston\" condusse alcuni pattugliamenti, poi risal\u00ec a nord e fu integrato nell'eterogenea flotta alleata dipendente dal comando ABDA e basata a Soerabaja. Il 24 gennaio 1942 le forze da sbarco nipponiche al comando del contrammiraglio Sh\u014dji Nishimura sbarcarono sull'isola di Celebes a nord-est di Giava e conquistarono Kendari, quindi un distaccamento navale prosegu\u00ec verso sud e poi ovest con obiettivo Makassar sulla costa meridionale. Il contrammiraglio olandese Karel Doorman, comandante in mare della flotta ABDA, lasci\u00f2 il 4 febbraio Soerabaja con lo \"Houston\", gli incrociatori leggeri \"Marblehead\", (sua nave ammiraglia), e otto cacciatorpediniere per sventare lo sbarco giapponese; la formazione alleata fu per\u00f2 avvistata tra le isole Lombok e Kangean e sub\u00ec vari attacchi aerei. Lo \"Houston\" abbatt\u00e9 quattro velivoli ma fu centrato in pieno da una bomba che rese inservibile la torre poppiera da 203\u00a0mm: l'ammiraglio Doorman si ritir\u00f2 a Tanjung Priok con le sue navi eccetto il \"Marblehead\", che molto danneggiato lasci\u00f2 il teatro di guerra per tornare negli Stati Uniti.\nLo \"Houston\" torn\u00f2 in Australia nei giorni seguenti e il 15 febbraio salp\u00f2 per tornare nelle Indie olandesi come scorta a un piccolo convoglio navale che portava rinforzi all'isola di Timor. La giornata fu caratterizzata da qualche breve attacco aereo giapponese che non provoc\u00f2 perdite; il 16 febbraio invece si verific\u00f2 una massiccia incursione che fu tuttavia frustrata dallo \"Houston\" e nessun trasporto fu affondato: in ultimo per\u00f2 la missione fu annullata poich\u00e9 i giapponesi erano gi\u00e0 sbarcati su Timor.\nAll'alba del 26 febbraio due idrovolanti Consolidated PBY Catalina e i sommergibili \"Saury\", \"Seal\" e \"S 38\" localizzarono la totalit\u00e0 delle forze navali giapponesi suddivise in tre distinte formazioni e dunque l'ammiraglio Konrad Helfrich, comandante in capo della flotta ABDA, ordin\u00f2 al contrammiraglio Doorman di attaccare nella notte i convogli nipponici. Egli salp\u00f2 alla testa di sedici unit\u00e0 (compreso lo \"Houston\") che per\u00f2 non intercettarono alcuna nave giapponese e quindi la mattina del 27 Doorman decise di tornare a Soerabaja; tuttavia proprio mentre entrava nella rada ricevette comunicazione dall'ammiraglio Helfrich che forze avversarie erano state individuate a est dell'isola Bawean, circa 90 miglia a nord di Giava. L'ammiraglio Doorman ripart\u00ec in tutta fretta senza aver messo a punto alcun piano di battaglia: la formazione alleata presentava cinque incrociatori disposti in linea di fila (nell'ordine \"De Ruyter\", , \"Houston\", , ) preceduti da tre cacciatorpediniere britannici (, , ) e affiancati sulla sinistra da altri otto (, , olandesi e , , , e statunitensi). Essa fu avvistata da un ricognitore alle 15:30 circa mentre faceva rotta a nord-nord-ovest, direzione dalla quale proveniva la forza da sbarco del contrammiraglio Nishimura protetta dalla scorta del contrammiraglio Takeo Takagi, forte di due incrociatori pesanti (, \"Nachi\"), due leggeri (, ) e tredici cacciatorpediniere. Alle 16:15 gli incrociatori pesanti degli opposti schieramenti si scambiarono le prime bordate, dando inizio alla battaglia del Mare di Giava che si trascin\u00f2 fino alle 18:15 provocando l'affondamento dei cacciatorpediniere \"Electra\", \"Kortenaer\" e la ritirata dello \"Exeter\" danneggiato; lo \"Houston\" spar\u00f2 senza posa e termin\u00f2 le munizioni delle torri di prua, che l'equipaggio dovette rifornire a mano attingendo dal deposito della torre poppiera fuori uso. L'ammiraglio Doorman simul\u00f2 una ritirata verso sud per poi rimettere alle 18:30 la prua verso nord-ovest e tentare cos\u00ec di attaccare il convoglio giapponese occidentale, ma s'imbatt\u00e9 di nuovo negli incrociatori \"Nachi\" e \"Haguro\". Il combattimento riprese e dur\u00f2 fino alle 23:25 circa, quando uno sciame di siluri lanciato dalle due unit\u00e0 giapponesi invest\u00ec la formazione alleata: il \"Java\" e il \"De Ruyter\" furono colpiti e saltarono in aria; l'ammiraglio Doorman, prima di morire, dette ordine allo \"Houston\" e al \"Perth\" di ritirarsi senza raccogliere i naufraghi. I due incrociatori puntarono a sud e dopo mezzanotte a ovest verso Batavia.\nLo \"Houston\" e il \"Perth\" si fermarono a Tandjong Priok quando nel pomeriggio ricevettero istruzioni di abbandonare l'ancoraggio, attraversare lo stretto della Sonda e raggiungere Tjilatjap sulla costa meridionale di Giava: l'ammiraglio Helfrich aveva deciso di concentrare in quel porto tutte le navi superstiti, di comune accordo con i retroammiragli Arthur Palliser e William Glassford. I due incrociatori partirono alle 19:30 e assunsero una rotta rasente la costa per minimizzare i rischi d'essere individuati; impegnare battaglia sarebbe stato infatti troppo pericoloso a causa della superiorit\u00e0 numerica giapponese e anche perch\u00e9 lo \"Houston\" aveva ormai solo cinquanta proietti per cannone. Il capitano Rooks decise con il comandante del \"Perth\" di penetrare nel golfo di Bantein, sfruttare l'isola di Panjang come schermo e imboccare da est lo stretto, sempre sottocosta. Alle 22:40 furono tuttavia avvistati, ignari, dal cacciatorpediniere \"Fubuki\" mentre entravano nel golfo, dove sorpresero il gruppo occidentale di trasporti giapponesi intento nello sbarco; iniziarono a cannoneggiarlo ma dovettero eseguire una brusca manovra per evitare nove siluri lanciati dal \"Fubuki\", avvistato solo alle 23:15 e che aveva dato l'allarme. I due incrociatori uscirono a tutta velocit\u00e0 dal golfo con rotta nord-nord-ovest cozzando attorno le 23:45 contro due incrociatori pesanti (\"Mikuma\" e ) e l'incrociatore leggero con dieci cacciatorpediniere che chiudeva l'ingresso dello stretto; il \"Perth\" nell'arco di venti minuti fu colpito da quattro siluri e affondato da una gragnola di proietti. Lo \"Houston\" prosegu\u00ec verso nord e riusc\u00ec a danneggiare sia il cacciatorpediniere \"Harukaze\", sia il \"Mikuma\" ma era braccato da tutte le unit\u00e0 nipponiche.\nAlle 00:10, investito da una salva che provoc\u00f2 gravi distruzioni, rallent\u00f2 subito; appena pochi minuti pi\u00f9 tardi un siluro esplose verso prua devastando la centrale di tiro, altri tre ordigni arrecarono gravi danni al dritto di prua e la torre numero due da 203\u00a0mm esplose. Alle 00:25, con l'incrociatore sempre pi\u00f9 basso sull'acqua e crivellato di colpi, il capitano Rooks fece appena in tempo a dare ordine di abbandonare la nave prima di essere ucciso da una granata, che centr\u00f2 in pieno la plancia. Alle 00:45 lo \"Houston\", abbandonato, fu sventrato da una grande esplosione, si inclin\u00f2 su un fianco e affond\u00f2. Le coordinate esatte del luogo dell'affondamento sono .\nCi furono soltanto 368 sopravvissuti tra l'equipaggio, compresi ventiquattro uomini del distaccamento Marine di bordo, formato da settantacinque soldati: la gran parte dei naufraghi fu fatta prigioniera e il Giappone li invi\u00f2 in Birmania, dove lavorarono in condizioni misere alla costruzione dell'omonima ferrovia. Settantasette morirono di inedia o malattie e, dopo la fine della seconda guerra mondiale e la liberazione, resero di pubblico dominio la storia dello \"Houston\", che fino ad allora non era nota nei particolari.\nRiconoscimenti.\nL'incrociatore pesante \"Houston\" fu insignito di due Battle star e di una Presidential Unit Citation per il servizio reso durante la guerra. Il capitano Rooks, deceduto nell'affondamento dell'incrociatore, fu decorato postumo con la Medal of Honor."}
{"id": "2797467", "revid": "991694", "url": "https://it.wikipedia.org/wiki?curid=2797467", "title": "Hanasakeru Seish\u014dnen", "text": ""}
{"id": "2797473", "revid": "258694", "url": "https://it.wikipedia.org/wiki?curid=2797473", "title": "R-Drive Image", "text": ""}
{"id": "2797481", "revid": "1342360", "url": "https://it.wikipedia.org/wiki?curid=2797481", "title": "Fed Cup 2010 Zona Euro-Africana", "text": "La Zona Euro-Africana (\"Europe/Africa Zone\") \u00e8 una delle 3 divisioni zonali nell'ambito della Fed Cup 2010.\nEssa \u00e8 a sua volta suddivisa in tre gruppi (\"Group I, Group II, Group III\") formati rispettivamente da 16, 8 e 7 squadre, inserite in tali gruppi in base ai risultati ottenuti l'anno precedente. Questi tre gruppi sono vere e proprie categorie aventi un rapporto gerarchico fra di loro: obiettivo dei partecipanti al Gruppo III \u00e8 quello di venire promossi al Gruppo II, dei partecipanti al Gruppo II quello di venir promossi al Gruppo I e altres\u00ec di evitare la retrocessione al Gruppo III, infine quello dei partecipanti al Gruppo I \u00e8 quello di venir promossi al Gruppo Mondiale II e, parimenti, evitare la retrocessione al Gruppo II.\nIl Gruppo III della zona Euro-Africana \u00e8 l'ultima categoria nell'ordine, pertanto in quella categoria non sono previste retrocessioni.\nGruppo I.\nLe 16 squadre vengono inserite in quattro gironi (\"Pool\") da 4 squadre ciascuno. Le quattro squadre classificatesi al primo posto di ciascun girone prendono parte a degli spareggi per stabilire le 2 nazioni che avranno il diritto di partecipare ai World Group II Play-offs e quindi tentare la promozione al World Group II.\nLe 4 squadre classificatesi all'ultimo posto di ciascun girone prendono parte a dei play-out, in cui le due perdenti vengono retrocesse nel Group II della Zona Euro-Africana per l'edizione del 2011.\nGruppo II.\nLe 8 squadre vengono suddivise in due gironi (\"Pool\") da 4 squadre ciascuno. La prima classificata di ciascuno dei due gironi gioca uno spareggio contro la seconda dell'altro girone per determinare quali due squadre verranno promosse nel Gruppo I della zona Euro-Africana nel 2011. Le ultime classificate di ciascun girone vengono retrocesse nel Gruppo III della zona Euro-Africana nel 2011.\nGruppo III.\nLe 7 squadre (in origine 10) vengono divise in due gironi (\"Pool\") rispettivamente da 3 e 4 squadre ciascuno. Successivamente le prime due di ciascun girone disputano le semifinali a incrocio (la prima del Pool A contro la seconda del Pool B e viceversa) e le due vincitrici vengono promosse nel Gruppo II della zona Euro-Africana nel 2011.\nAngola, Namibia e Islanda si sono ritirate prima dell'inizio della competizione."}
{"id": "2797491", "revid": "599013", "url": "https://it.wikipedia.org/wiki?curid=2797491", "title": "Antonio Granger", "text": "Carriera.\nLa sua prima esperienza da professionista avviene a Pistoia in Serie A1, dove viene ingaggiato con un contratto a gettone per sostituire l'infortunato Travis Mays. Gioca tre partite, poi la dirigenza toscana vira su un altro giocatore a gettone, il lungo John Turner.\nDa l\u00ec a poco Granger si trasferisce al Basket Rimini, sempre in Serie A1, societ\u00e0 che era in cerca di una guardia per sostituire l'infortunato Boris Gorenc. Qui ottiene inizialmente un contratto di 30 giorni, successivamente esteso per un altro mese, fino ad essere confermato anche per il resto del campionato, da lui chiuso a 14,3 punti di media in regular season e a 20,3 punti nei play-off. Durante l'estate ottiene il prolungamento con il Basket Rimini anche per la stagione 1999-2000, durante la quale il giocatore debutta in campo europeo in Coppa Kora\u0107. La \"Pepsi\" \u2013 questo lo sponsor del club in quegli anni \u2013 si qualifica per i play-off in entrambi gli anni di Granger a Rimini, arrivando rispettivamente fino ai quarti di finale nel suo primo anno e fino agli ottavi di finale nel secondo.\nNell'agosto del 2000 Granger scende in Serie A2 accordandosi per un anno con la Pallacanestro Biella. Trascina la squadra piemontese alla storica promozione nella massima serie, con una media personale di 25,6 punti a partita (55,1% al tiro da due, 45,2% da tre) che gli vale anche il titolo di capocannoniere del campionato.\nUn anno pi\u00f9 tardi, dopo essere stato vicino alla Fortitudo Bologna e al Real Madrid, Granger vola in Spagna seguendo il tecnico Marco Crespi e il compagno di squadra Corey Brewer nel percorso da Biella al Caja San Fernando Siviglia. Riceve la chiamata per la partecipazione all'All Star Game spagnolo, dopo esser stato selezionato l'anno precedente per quello italiano. Conclude la stagione ancora in Italia, giocando una gara di regular season, sette gare di play-off e due di Eurolega con la Virtus Bologna.\nTrascorre poi un biennio all'Efes Pilsen, con cui vince il campionato turco nel 2002-03 e 2003-04. In quest'ultima stagione \u00e8 il miglior tiratore da tre punti del campionato, con una percentuale pari al 55%. Contemporaneamente \u00e8 schierato anche in Eurolega, con il suo Efes che manca la qualificazione alle Final Four in entrambe le edizioni, piazzandosi sempre ad un inutile secondo posto nel proprio girone delle Top 16.\nNel 2004-2005 Granger \u00e8 di scena con i russi del CSKA Mosca, in un'annata che vide il club rossoblu trionfare sia in campionato che in Coppa di Russia. La squadra ha per\u00f2 meno fortuna in campo europeo, con i moscoviti che escono sconfitti dalla semifinale continentale contro il TAU Vitoria nonostante le Final Four fossero organizzate proprio nella capitale russa. La sua \u00e8 per\u00f2 la miglior media nel tiro da tre di quell'edizione, chiusa con il 48,3% dalla lunga distanza.\nTerminata la parentesi col CSKA, Granger fa ritorno all'Efes Pilsen dove rimane per un ulteriore biennio. Per infortunio \u00e8 costretto a perdere parte della stagione 2006-2007, giocando le prime partite ufficiali nel mese di febbraio. Durante questo periodo aggiunge comunque al suo palmar\u00e8s la conquista di due Coppe di Turchia.\nNell'estate del 2007 trova un accordo con gli spagnoli del Girona, ma in precampionato viene tagliato a causa di alcuni problemi fisici al ginocchio gi\u00e0 operato l'anno prima."}
{"id": "2797492", "revid": "124123", "url": "https://it.wikipedia.org/wiki?curid=2797492", "title": "Pietro Saltini", "text": "Biografia.\nStudi\u00f2 Umanit\u00e0 e Filosofia presso gli Scolopi, conseguendo la licenza liceale. Dal 1856, a latere apprese disegno, ornato, figura, paesaggio e affresco sotto il magistero di Raffaello Martini. Nel 1858, coadiuvando il celebre Agostino Lessi, lavor\u00f2 al Teatro Pagliano come pittore di scena. Nel 1860 si iscrisse all'Accademia di Belle Arti per i corsi di Nudo, Figura Grande e Composizione, tenuti da Enrico Pollastrini. Collabor\u00f2 al quadro intitolato \"La battaglia di Legnano\". Nel 1861 dipinse \"Omaggio a Giovanni Battista\" e \"Ritratto di Maria Enrichetta Adelaide Martelli\"; espose alla Prima Promotrice \"Cornelia rimprovera i figli di condurre vita oscura\".\nNel 1863 vinse il Regio Concorso Accademico, indetto da Vittorio Emanuele II, con \"Simon Martini che ritratta Madonna Laura in Avignone\", per gli appartamenti reali di Palazzo Pitti. Nello stesso anno dipinse il \"Ritratto della fidanzata.\" Per il sesto centenario dell'Alighieri, tra le Storie di Dante espose alla Promotrice \"Dante nello studio di Giotto\". Fiorirono gli ordini del gallerista Lodovico Metzger, di privati e del clero per quadri storici e sacri, ritratti, affreschi e ornati.\nNel 1867 esegu\u00ec \"La Dea Domia\" a Palazzo Terrosi in via Chiara e per l'ingresso di una villa Lunetta con terrazza fiorita e amorini in volo, Ornato architettonico con stilizzazioni vegetali. Affresc\u00f2 con \"Amore pagano, Flora e Allegoria della vite\" i soffitti di Palazzo Corsi in via San Zanobi; elabor\u00f2 Figure muliebri e ornati, \"Erato ispirata da Amore\" nella Dimora Zanobi Fortunati, di via Faenza. Nello stesso anno, a Roma come Delegato Pontificio, ritrasse Pio IX. Nel 1868 esegu\u00ec il quadro \"Guido Reni che ritratta Beatrice Cenci in carcere\". Insieme ai temi di storia e di letteratura coltiv\u00f2 le prime suggestioni realistiche e le composizioni sulla maternit\u00e0.\nGi\u00e0 insegnante di Nudo presso l'Accademia del Disegno, nel 1869 fu tra i fondatori della Societ\u00e0 delle Belle Arti. All'Inaugurazione Solenne, accanto ai quadri aulici, esib\u00ec Porta a Pinti, una delle vedute fiorentine anteriori ai piani di Enrico Poggi, acquistate dal Comune, nonch\u00e9 \"L'Elemosina\", quadro al vero e provocatorio che susciter\u00e0 rumore anche nella successiva esposizione di Trieste.\nNel 1870, in onore di Amedeo Ferdinando duca d'Aosta, la Real Casa, affid\u00f2 a Saltini la creazione di Decorazioni per affreschi e ornati parietali. Nella Dimora Petrilli, progettata dall'architetto Cosimo Pignatelli in via dei Serragli, affresc\u00f2 Amore e Abbondanza, Cupidi in volo intorno a due dee. Nello stesso anno elabor\u00f2 il ciclo dei dipinti sulle storie di Galilei, come Galileo Galilei davanti al Tribunale del Sacro Uffizio.\nCon il ritratto plein aire, intitolato La piccola Fioraia, l'ispirazione declin\u00f2 verso il naturalismo, la vita dei semplici, i ritratti di famiglia, gli eroismi quotidiani e le scene a pieno sole. Dal 1873 Saltini partecip\u00f2 alle Esposizioni Internazionali austro-ungariche di Trieste e Vienna, trovando affinit\u00e0 elettive nel letterato e patriota Giuseppe Caprin, acquirente di Graziella, La Gioia di Casa, La bolla di sapone.\nNel 1874, al Nuovo Mercato Centrale di San Lorenzo, per l'Esposizione Internazionale di Orticoltura e Floricoltura, esegu\u00ec \"Progetto di Giardino, veduto dall'alto a volo di uccello\". A San Romolo a Lastra a Signa, decor\u00f2 a fresco le quattro pareti del salotto di Villa Cappiardi con Paesaggi campestri naturalistici e architetture classiche allusive.\nNel 1875 La poppa dei vecchi, esibita a Vienna, apr\u00ec la via per le Esposizioni Permanenti Germaniche. Nello stesso anno, il Museo Revoltella di Trieste acquis\u00ec \"La Novella della Nonna\", Il Crespino e il tocco in penna A fin di merenda. Il Presidente della Societ\u00e0 degli Artisti, Robert William Spranger, commission\u00f2 La colazione del ciabattino, Fra due Nemici, \"Un Buon Giudice\" e La Chierica, destinata all'\u00c9xposition de Paris del 1878.\nNel 1876, alla morte di Pollastrini, propugn\u00f2 il rinnovamento equilibrato tra le teorie del Realismo e gli eccessi della Scapigliatura. All'Esposizione Nazionale di Napoli del 1877, consegu\u00ec larghi consensi di critica sul verismo espresso e il Re Vittorio Emanuele II acquist\u00f2 per la Regia Pinacoteca di Capodimonte \"Fra due Amici\". Fece esperienza sulla pietra litografica, vincendo a Firenze la medaglia di bronzo.\nNel 1880 strinse il primo contratto con lo statunitense William Ehrich, cui seguiranno altri galleristi americani. Nel 1882, a Graz espose In villa, M\u00f6nch, Alte frau. Nel 1886 varc\u00f2 l'Atlantico esitando Gelosia. Il New York Times e il Tribune esaltarono la finezza dell'arte fiorentina. Alcune tele furono esposte nel Museum di New York, nelle mostre di Milwaukee, di New Orleans e poi nelle Esposizioni di Chicago.\nNel 1889, i Serviti allogarono per l'abside dell'erigenda Annunziata di Chicago I Sette Santi Fiorentini Fondatori dell'Ordine dei Serviti e la Vergine in gloria; all'Esposizione Internazionale di Colonia, vinse la Medaglia d'Oro per \"Anacoreta in meditazione\", il cui bozzetto, inviato nel 1890 alla Prima Esposizione del Circolo Artistico di Trieste, divenne patrimonio della Pinacoteca.\nNel 1891, nel ciclo sulla commedia umana, dipinse Home sweet Home e L'Anticamera del Dentista. Il quadro, definito magistrale, fu esibito al Circolo degli Artisti di Firenze, alla J\u00f6rgensen Berlin e all'Esposizione del Glas Palast di Monaco. Segu\u00ec Caricature, inviato all'Esposizione Internazionale di Berlino del 1894. Nel 1895, pur proseguendo nelle forniture per la Galleria Hautmann, per la quale realizz\u00f2 anche gli studi della facciata con le Allegorie della Poesia, della Filosofia, della Storia e della Pittura. Talia, Psiche, Pandora, Ercole, Fauno.si leg\u00f2 con la Galerie Pisani de Florence e il Re dell'Indonesia acquist\u00f2 la Cantiniera, \"Bacco, tabacco e Venere.\"\nDal 1901, insieme ad Adriano Cecchi, rispose alle committenze dei londinesi Savory e Richardson elaborando temi veristi e archeologici, figure danzanti e allegorie, come \"Marionette del nonno, Allegoria dell'Inverno, Allegoria della Primavera, Allegoria dell'Estate, Allegoria dell'Autunno, La toilette del mattino, Lavori domestici,\" La lezione di pesca, \"Nella bottega di Prassitele\", Burattini.\nFra le prime opere sacre di impianto quattrocentesco, allogate dai Calasanziani, dai Questuanti e dalle Teresiane, citiamo \"Beata Maria degli Angioli, Santa Teresa de Avila, Santa Maria Maddalena dei Pazzi\" per l'omonimo convento, \"San Pietro\" per la chiesa di Malmantile, San Francesco di Paola, Santo Ippolito Galantini e Beato Pompilio Maria Pierotti per la Badia Fiesolana, \"Beata Diomiria Allegri\" per la parrocchiale di Firenzuola, \"Madonna del Rosario, Madonna Addolorata\" per la Chiesa di Santa Lucia a Settimello, \"Madonna con il Putto, Santa Veronica de' Giuliani, San Giuseppe col Divin Putto in collo\", \"San Giuseppe e Ges\u00f9 fanciullo nella bottega di Nazareth\", Sant'Anna, Sacro Cuore di Ges\u00f9, Sacro Cuore di Maria e San Cristoforo, esibito a Colonia nel 1906. Le soppressioni degli Ordini ridussero le occasioni d'arte sacra, tuttavia, nell'ultimo decennio del XIX, secolo, Saltini ricevette le committenze dei Minori Riformati.\nPer la Collegiata di San Francesco all'Incontro, nel 1894 progett\u00f2 e dipinse il polittico absidale e i trittici per gli altari minori, intitolati ai dottori e ai riformatori della Chiesa: San Bonaventura, Venerabile Scoto, Sant'Alfonso De' Liguori, San Francesco di Sales, Santa Teresa del Ges\u00f9, Beata Margherita Maria Alacoque, Santa Chiara, Beato Lucchesio, Beato Leopoldo da Gajche, San Vincenzo Ferrer.\nPer l'erigendo Santuario dell'Immacolata di Piombino, tra il 1899 e il 1901, realizz\u00f2 gli altari in marmo policromo e dipinse la sintesi storica dei tre Ordini nelle sei tele a sesto acuto: Sacra Famiglia, Sacro Cuore di Ges\u00f9, San Francesco d'Assisi e Santa Chiara, Apparizione del Divin Fanciullo a Sant'Antonio di Padova, San Bonaventura Cardinale, San Bernardino da Siena, San Leonardo da Porto Maurizio con la Vergine e il Divin Fanciullo in Gloria, San Pasquale Baylon, San Pietro d'Alcantara, San Giovanni da Capistrano e San Diego da Alcal\u00e0, \"Apparizione di San Francesco d'Assisi ai quattro santi terziari: San Lodovico re di Francia, Santa Elisabetta Margravia d'Ungheria, Santa Rosa da Viterbo, Santa Margherita da Cortona\". Le maestose opere raggiunsero vasta risonanza tra laici e canonici per \"la teoria sul Vero congiunta al Sublime dell'Arte sacra\".\nNel 1904, attese all'istanza di don Camillo Spisani, rettore degli Istituti Gualandi per Sordomuti e Sordomute, relativa all'invenzione di un quadro emblematico intorno agli insegnamenti impartiti. Traendo ispirazione dal Vangelo di San Marco, Saltini cre\u00f2 \"Effet\u00e0\", che dal 1905 divenne concetto, allegoria e voce del mensile e della propaganda della Piccola Missione.\nAltri dipinti notevoli furono: \"Incontro di Dante e Beatrice, Emilia, elegante del 1700, La Ciociara, Gioie materne, Vanit\u00e0, Creola, Paura infantile, Istruzione obbligatoria, Vecchiaia felice, Tenerezze, Uno, due e\u2026, Il conto, A game at cards, La lettura del giornale, Ritratto del dottor Cioni, Ritratto della nobildonna Emilia Cioni Antonini, Ritratto del conte Baldelli Boni, Ritratto della Signora Erminia Wunsther, Ritratto di Enrico Grondona, Ritratto di Giuseppe Bruschi, Ritratto di Francesco Cerchi, Ritratto di Virginia Naliperone, Ritratto del Rettore Manni, Ritratto del violoncellista Lefte Sbolci, Ritratto funebre della marchesa Isabella Gerini, Ritratto di Don Lorenzo, Nel chiostro, L'attesa, Ritratto di Annie Begg, Visita della padroncina, Ritratto di una Monaca\". Telemaco Signorini scrisse sull'Ettore Fieramosca, anno XIV, n\u00b07, \"\u2026La fattura \u00e8 larga e luminosa, corretta la modellatura di ogni piano. La Monaca appare nel suo nobile carattere ... Le mani sono intimamente studiate e rese nella loro esile costruzione ...\".\nFu attivo come freschista e ornatista fino alla fine. Produsse decorazioni, trompe l'oeil, allegorie classiche, fantasie naturalistiche, progettazioni di facciate e di altari, paramenti sacri. L'intensa attivit\u00e0 in gran parte dispersa, \u00e8 tuttavia testimoniata dai molti cartoni e cartonetti con figure sacre e profane, allegorie, paesaggi, medaglioni, motivi fogliari, panneggi, encarpi di fiori e frutti, trionfi, decorazioni liberty, come Protonea leonina e volute vegetali, Studio architettonico per una facciata con sculture e affreschi, Testa muliebre su uno sfondo di finestre gotiche e di ornati floreali, Ornati liberty, Testa di bue, Disegno decorativo in stile liberty floreale, depositati presso il Gabinetto Disegni e Stampe della Galleria degli Uffizi.\nSensibile al lirismo dei paesi bucolici e alle architetture urbane, dipinse nei carnet da viaggio e su tavolette da sigari un numero incalcolabile di vedute, scorci, marine, piazze di gusto macchiaiolo e impressionista: Veduta del Lungarno Serristori, Il monte alle Croci, Il Quercione, Villa Borghese, Trieste gentile, Notre Dame de Paris, Impressioni di un paese a Pietramala, Mare e cielo nuvoloso, La fortezza di Livorno, Tende a Saranac Lake, Le cascate del Niagara, l'Orrido, Firenzuola omaggio al Borgo, Piazza Cantarana in Udine, Veduta dell'Impruneta, Il Vescovado di Fiesole, La Chiesa di San Francesco.\nRinomato per la delicatezza del tocco, il modellato e la poetica, le case fotografiche e tipografiche italiane, elvetiche, inglesi e germaniche acquistarono i diritti a stampa, in xilografia, calcografia e oleografia di scene di composizione, ritratti muliebri, temi mistici. Riviste illustrate, santini, organi di propaganda e cartoline si fregiarono delle opere riprodotte in bianco e nero, o in tricromia, nonch\u00e9 del suo ritratto. Molti temi furono ripresi nell'arte musiva a tarsie.\nNominato nelle prestigiose Commissioni giudicatrici accademiche e civiche, svolse intensa attivit\u00e0 di critica, recensione, stima antiquaria e archeologia cristiana. Noto per l'abilit\u00e0 poliedrica e le competenze filologiche in tutti gli stili e le scuole, accett\u00f2 anche incarichi come copista per il pittore Elia Volpi e per la Gallerie di madame Rose Pisani. Nei caff\u00e8 fiorentini, a gara con i colleghi, esegu\u00ec tocchi mordaci e caricature in ritagli di carta e taccuini\nLa morte impedir\u00e0 l'esecuzione dell'autoritratto, richiesto con insistenza dalla Galleria degli Uffizi. Chiamato \"the poet of poverty\" ed \"eminens mens Artis\", fu celebrato dalla stampa italiana, austriaca, inglese e americana. Fu commentato, tra gli altri, da Tito Verri, Pier d'Ambra, Angelo De Gubernatis, William Ehric, Giordano Zocchi, Da Fasciano, Enrico Fabbri, Telemaco Signorini, Giuseppe Signorini, Walter Scott, Cesare Pratesi, Grazzolini, Papini e Foresi.\nProfessore Corrispondente del Collegio dell'Accademia di Belle Arti, form\u00f2 presso lo studio di piazza Donatello un cenacolo di discepoli internazionali, tra i quali Giulio Bargellini, Bastianini, Baccherini, Landini, Massani, Rontini, Padre Minocchi, Giuseppe Conestabile della Staffa, l'eminente Eugenio Cecconi, Campelmi, Sarri, Scaffai, Smerrini, Todaro, Ruffo di Calabria, Pietro Parigi, Vantini, Vasarri, Rizzo, Corsi, Mazzi, Salgado, Adolfo e Carlo Schwicker, Parkinson, Drury, Segalla, Alippi, De Behr, Parsons, Alexander, Rateliff, Basil Hayes, Mary Hodges, Cortes, Hofmann, miss Newhall, Gore Yeo, Fonzonge, Henriette Butches.\nI quadri di composizione e i ritratti furono acquistati presso: Gallery Collection of Modern Pictures, Gallery Chapman New Orleans, Meyer &amp; Co. di New York, Morghentau St. Gall, Honrat &amp; Von Baerle, J\u00f6rgensen Berlin, Auzbacher New York, Gallery Mackay Savory, Fine Art Publishers di Bristol, Gallery Richardson Brixton Road London, Gallerie Hautmann, Costa &amp; Conti, Louis Pisani, Candida &amp; Molena, Esposizioni annuali e Perenni della Societ\u00e0 Promotrice, Esposizioni della Societ\u00e0 Artistica delle Belle Arti di piazza Donatello ed Esposizioni del Circolo Artistico di Firenze.\nNumerose opere sono custodite nelle gallerie pubbliche: Museo di Liegi, Museo Civico Revoltella di Trieste, Museo nazionale di Capodimonte, Galleria d'Arte Moderna di Roma Sala della Saffo, Galleria d'Arte Moderna di Palazzo Pitti Sala 12 e Sala 14, Appartamenti Reali di Palazzo Pitti Salotto della Regina, Conservatoria degli Uffizi, Palazzo dei Congressi di Firenze, Galleria Foresiana di Portoferraio, Gallery Haynes Fine Art of Broadway Worcestershire. \nLasci\u00f2 una prestigiosa testimonianza. Autonomo nella ricerca, critico e censore, ignor\u00f2 \"l'arte bellina\" pretesa da Goupil. Percepito dai contemporanei come \"poeta e paladino dell'arte\", oggi, \u00e8 assimilabile a Bechi, Chierici e Torriglia.\nIl mercato dei dipinti e delle riproduzioni a stampa \u00e8 attivo a Milano, Genova, Firenze, Prato, in America, a Londra e in Germania, presso la Nuova Brera Arte di Franco Semenzato, la Casa d'Aste Farsetti, la Casa d'Aste Pandolfini, Sotheby's, Christie's, Artprice, Artrades, Ares."}
{"id": "2797495", "revid": "767487", "url": "https://it.wikipedia.org/wiki?curid=2797495", "title": "Trappola diabolica", "text": "Trappola diabolica \u00e8 un film d'azione del 1988 diretto da Bruno Mattei e Claudio Fragasso, sequel di \"Strike Commando\" (1987).\n\u00c8 uscito in videocassetta con il titolo Strike Commando 2 - Trappola diabolica.\nTrama.\nMichael Ransom, che aveva combattuto in Vietnam, si reca a Manila per cercare Vic Jenkins, suo ex comandante, rapito dai terroristi comandati da un certo Kramet. Michael ha un debito di riconoscenza nei conforti dell'ufficiale, che durante la guerra gli salv\u00f2 la vita. Giunto a Manila, Michael non trovando aiuto nella persona dell'ambasciatore (che gli confessa che Vic e un pezzo grosso della CIA rinchiuso in campo di concentramento vietnamita) decide di agire da solo. Incontrata una donna, Rosanna, prosegue con lei fino al campo, dove apprende con sconcerto che il rapimento fu organizzato dallo stesso Vic, oggi agente del KGB russo. Michael viene catturato e brutalmente torturato (ma tenuto in vita per ottenere un riscatto). Liberatosi riesce a far saltare in aria il campo, risparmia la vita a Vic ed elimina il capo dei terroristi.\nProduzione.\nCreato da Claudio Fragasso e Rossella Drudi e diretto da Bruno Mattei, \"Strike Commando 2\" \u00e8 stato interamente girato nelle Filippine per ammortizzare i costi di produzione."}
{"id": "2797496", "revid": "767487", "url": "https://it.wikipedia.org/wiki?curid=2797496", "title": "Fed Cup 2010 Zona Euro-Africana Gruppo I - Pool A", "text": "Il Gruppo A della zona Euro-Africana Group I nella Fed Cup 2010 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin. "}
{"id": "2797499", "revid": "1573940", "url": "https://it.wikipedia.org/wiki?curid=2797499", "title": "Ardal (Iran)", "text": "Ardal (farsi \u0627\u0631\u062f\u0644) \u00e8 il capoluogo dello shahrest\u0101n di Ardal, circoscrizione Centrale, nella provincia di Chahar Mahal e Bakhtiari. "}
{"id": "2797501", "revid": "767487", "url": "https://it.wikipedia.org/wiki?curid=2797501", "title": "Ivica Mari\u0107", "text": ""}
{"id": "2797502", "revid": "1543377", "url": "https://it.wikipedia.org/wiki?curid=2797502", "title": "Unione per la Nuova Repubblica", "text": "L'Unione per la Nuova Repubblica (in francese: Union pour la nouvelle R\u00e9publique) era un partito politico gollista e conservatore attivo in Francia dal 1958 al 1968.\nStoria.\nFondato il 1\u00ba ottobre 1958 da Charles de Gaulle, il partito si presenta come evoluzione del precedente Raggruppamento del Popolo Francese.\nNel momento del passaggio alla Quinta Repubblica, si presenta alle elezioni legislative del 1958 risultando il partito di maggioranza relativa all'Assemblea nazionale. In occasione delle elezioni presidenziali del 1958, sostiene la candidatura di de Gaulle: il risultato \u00e8 del 78,5%, sebbene l'elezione di De Gaulle avvenga da parte di un collegio elettorale e non attraverso il suffragio diretto.\nIn vista delle elezioni legislative del 1962, il partito si presenta congiuntamente con l'Unione Democratica del Lavoro. L'alleanza si ripropone per le elezioni presidenziali del 1965, che vedono la riconferma di De Gaulle e la sconfitta dello sfidante Fran\u00e7ois Mitterrand, sostenuto dalla Federazione della Sinistra Democratica e Socialista.\nAlle successive elezioni legislative del 1967, assume la denominazione di Unione Democratica per la Quinta Repubblica. Nel 1968, muta definitivamente in Unione per la Difesa della Repubblica.\nDa questo gruppo si evolveranno successivamente l'Unione dei Democratici per la Repubblica (1971 - 1976), il Raggruppamento per la Repubblica (1976 - 2002), l'Unione per un Movimento Popolare (dal 2002)."}
{"id": "2797505", "revid": "1185701", "url": "https://it.wikipedia.org/wiki?curid=2797505", "title": "Etiopia ai XXI Giochi olimpici invernali", "text": "L'Etiopia ha partecipato ai XXI Giochi olimpici invernali di Vancouver, che si sono svolti dal 12 al 28 febbraio 2010, con una delegazione di un solo atleta, Robel Teklemariam. \u00c8 stata la seconda partecipazione in assoluto per la nazione africana ad un'Olimpiade Invernale dopo quella di Torino 2006, dove era stata rappresentata dallo stesso atleta."}
{"id": "2797507", "revid": "1573940", "url": "https://it.wikipedia.org/wiki?curid=2797507", "title": "Metaxytherium subapenninum", "text": "Metaxytherium subapenninum rappresenta l'unica specie di sirenio che viveva nel mar Mediterraneo nel Pliocene; scomparve definitivamente dal Mediterraneo intorno a 3 milioni di anni fa per il progressivo raffreddamento climatico.\nInquadramento sistematico.\nIl genere \"Metaxytherium\" compare all'inizio del Miocene e mostra un'ampia radiazione geografica: si ritrova fossile nel Mediterraneo, nel Nord e Sud Atlantico e nelle coste orientali del Pacifico. Resti fossili di \"Metaxytherium subapenninum\" sono stati rinvenuti, a partire dalla seconda met\u00e0 dell'Ottocento, in Piemonte, Emilia-Romagna, Liguria e Toscana.\nDescrizione.\nDenominato anche vacca marina, il dugongo \u00e8 un animale di grandi dimensioni che pu\u00f2 raggiungere i tre metri di lunghezza, appartiene all'ordine dei Sirenia insieme al lamantino. Sono animali esclusivamente acquatici a dieta erbivora che vivono in acqua marina (dugongo) o anche dolce (lamantino). Il nome dell'ordine, Sirenia, deriva dalla lontana somiglianza che questi esseri hanno con le creature mitologiche per met\u00e0 donne e per met\u00e0 pesci.\nEffettivamente l'espressione del muso e le mammelle posizionate in zona toracica riportano lontanamente alla figura umana. La parte caudale ha poi forma di pinna di pesce per cui la fantasia degli antichi ha sicuramente trovato terreno fertile a questo proposito, anche se i parametri di bellezza con cui si pu\u00f2 definire una sirena mitologica non sono certo sovrapponibili a quelli utilizzabili per la descrizione di questo particolare animale. Le dimensioni del dugongo sono notevoli sia per quanto riguarda la lunghezza che il peso che pu\u00f2 aggirarsi intorno alla tonnellata.\nRitrovamenti.\nResti fossili di \"Metaxytherium subapenninum\" sono conservati nei seguenti musei di geologia e paleontologia delle Universit\u00e0 di Firenze, Torino, Bologna e Genova e nel Museo di storia naturale dell'Accademia dei Fisiocritici di Siena, l'esemplare pi\u00f9 completo fino ad ora ritrovato \u00e8 esposto al pubblico presso il Museo geopaleontologico GAMPS. Altri resti significativi di sirenii fossili italiani si trovano nel Museo di geologia e paleontologia dell'Universit\u00e0 di Padova (reperti dell'Eocene e dell'Oligocene del Veneto) e nel Museo di paleontologia dell'Universit\u00e0 degli Studi di Napoli Federico II (uno scheletro di \"Metaxytherium medium\" del Tortoniano della Calabria).\nRitrovamenti in Toscana.\nNel mese di luglio 2007, Simone Casati durante delle ricerche paleontologiche trov\u00f2 in una piccola parete sabbiosa di origine marina ad Arcille (GR) dei frammenti ossei di colore rossastro appartenenti allo scheletro fossilizzato di un grande mammifero marino di oltre tre metri di lunghezza e risalente ad una fase molto antica del Pliocene. Nei mesi successivi, tra il 2007 e il 2008, sono stati recuperati anche altri due scheletri parziali di esemplari appartenuti sempre alla stessa specie di dugongo.\nOttobre 2010.\nRisale ad ottobre 2010 l'annuncio del ritrovamento di un quarto scheletro, affiorato sempre nei pressi di Campagnatico. Gli scavi e il recupero sono stati condotti in collaborazione con i paleontologi dell'Universit\u00e0 di Pisa, su concessione della Soprintendenza per le Antichit\u00e0 della Toscana.\nIl ritrovamento delle prime parti ossee affioranti era avvenuto alcuni mesi prima. I paleontologi, per verificare se si trattasse solo di frammenti isolati o se nel sottosuolo si nascondesse uno scheletro intero, hanno utilizzato un georadar, strumento che invia impulsi elettromagnetici nel terreno e dalla loro riflessione ricava una sorta di radiografia del sottosuolo che evidenzia le eventuali anomalie presenti, cio\u00e8 i corpi estranei, che potrebbero essere anche dei fossili. I risultati dell'indagine hanno permesso di individuare la presenza dello scheletro, di determinarne le dimensioni e la profondit\u00e0 di seppellimento.\nLo scheletro \u00e8 ora in fase di restauro in previsione di una successiva musealizzazione e studio. Degno di nota la conservazione dell'intera calotta cranica con le zanne anteriori, la mandibola, diverse costole, alcune vertebre e parte degli arti anteriori, elementi di fondamentale importanza per poter comprendere meglio le caratteristiche di questi animali."}
{"id": "2797514", "revid": "599013", "url": "https://it.wikipedia.org/wiki?curid=2797514", "title": "Bud Houser", "text": "Biografia.\nDa giovane ha studiato presso la \"Oxnard High School\", in California. Tra il 1920 e il 1922 ha ottenuto sei vittorie nel lancio del disco e getto del peso, migliorando di volta in volta il record nazionale. Durante questo periodo Clarence svilupp\u00f2 un nuovo stile per il lancio del disco, facendo un giro completo. Questa tecnica fu poi copiata da molti atleti.\nDopo si iscrisse all'University of Southern California a Los Angeles.\nNel 1924 partecip\u00f2 alle Olimpiadi di Parigi, dove vinse la medaglia d'oro nel getto del peso, davanti agli americani Glenn Hartanft e Ralph Hills e la medaglia d'oro nel lancio del disco davanti al finlandese Vilho Niittymaa e allo statunitense Thomas Lieb. Questa \u00e8 stata l'ultima volta dove vinse in entrambe le discipline.\nNel 1925, 1926 e 1928 ha vinto i campionati nazionali nel lancio del disco; nel 1921 e 1925 nel getto del peso.\nIl 3 aprile 1926 a Palo Alto ha stabilito il record mondiale del lancio del disco con 48,20 metri.\nAlle Olimpiadi di Amsterdam 1928 fu portabandiera della nazionale americana e si riconferm\u00f2 medaglia d'oro nel lancio del disco davanti al finlandese Antero Kivi e allo statunitense James Corson.\nDopo aver abbandonato la carriera di atleta \u00e8 diventato dentista a Hollywood. In suo onore \u00e8 stato chiamato lo stadio dell'Oxnard High School."}
{"id": "2797518", "revid": "1318658", "url": "https://it.wikipedia.org/wiki?curid=2797518", "title": "Noi Sammarinesi", "text": "Noi Sammarinesi (NS) \u00e8 stato un movimento politico sammarinese.\nAll'interno della Lista della Libert\u00e0 (LDL) faceva parte della coalizione Patto per San Marino che nel novembre 2008 era andata al governo di San Marino."}
{"id": "2797523", "revid": "446353", "url": "https://it.wikipedia.org/wiki?curid=2797523", "title": "HMS Revenge (06)", "text": "La HMS \"Revenge\" (Pennant number 06), nona nave da guerra britannica a portare questo nome, \u00e8 stata una nave da battaglia classe Revenge, nota anche come classe Royal Sovereign, della Royal Navy. Impostata nei cantieri di Barrow-in Furness nel 1913 venne varata il 29 marzo 1915 ed entr\u00f2 in servizio nel marzo 1916, poco prima della battaglia dello Jutland.\nServizio.\nLa prima guerra mondiale.\nLa \"Revenge\" partecip\u00f2 alla battaglia dello Jutland al comando del Capitano E.B. Kiddle assegnata al 1\u00ba Squadrone da battaglia, seconda nave in linea dopo l'ammiraglia \"Marlborough\" che imbarcava il Vice-Admiral Cecil Burney. Durante la battaglia la \"Marlborough\" venne silurata e Burney fu costretto a trasferirsi a bordo della \"Revenge\". La nave ingaggi\u00f2 la flotta nemica per un'ora e mezza senza ricevere danni.\nIl giorno precedente alla partenza della \"Grand Fleet\" dalle basi per scortare la \"Hochseeflotte\" tedesca dopo la resa tedesca nella cosiddetta Operazione ZZ la famiglia reale visit\u00f2 la flotta. Il Re Giorgio V, la Regina Mary e Edoardo, Principe di Galles visitarono la USS \"New York\", l'ammiraglia \"Lion\" e la \"Revenge\", nave del Comandante in seconda della flotta.\nTra le due guerre.\nNel 1919 a Scapa Flow l'Ammiraglio tedesco Ludwig von Reuter ordin\u00f2 alla flotta tedesca internata di autoaffondarsi per evitare che le navi venissero utilizzate dalle potenze vincitrici. In seguito all'autoaffondamento l'Ammiraglio venne trasferito sulla \"Revenge\", nave del Viceammiraglio Sydney Fremantle, e accusato di aver mancato al suo dovere di marinaio. Von Reuter replic\u00f2 dicendo: \"Sono convinto che qualsiasi ufficiale britannico, al mio posto, avrebbe agito allo stesso modo\". In seguito non venne mossa alcuna accusa formale all'Ammiraglio.\nNel gennaio 1920 il 1\u00ba Squadrone da Battaglia venne inviato nel Mediterraneo in seguito a una crisi nella regione. La \"Revenge\" appoggi\u00f2 le forze greche e rimase nel Mar Nero fino a luglio a causa dei timori occidentali riguardo alla guerra civile russa. In seguito venne riassegnata alla \"Atlantic Fleet\".\nNel 1922 venne riassegnata al Mediterraneo insieme alle sorelle \"Ramillies\", \"Resolution\" e \"Royal Sovereign\" a causa dell'abdicazione di Costantino I di Grecia. La nave rimase di base a Costantinopoli e nei Dardanelli fino all'anno successivo, quando torn\u00f2 con la \"Atlantic Fleet\".\nNel 1928 entr\u00f2 in cantiere a Devonport per lavori di ammodernamento che durarono fino al marzo 1929. Tornata in servizio venne assegnata alla \"Mediterranean Fleet\". Il 16 luglio 1935 partecip\u00f2 alla Rivista navale a Spithead per il 25 anniversario dell'ascesa al trono del Re Giorgio V. Nello stesso anno venne trasferita ad Alessandria d'Egitto in seguito alla crisi diplomatica con il Regno d'Italia dovuta alla guerra d'Etiopia.\nNel 1936 venne sottoposta ad un altro ciclo di lavori che si conclusero l'anno successivo. La \"Revenge\" venne quindi inquadrata nel 2\u00ba Squadrone da battaglia. Il 9 agosto 1939 partecip\u00f2 all'ultima Rivista della flotta prima della seconda guerra mondiale alla presenza del Re Giorgio VI. Nonostante la nave iniziasse ad essere obsoleta, venne utilizzata in abbondanza durante il conflitto mondiale.\nLa seconda guerra mondiale.\nAl momento dello scoppio del conflitto la nave, appena tornata in servizio dopo un ciclo di lavori, venne impiegata nella scorta ai convogli atlantici. Nel giugno 1940 imbarc\u00f2 40 milioni di sterline per trasferirli negli Stati Uniti. Il mese successivo trasport\u00f2 nuovamente un carico di lingotti in america scortando sulla via del ritorno il convoglio di truppe canadese TC6 insieme all'incrociatore \"Emerald\". Tra agosto e ottobre venne dislocata nel canale della Manica per la paura di una possibile invasione tedesca della Gran Bretagna. Il 10 ottobre insieme agli incrociatori \"Emerald\" e \"Newcastle\" e scortata da sei cacciatorpediniere bombard\u00f2 la citt\u00e0 di Cherbourg.\nTra novembre e febbraio 1941 venne impiegata nuovamente come scorta ai convogli atlantici e nel mese di marzo venne sottoposta ad un ciclo di lavori. Ricevette il Radar Type 279 per l'individuazione aerea e torn\u00f2 in servizio il 24 marzo Durante la caccia alla Bismarck scort\u00f2 il convoglio HX128 senza partecipare quindi all'affondamento della nave da battaglia tedesca. In agosto venne designata per scortare un convoglio diretto in Medio Oriente via Citt\u00e0 del Capo, giungendo a Freetown, in Sierra Leone, l'11 settembre. Dal 22 settembre, dopo aver lasciato il convoglio, venne impiegata per la difesa del traffico commerciale nell'Oceano Indiano. Il 5 novembre rilev\u00f2 la \"Repulse\" nella scorta al convoglio WS12 per permettere all'incrociatore da battaglia di raggiungere Singapore. Pochi giorni dopo l'unit\u00e0 sarebbe stata affondata dai giapponesi insieme alla \"Prince of Wales\". Il 14 dicembre inizi\u00f2 il viaggio di ritorno in patria per essere sottoposta a nuovi lavori di modernizzazione. Durante questi lavori vennero installati i Radar Type 273 per l'individuazione di navi nemiche e il Type 284 per il controllo fuoco dei pezzi principali.\nNel febbraio 1942, completate le prove in mare, venne designata per essere trasferita presso la \"Eastern Fleet\" con base a Ceylon e aggregata al 3\u00ba Squadrone da battaglia. Raggiunta la flotta il 26 marzo. Dal 6 aprile venne trasferita alla base di Kilindini, in Kenya, per sfuggire alla minaccia giapponese alle basi di Ceylon concretizzatasi in quei giorni. Tra il primo e l'8 maggio scort\u00f2 un convoglio di truppe diretto a Mombasa insieme all'incrociatore \"Dauntless\". Tra luglio e novembre rimase in cantiere a Durban e tornata in servizio venne riassegnata alla protezione dei convogli nell'oceano Indiano.\nNel luglio 1943 venne deciso un ulteriore ciclo di ammodernamenti da effettuarsi in patria dove la nave giunse nei primi giorni di ottobre, rimanendo in cantiere fino al dicembre successivo. Vennero installate nuove apparecchiature radar per il controllo dei pezzi secondari e la difesa antiaerea.\nNel gennaio 1944 venne deciso il trasferimento della \"Revenge\" in riserva e la nave venne utilizzata per l'addestramento dei marinai fino a dopo la fine della guerra. Nel 1948 venne quindi messa in vendita e demolita a Inverkeithing dal 9 giugno dello stesso anno."}
{"id": "2797525", "revid": "725622", "url": "https://it.wikipedia.org/wiki?curid=2797525", "title": "Palazzo Zanca", "text": "Palazzo Zanca \u00e8 la sede del Municipio di Messina e della giunta e consiglio comunale.\nStoria.\nIl primitivo \"Palazzo Comunale\" era inserito nel \"continuum\" di edifici del XVII secolo che costituivano la Palazzata di Simone Gull\u00ec, monumentale cornice al porto falcato.\nL'edificio sub\u00ec gravi danni dal terremoto del 1783.\nDistrutto dal terremoto del 1908, i lavori di ricostruzione iniziarono nel dicembre del 1914 sotto la direzione dell'architetto palermitano Antonio Zanca e si conclusero nel 1924.\nLa costruzione \u00e8 in stile neoclassico e si estende per una superficie di circa 12.000 m\u00b2.\nArchitettura.\nNella facciata sono inserite alcune sculture legate alla simbologia cittadina e numerose lapidi che ricordano gli eventi pi\u00f9 importanti: nel timpano la \"Regina del Peloro\" raffigurata con un tridente in mano fra due sirene sdraiate, allegoria di una citt\u00e0 fortemente votata al commercio e agli intensi traffici mercantili ad esso connessi. Nel prospetto di via San Camillo sono collocati due bassorilievi raffiguranti \"Dina\" e \"Clarenza\", mentre sul lato opposto, in via Consolato del Mare, un ingresso porticato con antistante la \"Fontana Senatoria\" del 1619. Il lato posteriore si affaccia su Corso Cavour e su piazza Antonello con un portico ornato da bassorilievi eseguiti da maestranze locali.\nAll'interno del Palazzo vi sono resti di cinta murarie della Magna Grecia."}
{"id": "2797527", "revid": "62004", "url": "https://it.wikipedia.org/wiki?curid=2797527", "title": "Z (ciclismo)", "text": ""}
{"id": "2797529", "revid": "599013", "url": "https://it.wikipedia.org/wiki?curid=2797529", "title": "American Legislative Exchange Council", "text": "American Legislative Exchange Council chiamato anche ALEC ovvero il Consiglio americano per le questioni legislative, \u00e8 un'associazione dei legislatori statali e sostenitori della politica del settore privato.\nStoria.\nVenne riconosciuto nel 1975, e fondata fra gli altri da Paul Weyrich, Henry Hyde e Lou Barnett\nMembri.\nL'associazione conta 2.000 iscritti in rappresentanza legislativa tutti gli stati statunitensi, cos\u00ec come pi\u00f9 di 85 membri del Congresso.\nPubblicazioni.\nALEC pubblica riviste mensili per i membri e speciali di importanza nazionale:\nOltre alla rivista normale intitolata \"Inside ALEC\", pubblica per quanto riguarda la politica per l'istruzione, un \"Report Card on American Education\", giunto alla sua 15\u00aa edizione e sulla competitivit\u00e0 della situazione economica, \"Rich States, Poor States\", giunto alla sua seconda edizione."}
{"id": "2797534", "revid": "73843", "url": "https://it.wikipedia.org/wiki?curid=2797534", "title": "Renate Stecher", "text": "Biografia.\nDebutta a livello internazionale ai Campionati europei del 1969, svoltisi ad Atene, vincendo una medaglia d'argento nei 200 metri, dietro alla connazionale Petra Vogt, ed un oro con la staffetta 4\u00d7100 metri.\nNel 1970 sposa l'ostacolista Gerd Stecher, iniziando a gareggiare come Renate Stecher. Agli Europei successivi, nel 1971, si consacra definitivamente a livello continentale conquistando due ori nelle gare di velocit\u00e0; vince nei 100 m in 11\"4 e nei 200 m in 22\"7. A queste due vittorie, va ad aggiungersi l'argento con la staffetta 4\u00d7100 metri, in una gara vinta dalla selezione della Germania Ovest.\nAlle Olimpiadi del 1972 ripete i risultati degli europei dell'anno precedente, vincendo i titoli sia dei 100 che dei 200 metri e classificandosi seconda con la staffetta 4\u00d7100 metri. Nelle gare individuali stabilisce anche i nuovi record mondiali, rispettivamente di 11\"07 sui 100 m e di 22\"40 sui 200 metri. L'anno seguente diventa la prima donna ad infrangere il muro degli 11 secondi sui 100 metri piani, percorrendo la distanza in 10\"9 manuale il 7 giugno a Ostrava.\nA Roma nel 1974 partecipa per la terza volta in carriera ai Campionati europei. Anche in questa occasione non manca il podio, vincendo l'argento su 100 e 200 metri e riconquistando con la staffetta 4x100, ad otto anni dal precedente successo, l'oro continentale di specialit\u00e0.\nAlle Olimpiadi del 1976 di Montr\u00e9al compete nuovamente in tre gare di velocit\u00e0, vincendo ancora una volta tre medaglie. Nei 100 m \u00e8 argento con il tempo di 11\"13, dietro ad Annegret Richter e nei 200 m si classifica terza in una gara che ha visto ben 5 atlete tedesche nelle prime 5 posizioni. Con la staffetta 4\u00d7100 metri conquista il primo oro olimpico di specialit\u00e0, proprio davanti alle rivali della Germania Ovest, stabilendo anche il record olimpico in 42\"55."}
{"id": "2797536", "revid": "1005847", "url": "https://it.wikipedia.org/wiki?curid=2797536", "title": "Unione per la Difesa della Repubblica", "text": "L'Unione per la Difesa della Repubblica (in francese: \"Union pour la d\u00e9fense de la R\u00e9publique\") era un partito politico attivo in Francia dal 1968 al 1971.\nIl soggetto, fondato da Charles de Gaulle, si presenta come evoluzione dell'Unione per la Nuova Repubblica.\nNel 1971 diviene Unione dei Democratici per la Repubblica, da cui evolver\u00e0 il Raggruppamento per la Repubblica (nel 1976) ed infine l'Unione per un Movimento Popolare (nel 2002)."}
{"id": "2797547", "revid": "767487", "url": "https://it.wikipedia.org/wiki?curid=2797547", "title": "Fed Cup 2010 Zona Euro-Africana Gruppo I - Pool B", "text": "Il Gruppo B della zona Euro-Africana Group I nella Fed Cup 2010 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin. "}
{"id": "2797548", "revid": "125377078", "url": "https://it.wikipedia.org/wiki?curid=2797548", "title": "Comoli Ferrari", "text": "Comoli Ferrari \u00e8 un'azienda italiana che distribuisce soluzioni per l'impiantistica. La sede \u00e8 a Novara; 110 punti vendita sono distribuiti in 8 regioni: Piemonte, Lombardia, Liguria, Valle d'Aosta, Emilia Romagna, Marche, Toscana e Sardegna.\nLa Storia.\nLa nascita.\nLa Comoli Ferrari nasce nel novembre 1929 come piccola azienda di elettricisti, per iniziativa di Stefano Comoli e Paolo Ferrari. Il capitale iniziale fu di 90.000 Lire. Stefano lavorava di notte come turnista nella societ\u00e0 Conti (poi Edison infine Enel) e di giorno coordinava gli operai. Paolo, diplomatosi Perito elettrotecnico all'istituto Omar di Novara, aveva lavorato 5 anni alla Ercole Marelli e nella nuova societ\u00e0 seguiva la parte amministrativa e commerciale. Poco dopo la fondazione viene assunta come contabile Maria Luisa Bignoli, che nel 1935 diventa moglie di Paolo Ferrari, e lo affiancher\u00e0 in tutta l'evoluzione aziendale e sar\u00e0 nominata Presidente della societ\u00e0 alla morte del marito.\nGli anni trenta furono un periodo di consolidamento. L'economia provinciale viveva una realt\u00e0 dinamica e la Comoli Ferrari solo pochi anni dopo la nascita ampliava la sede. L'azienda si specializz\u00f2 nella costruzione di cabine elettriche e impianti di sollevamento d'acqua per l'irrigazione, impianti di illuminazione pubblica, linee elettriche per le Ferrovie dello Stato e impianti industriali. Uno dei momenti pi\u00f9 importanti di quel periodo \u00e8 l'installazione dell'intero impianto elettrico per il primo grande condominio di Novara in piazza Cavour.\nLa seconda guerra mondiale.\nPer la Comoli Ferrari gli anni della seconda guerra mondiale furono molto difficili. Il materiale elettrico e i conduttori erano, infatti, razionati e i fornitori avevano grandi difficolt\u00e0 a spedire quel poco disponibile, in quanto le maggiori fabbriche erano impegnate nella produzione legata all'impegno bellico. Fortunatamente l'azienda non sub\u00ec particolari danni per i bombardamenti. Il colpo pi\u00f9 duro, che mise in pericolo la sopravvivenza dell'azienda, fu inferto nel 1943, con la requisizione da parte dell'esercito tedesco di tutti i materiali elettrici presenti in magazzino. Con molto coraggio e un po' di fortuna per\u00f2 Paolo e Stefano pur rischiando di essere arrestati, riuscirono a nascondere parte del materiale e a proseguire la propria attivit\u00e0, sia pure a ritmo ridotto.\nIl dopoguerra segn\u00f2 importanti cambiamenti a livello aziendale. Nel 1946, a seguito del continuo sviluppo dell'attivit\u00e0, si decise di costituire una societ\u00e0 a responsabilit\u00e0 limitata con capitale di 90 milioni di Lire. L'azienda continuava la costruzione di impianti elettrici sempre pi\u00f9 importanti; per questo si acquistavano partite anche notevoli di materiale e di conduttori elettrici.\nFu in quel periodo che Paolo Ferrari inizi\u00f2 a pensare ad un cambio di strategia operativa. In lui cominci\u00f2 a farsi strada l'idea di operare come grossista. Con la scomparsa prematura di Stefano Comoli, i figli cedettero le quote, e Ferrari le rilev\u00f2 diventando socio di maggioranza. Gli altri soci lasceranno negli anni successivi e oggi la societ\u00e0 \u00e8 al 90% in mano alla famiglia Ferrari.\nLo sviluppo.\nAll'inizio degli anni sessanta lo sviluppo della \u201cComoli Ferrari\u201d assume un ritmo quasi vorticoso. Sono aperte le prime filiali in Piemonte e in Lombardia e costruita una nuova sede a Novara. Sono avviate anche attivit\u00e0 produttive nello stabilimento \u201cUnioncavi\u201d a Frosinone e nel 1966 inizia la costruzione di trasformatori con \u201cElettromeccanica Verbano\u201d.\nNel 1972 Comoli Ferrari diventa SpA.\nIl 25 febbraio 1998, all'et\u00e0 di 93 anni, scompare Paolo Ferrari e l'azienda \u00e8 guidata dai figli Giuseppe e Giampaolo, entrambi ingegneri. L'azienda consolida e rafforza il suo ruolo nel mercato italiano. con un nuovo piano industriale che prevede lo sviluppo della logistica, la costruzione della attuale sede e che porta all'acquisizione di alcune importanti realt\u00e0 della distribuzione di materiale elettrico italiane (Bernasconi nel 2003, Cisa nel 2006). Nasce il Gruppo Comoli Ferrari. \nNel 2002 ha luogo la prima edizione di \u201cElettrica\u201d, mostra convegno biennale del settore, che coinvolge aziende nazionali e internazionali, enti e associazioni del settore, e un vasto pubblico di professionisti dell'impiantistica. \nNel 2007, con la scomparsa di Giuseppe Ferrari entrano in azienda le due figlie Anastasia e Margherita, e Paolo, figlio di Giampaolo, la terza generazione.\nIl gruppo si consolida ulteriormente nel 2009 con l'acquisizione di GDT, incrementando considerevolmente la capillarit\u00e0 su un territorio sempre pi\u00f9 vasto. Nel 2015 parte il progetto SMART che caratterizza gli anni a venire con un approccio sempre pi\u00f9 manageriale, configurandosi come hub per gli operatori del settore. Nel 2016 l'acquisizione di Mauri porta i punti vendita a 110.\nLa scomparsa di Giampaolo Ferrari porta alla guida del Gruppo Anastasia, Margherita e Paolo.\nNel 2019, con la celebrazione del 90\u00b0 dalla fondazione, viene aperto il primo punto vendita ITS.\nNel 2020 nasce l'Academy e prende il via il Forum del Futuro Quotidiano."}
{"id": "2797552", "revid": "1609015", "url": "https://it.wikipedia.org/wiki?curid=2797552", "title": "Crocifissione (Giovanni Bellini)", "text": "La Crocifissione \u00e8 un dipinto tempera su tavola (55x30 cm) di Giovanni Bellini, databile al 1455-1460 circa e conservato nel Museo Correr di Venezia.\nStoria.\nL'opera, di cui non si conosce la storia prima del suo ingresso nella collezione di Teodoro Correr, fa parte del nucleo di opere cosiddette \"mantegnesche\" della fase giovanile del Bellini, dove cio\u00e8 sono evidenti le influenze del cognato Andrea Mantegna. Per questo la datazione si colloca vicino al periodo 1455-1460, quando Mantegna fece probabilmente anche un soggiorno a Venezia, facilitando il contatto tra i due pittori.\nDescrizione e stile.\nGes\u00f9 \u00e8 crocifisso sullo sfondo di un ampio paesaggio. La sua figura, dal pallore mortale, risalta su un cielo cristallino, popolato da cherubini che ne piangono la morte. In basso si vedono i due dolenti, Maria e san Giovanni, con espressioni di vivo rincrescimento.\nIl paesaggio si perde in lontananza mostrando, con un orizzonte particolarmente alto, vari dettagli quali un lago con un ponte di legno, una cava, una casetta e varie figurine intente a molteplici attivit\u00e0. Questa scomposizione in elementi minuziosi \u00e8 tipica di Jacopo Bellini, padre dell'artista, e della prima produzione di Giovanni, che frena quella concezione unitaria grandiosa del paesaggio che sar\u00e0 tipica delle sue opere mature.\nLe forme sono ancora arrovellate, con una certa ruvidit\u00e0 del segno, che si andr\u00e0 addolcendo progressivamente, le figure sono sottili e crudamente espressive, anatomia ossuta, linee secche e \"rocciose\"."}
{"id": "2797554", "revid": "1543377", "url": "https://it.wikipedia.org/wiki?curid=2797554", "title": "Kim Sowol", "text": "Considerato il rappresentante della poesia moderna coreana, \u00e8 uno degli poeti coreani pi\u00f9 celebrati e popolari del XX secolo.\nBiografia.\nKim Sow\u014fl, nome d'arte di Kim Jeong-sik (Hangul: \uae40\uc815\uc2dd), nasce il 7 settembre del 1902 a Kus\u014fng, nel nord della provincia del P'yong'an, Corea del Nord. A causa della disabilit\u00e0 del padre, mentalmente instabile, viene cresciuto dal nonno minatore. All'et\u00e0 di quattordici anni Kim Sow\u014fl si sposa con una ragazza di sedici; dal loro matrimonio nasceranno quattro figli e due figlie. Frequenta la scuola media Osan, dove incontra l'insegnante e mentore Kim \u014ek (Hangul: \uae40\uc5b5), che nel 1922 lo introduce alle vita letteraria. Finita la scuola si trasferisce a Seoul dove si laurea nel 1923.\nRecatosi in Giappone, tenta di iscriversi al Tokyo Commercial College, ma fallisce il test d'ingresso. Dopo qualche mese ritorna a Seoul, dove rimarr\u00e0 fino al 1925, cercando con l'aiuto di Kim \u014ek di crearsi una carriera in ambito letterario. Pubblica le sue poesie in numerosi quotidiani e mensili; fra i pi\u00f9 importanti \"Ch'angjo\", dove le sue poesie compaiono per la prima volta nel 1920, e \"Kaeby\u014fk\", nel quale pubblica tra il 1920 e il 1925. Non riuscendo per\u00f2 ad affermarsi e nell'impossibilit\u00e0 di mantenersi con il solo lavoro di poeta, Kim Sow\u014fl decide nel 1925 di ritornare nella sua citt\u00e0 natale, Namsi, dove trova lavoro come manager nell'ufficio locale del quotidiano \"Tong-a\". Lontano dalla capitale Seul e dal mondo letterario e culturale che vi gravitava, Kim vive un periodo connotato dall'isolamento culturale. Gli studiosi ritengono le poesie scritte in questo periodo di qualit\u00e0 inferiore delle precedenti, e vedono in ci\u00f2 un segno da parte dell'autore del progressivo abbandono della poesia\".\"\nDivorato dalla miseria e dalle difficolt\u00e0 economiche e affetto da alcolismo, Kim Sow\u014fl muore nel 1934, all'et\u00e0 di 32 anni, apparentemente suicida. Gli studiosi che credono in questa ipotesi, attribuiscono la causa del suicidio all'isolamento culturale nel quale il poeta viveva, o alle condizioni di ristrettezza economica e al clima di oppressione politica a cui pi\u00f9 in generale gli intellettuali dell'epoca erano sottoposti.\n\"Azalea\".\nKim Sow\u014fl fa il suo debutto letterario nel 1920 con la pubblicazione di alcune poesie nella rivista \"Ch'angjo\". Il suo periodo pi\u00f9 prolifico viene collocato negli anni compresi fra il 1922 e il 1925.\nNel dicembre 1925 viene pubblicata dal giornale \"Maemunsa\" l'unica sua raccolta di poesie, \"Azalea\". Avrebbe potuto essere pubblicata gi\u00e0 tre anni prima, quando fu prodotta, ma nella capitale nessuno conosceva allora l'autore, proveniente da un paese di campagna. Non trovando nessuno disposto a darla alle stampe, fu lo stesso Kim \u014ek, mentore di Kim Sow\u014fl, a provvedervi, finanziandola con propri fondi. Alla sua uscita, l'opera non riscosse un grande successo. \nLa raccolta \u00e8 composta di 127 poesie, pubblicate fra il 1920 e il 1925. Si intitola \"Azale\"a (Hangul: \uc9c4\ub2ec\ub798 \uaf43), come il nome di una delle poesie contenute, la pi\u00f9 famosa. David McCann ha definito questa raccolta poetica una performance, una serie di eventi che raccontano una storia. Questo concetto \u00e8 stato ripreso anche dallo studioso Peter Wayne de Fremery, per il quale le poesie di \"Azalea\", divise in sedici sezioni articolate in una sequenza ben precisa, creano un \"arco narrativo\", ossia una sequenza di situazioni poetiche organizzate in modo da suggerire una connessione e una progressione espositiva.\nLa poesia che d\u00e0 il nome alla raccolta, prima di entrare a far parte della collezione, venne pubblicata per la prima volta nel 1922. \u00c8 composta da quattro stanze di tre versi; nel titolo Kim Sow\u014fl evoca il fiore che sboccia in Corea all'inizio della primavera, segnando cos\u00ec l'avvio della stagione. Il linguaggio poetico \u00e8 composto da un lessico semplice, comprensibile anche alla gente pi\u00f9 comune. La malinconia che pervade \"Azalea\", legata al tema della perdita, ricorda la canzone popolare \u201cArirang\u201d (\uc544\ub9ac\ub791?), una fra le pi\u00f9 note della penisola. \nEssendo la lingua coreana caratterizzata da sostantivi che non presentano n\u00e9 genere n\u00e9 numero n\u00e9 caso, per gli studiosi \u00e8 stato abbastanza difficile definire l'identit\u00e0 del protagonista. Questo elemento, insieme ad altri, ha generato diverse interpretazioni.\nUna prima interpretazione assegna il ruolo di protagonista ad un personaggio femminile, facendo riferimento alla delicatezza della forma stilistica e del tema trattato, che richiama molto le poesie sijo, la forma poetica pi\u00f9 conosciuta dell'epoca Chos\u014fn (), costituita da tre versi. Nonostante il tema della poesia - il dolore provocato dall'abbandono dell'amato - richiami molto i temi della tradizione poetica coreana, di cui ripropone le forme metriche, il ritmo, e l'uso delle figure retoriche, \u00e8 evidente un cambiamento nel ruolo assegnato alla donna. Nelle immagini proposte dalle poesie tradizionali, nella maggior parte dei casi la sofferenza dell'abbandono dell'amato portava la donna alla decisione di porre fine alla sua vita. In questa poesia invece, la protagonista assume un atteggiamento attivo: non solo afferma che non verser\u00e0 alcuna lacrima, ma non \u00e8 neppure sfiorata dall'idea di uccidersi. \nOltre a questa interpretazione, alla poesia sono stati attribuiti anche altri significati, tra cui quella di essere espressione del dolore del popolo coreano seguito al fallimento del movimento indipendentista del 1\u00ba Marzo del 1919, stroncato nel sangue.David McCann, uno dei pi\u00f9 celebri studiosi di Kim Sow\u014fl, afferma che \"Azalea\" pu\u00f2 essere letta come una storia d'amore, come l'espressione di un sentimento anti-coloniale, o semplicemente come una poesia fine a se stessa, e che \u00e8 difficile stabilire quale delle diverse interpretazioni sia quella giusta.\n\"Azalea\" rimane la poesia pi\u00f9 famosa e amata di Kim Sow\u014fl, tanto che \u00e8 apparsa anche in due recenti versioni musicali: nel 2002 \u00e8 stata messa in musica dal gruppo rock coreano Novasonic; nel 2003, la cantante sud coreana Maya ha usato il testo della poesia nel suo album \"Born to Do It\".\nRicezione critica.\nKim Kijin (coreano: ), uno dei fondatori e leader del KAPF (Korean Artists Proletarian Federation Korean), un gruppo letterario socialista nato nel 1925 con l'obbiettivo di promuovere la coscienza di classe, tra gli anni Venti e Trenta del Novecento critic\u00f2 la poesia di Kim Sow\u014fl affermando che, a parte una certa bellezza di espressione nello stile del canto popolare, essa non aveva molto valore, perch\u00e9 non parlava dei problemi sociali che affliggevano la societ\u00e0 dell'epoca. \nAl contrario Kim \u014ek, maestro e mentore di Kim Sow\u014fl, ne assunse le difese e ne elogi\u00f2 l'opera in quanto espressione della tradizione popolare. Dopo la morte dell'autore, Kim \u014ek, che pi\u00f9 di ogni altro influenz\u00f2 il modo con cui gli studiosi si rivolsero all'opera di Kim Sow\u014fl, continu\u00f2 a promuoverne le poesie, pubblicando nel 1939 una nuova edizione di \"Azalea\". Nel suo \"Ricordi di Sow\u014fl\", pubblicato nel 1935, ricord\u00f2 come, in un periodo in cui tutti i poeti coreani erano alla ricerca del nuovo e sperimentavano le correnti letterarie provenienti dall'Occidente, Kim Sow\u014fl avesse preferito scrivere adattando le sue poesie alla metrica, alle forme, alle immagini e al ritmo del canto popolare coreano. Tuttavia, il poeta non si sarebbe dimostrato contrario all'innovazione, che anzi speriment\u00f2 con l'introduzione della linea spezzata, per ottenere un miglioramento del ritmo delle sue poesie. Un esempio \u00e8 rappresentato da \"Road away\" (1923), nella quale Kim Sow\u014fl disassembla la struttura del verso poetico tradizionale coreano e lo riassembla in una nuova versione tipografica.\nLo studio approfondito dell'opera di Kim Sow\u014fl ebbe avvio dopo la Guerra di Corea (1950-1953). In questo periodo alcuni critici letterari nordcoreani come Kim Tong'Ni (1913-1995) e So Ch\u014fng-Ju (1915-2000), videro rappresentata nel tema della separazione tra il protagonista e l'amato/a, centrale nell'opera di Kim Sow\u014fl, la perdita d'identit\u00e0 sofferta dal paese durante il periodo della colonizzazione giapponese, confermata dalla presenza nelle poesie di un protagonista sempre in viaggio, incapace di trovare un luogo stabile in cui vivere, una sorta di vagabondo senza casa. Il sentimento di tristezza espresso nelle poesie fu quindi collegato alla nozione di \"han\", un sentimento di dolore, sofferenza e di risentimento causato dall'occupazione straniera. Questi critici rappresentarono Kim Sow\u014fl come un poeta realista che scriveva dell\u2019amore per la sua patria e per la sua popolazione.\nGrazie al tono e alla musicalit\u00e0 delle sue opere, \u00e8 anche conosciuto con il nome \u201cPoeta della musica popolare\u201d. \nLa popolarit\u00e0 di Kim Sow\u014fl raggiunse un picco negli anni 1960-1970, quando le sue poesie entrarono a far parte del programma letterario del sistema educativo coreano, come espressione della triste voce della popolazione coreana durante il periodo della colonizzazione giapponese. Durante gli anni Ottanta gli studi su di lui cessarono, perch\u00e9 in quel periodo la letteratura coreana si focalizz\u00f2 sul ruolo sociale e politico dello scrittore, e Kim Sow\u014fl venne criticato per non essersi interessato dei problemi sociali e politici della Corea durante il periodo del dominio giapponese."}
{"id": "2797555", "revid": "648716", "url": "https://it.wikipedia.org/wiki?curid=2797555", "title": "Val Clarea", "text": "La Val Clarea \u00e8 una breve valle tributaria della Val di Susa percorsa dal torrente Clarea. La valle si apre all'altezza di Giaglione e si incunea nel Massiccio dell'Ambin, gruppo montuoso delle Alpi Cozie.\nStoria.\nIl nome \"Clare\" deriva dal latino \"glarea\" (\"ghiaia\"), e si riferisce ai depositi ghiaiosi dovuti allo scorrere dei corsi d'acqua; dalla stessa radice derivano anche, ad esempio, i toponimi \"Gravere\" o \"Gravio\".\nUn tempo era percorsa da un sentiero proveniente dal Colle Clapier che permetteva di superare le Alpi poi interrotto in epoca altomedioevale da una frana.\nNel corso della seconda met\u00e0 del XV secolo si conclusero i lavori di costruzione del canale di Maria Bona, questo canale scavato nella roccia del Toasso Bianco raccoglie l'acqua del torrente Clarea per poi irrigare i campi di Giaglione.\nUltimamente \u00e8 stato ricavato un grande bacino di raccolta delle acque di per alimentare una centrale idroelettrica posizionata in caverna facente parte dell'impianto di Pont Ventoux.\nPunti di appoggio.\nIn alta valle si trova il Rifugio Luigi Vaccarone (2.747\u00a0m).\nSul Colle Avanz\u00e0 che collega la Val Clarea e la Val Cenischia c'\u00e8 l'omonimo Rifugio Avanz\u00e0, di propriet\u00e0 del comune di Venaus."}
{"id": "2797556", "revid": "767487", "url": "https://it.wikipedia.org/wiki?curid=2797556", "title": "Borujen", "text": "Bor\u016bjen (farsi \u0628\u064f\u0631\u0648\u062c\u0640\u0650\u0646 ) \u00e8 il capoluogo dello shahrest\u0101n di Borujen, circoscrizione Centrale, nella provincia di Chahar Mahal e Bakhtiari. "}
{"id": "2797557", "revid": "767487", "url": "https://it.wikipedia.org/wiki?curid=2797557", "title": "Fed Cup 2010 Zona Euro-Africana Gruppo I - Pool C", "text": "Il Gruppo C della zona Euro-Africana Group I nella Fed Cup 2010 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin."}
{"id": "2797561", "revid": "767487", "url": "https://it.wikipedia.org/wiki?curid=2797561", "title": "Federazione della Sinistra Democratica e Socialista", "text": "La Federazione della Sinistra Democratica e Socialista (in francese: \"F\u00e9d\u00e9ration de la gauche d\u00e9mocrate et socialiste\") era una coalizione di partiti presentatasi in occasione delle elezioni presidenziali del 1965 al fine di sostenere la candidatura di Fran\u00e7ois Mitterrand.\nNe facevano parte:\nLa federazione ottenne il 31,7% al primo turno el il 44,8% al secondo turno."}
{"id": "2797568", "revid": "767487", "url": "https://it.wikipedia.org/wiki?curid=2797568", "title": "Fed Cup 2010 Zona Euro-Africana Gruppo I - Pool D", "text": "Il Gruppo D della zona Euro-Africana Group I nella Fed Cup 2010 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin."}
{"id": "2797571", "revid": "838137", "url": "https://it.wikipedia.org/wiki?curid=2797571", "title": "Barbara La Marr", "text": "A met\u00e0 degli anni venti la sua stella era al massimo dello splendore: travolta dai ritmi vertiginosi della nascente industria del cinema di Hollywood, divenne dipendente dall'eroina. Mor\u00ec improvvisamente nel sobborgo di Altadena, a Downtown, quando era all'apice della carriera e a neppure trent'anni di et\u00e0, per una forma di tubercolosi aggravata da una nefrite.\n\u00c8 sepolta all'Hollywood Forever Cemetery e il suo nome \u00e8 inscritto fra quello delle celebrit\u00e0 della Hollywood Walk of Fame al numero 1621 di Vine Street. Il suo nome d'arte - La Marr - \u00e8 citato nella canzone di Flanagan &amp; Allen \"Underneath the Arches\" nel passaggio in cui Ches Allen legge alcune frasi da un quotidiano del 1926, anno di morte dell'attrice. Al suo nome d'arte si \u00e8 ispirato negli anni trenta il cineasta e suo grande estimatore Louis B. Mayer per scegliere lo pseudonimo da assegnare all'allora astro nascente del cinema Hedy Lamarr, il cui vero nome era Hedwig Eva Maria Kiesler.\nBiografia.\nNota per il suo fisico da pin-up, nel 1921 comparve come Milady de Winter nel film \"I tre moschettieri\" al fianco di Douglas Fairbanks; l'anno seguente fu accanto a Ram\u00f3n Novarro (grande rivale di Rodolfo Valentino per la palma di \"tombeur de femmes\") nel film muto \"Il prigioniero di Zenda\" (1922), tratto dal romanzo omonimo di Anthony Hope.\nEra nata con il nome di Reatha Dale da William Wallace e Rosana \"Rose\" Watson, di cui prese il cognome. Il padre lavorava per un quotidiano e la madre aveva avuto da un precedente matrimonio altri due figli: Henry, nato nel 1878, e Violet, nata nel febbraio 1881. La coppia ebbe un altro figlio William Watson Jr., che nacque nel giugno 1886, divenuto poi negli anni venti un attore di vaudeville con il nome d'arte di Billy Devore.\nGli Watsons vissero in varie localit\u00e0 quando La Marr era ancora nella prima infanzia. Dall'anno 1900, quando aveva quattro anni, la bambina and\u00f2 a vivere a Portland (Oregon), con i genitori, il fratello William, la sorellastra Violet Ross e il marito di Violet, Arvel Ross. Era ancora bambina che inizi\u00f2 a recitare in piccole produzioni teatrali a Tacoma.\nDal 1910, La Marr visse a Fresno (California) con i genitori. L'anno successivo la famiglia si trasfer\u00ec a Los Angeles per fissarsi poi al 220 di San Jose Street a Burbank. Nel gennaio 1913, assieme alla sorellastra Violet, la giovane adolescente part\u00ec in automobile per un'escursione di alcuni giorni in compagnia di un certo C.C. Boxley. Il gruppo si diresse verso Santa Barbara, ma in breve La Marr ebbe la sensazione che i compagni di viaggio non volessero lasciarla tornare a casa. Riusc\u00ec per\u00f2 a far ritorno a Los Angeles poich\u00e9 i due temevano di poter essere accusati di tentato rapimento. L'episodio ebbe una certa risonanza sui quotidiani e La Marr giunse a testimoniare contro la sorellastra, ma il caso venne archiviato.\nLa Marr apparve diverse volte sui giornali nei mesi successivi. A novembre dello stesso 1913, di ritorno da un viaggio in Arizona raccont\u00f2 di essersi sposata con un allevatore di bestiame di nome Jack Lytell, da poco rimasto vedovo, con cui sarebbe convolata a nozze in Messico. Secondo il suo racconto, Lytell la conobbe mentre lei era al volante di un'automobile e lui correva in groppa al suo cavallo. La rincorse fino a raggiungerla per proseguire il viaggio con lei. Il giorno dopo si sposavano. Disse anche che non sopportava di essere chiamata con il suo nome, Reatha, ma preferiva il soprannome d'infanzia, Beth.\nCarriera.\nDopo il matrimonio e il trasferimento con il marito a New York, La Marr trov\u00f2 lavoro come autrice di sceneggiature. Torn\u00f2 a Los Angeles nel 1920 per fare il suo debutto nel cinema. Negli anni successivi recit\u00f2 in parecchi film che le dettero la notoriet\u00e0 di una \"star\", fino a farle guadagnare l'appellativo di \"The Most Beautiful Girl In The World\", la \"pi\u00f9 avvenente ragazza al mondo\".\nLa Marr comp\u00ec agevolmente il salto da scrittrice di soggetti e sceneggiature per il cinema ad attrice. Dal primo grande ruolo a fianco di Douglas Fairbanks in \"Come presi moglie\" (1921), apparve in oltre trenta film, scrisse altre sette sceneggiature di successo per la United Artists e la Fox Film Corporation; danz\u00f2 anche in commedie musicali per i teatri di Broadway, girando brevi film con numeri di danza fra New York e Chicago. A Los Angeles, intanto, recit\u00f2 con diversi partner di grido quali Ram\u00f3n Novarro, Rodolfo Valentino e Clifton Webb.\nVita privata.\nLa Marr fu sposata cinque volte. Con: Jack Lytell (fra il 1913, quando aveva diciassette anni, al 1914), Lawrence Converse (nel 1914), Phil Ainsworth (dal 1916 al 1918), Ben Deeley (dal 1918 al 1921), l'attore Jack Dougherty (a cui \u00e8 fu legata dal 1923).\nAlcuni anni dopo la sua morte, si seppe che l'attrice ebbe un figlio da un uomo di cui non \u00e8 mai stato rivelato il nome. Il figlio, chiamato Marvin Carville La Marr, fu adottato alla sua morte dall'attrice ZaSu Pitts e dal marito di costei, il produttore cinematografico Tom Gallery. Al bambino venne cambiato il nome in Don Gallery. Divenuto adulto, fece anch'egli l'attore prima di stabilirsi a Puerto Vallarta, in Messico) (fra l'altro gli venne attribuita una liason sentimentale giovanile con Liz Taylor).\nLa Marr divenne celebre anche per le sue sorprendenti dichiarazioni: disse tra l'altro di essere solo figlia adottiva di Mr. e Mrs. Watson di Yakima, stato di Washington. A seconda dell'umore, usava declinare differenti origini esotiche. Molto realisticamente, gli storici del cinema convengono che fece di tutto per creare e accrescere un alone di fascino intorno alla sua figura.\nTossicodipendenza.\nNella Hollywood degli anni venti i ritmi forsennati di posa, l'abuso di alcol (e quindi il necessario veloce recupero dalle sbornie) e la ricchezza diffusa rendevano il campo particolarmente prospero per lo spaccio. Pare che uno dei pi\u00f9 attivi spacciatori della citt\u00e0 fosse un attore della troupe di Mack Sennett, detto il conte, che aveva avviato alla droga Wally Reid, Mabel Normand, Juanita Hansen e Alma Rubens. Anche Barbara la Marr fu nel suo giro, e prov\u00f2 ogni tipo di stupefacente conosciuto, prima di iniettarsi una dose fatale di eroina nel 1926. Spesso si era vantata dei suoi ritmi forsennati (impensabili, col senno di poi, per una persona che non faccia uso di sostanze alteranti), come l'abitudine di non dormire mai pi\u00f9 di due ore per notte, avendo \"di meglio da fare\", di avere amanti \"a dozzine, come le rose\".\nIl suo studio, quando mor\u00ec, parl\u00f2 di \"una dieta troppo rigorosa\".\nFilmografia.\nFilmografia completa di Barbara La Marr secondo l'IMDb."}
{"id": "2797574", "revid": "287204", "url": "https://it.wikipedia.org/wiki?curid=2797574", "title": "Blu di Coomassie", "text": "Il blu di Coomassie (detto anche Brilliant Blue, Brilliant Blue G, Acid Blue 90, C. I. 42655 e Brilliant Blue G 250) \u00e8 un colorante blu a base di trifenilmetano, sviluppato in origine per l'industria tessile ma ora comunemente impiegato per colorare le proteine nelle analisi biochimiche, specificamente nell'elettroforesi su gel di poliacrilammide con sodio dodecilsolfato (SDS-PAGE). Esistono due tipi di questo colorante: il Coomassie Brilliant Blue G-250 e il Coomassie Brilliant Blue R-250, che differiscono tra loro per l'aggiunta nel primo di due gruppi metile. Dopo aver immerso il gel nel colorante, si eluisce il colore in eccesso con un solvente (operazione detta di \"destaining\"). Questo trattamento consente la visualizzazione di bande corrispondenti alle proteine che hanno compiuto la loro corsa elettroforetica. Il gel generalmente contiene una serie di marker di peso molecolare (proteine di peso gi\u00e0 noto), per la stima del peso della proteina sconosciuta oggetto dell'analisi. Il nome \"Coomassie\" \u00e8 un marchio registrato della Imperial Chemical Industries.\nNome e scoperta.\nIl nome Coomassie fu adottato alla fine del XIX secolo come marchio commerciale dalla Levinstein Ltd, un produttore di coloranti con sede a Blackley (oggi un quartiere dell'area metropolitana di Manchester), nella commercializzazione di coloranti acidi per la lana. L'ispirazione venne da un recente fatto storico: nel 1896 durante la Quarta guerra anglo-ashanti, le forze britanniche avevano occupato la citt\u00e0 di Coomassie (l'odierna Kumasi in Ghana). Nel 1918 la Levinstein Ltd entr\u00f2 a far parte della British Dyestuffs, che a sua volta nel 1926 divenne parte della Imperial Chemical Industries. Sebbene l'ICI possieda ancora il marchio Coomassie, la societ\u00e0 non produce pi\u00f9 i coloranti.\nI coloranti blu a base di trifenilmetano disolfonato furono prodotti per la prima volta nel 1913 da Max Weiler, con sede a Elberfeld, Germania. Vari brevetti furono successivamente rilasciati sulla sintesi organica.\nGli studi pubblicati sulle riviste di biochimica si riferiscono frequentemente a questi coloranti semplicemente come \"Coomassie\" senza specificare quale colorante sia stato effettivamente usato. In realt\u00e0 l'Indice internazionale dei coloranti elenca oltre 40 coloranti con la parola \"Coomassie\" nel loro nome. Ci sono anche altri coloranti \"blu\" di Coomassie. Ad esempio, il Merck Index (10\u00aa edizione) include il Coomassie Blue RL (Acid Blue 92, C. I. 13390) che ha una struttura completamente diversa.\nColore del colorante.\nIl suffisso \"R\" nel nome del Coomassie Brilliant Blue R-250 \u00e8 un'abbreviazione di \"red\", cio\u00e8 \"rosso\", in quanto il colore blu del colorante ha una lieve sfumatura rossastra. Analogamente, nell'altra variante la \"G\" sta per \"green\", \"verde\", perch\u00e9 il colore blu ha una sfumatura pi\u00f9 verdastra. Il \"250\" originariamente indicava il grado di purezza del colorante.\nLa tinta dei due coloranti dipende dall'acidit\u00e0 della soluzione. La forma \"G\" del colorante \u00e8 stata studiata a fondo. A un pH minore di 0 il colorante ha un colore rosso con un assorbimento massimo a una lunghezza d'onda di . A un pH intorno a 1 il colorante \u00e8 verde con un assorbimento massimo a , mentre al di sopra di pH 2 il colorante \u00e8 blu vivo con un massimo a . A pH 7 il colorante ha assorbivit\u00e0 molare di .\nI diversi colori sono il risultato dei diversi stati di carica della molecola del colorante. Nella forma rossa, tutti e tre gli atomi di azoto portano una carica positiva. I due gruppi acidi solfonici hanno p\"K\"a estremamente bassi e saranno normalmente dotati di carica negativa, perci\u00f2 con un pH intorno a zero il colorante sar\u00e0 un catione con una carica totale di +1. Il colore verde corrisponde a una forma del colorante senza nessuna carica totale netta. Con pH neutro (pH 7), solo l'atomo di azoto della porzione di difenilammina porta una carica positiva e la molecola del colorante blu \u00e8 un anione con una carica totale di -1. I p\"K\"a per la perdita dei due protoni sono 1,15 e 1,82. Il protone finale si perde in condizioni alcaline e il colorante diventa di colore rosa (p\"K\"a 12,4).\nLe molecole del colorante si legano alle proteine compresa la lana (cheratina) per formare un complesso di coloranti proteici. La formazione del complesso stabilizza la forma anionica caricata negativamente del colorante producendo il colore blu, anche in condizioni acide, quando la maggior parte delle molecole in soluzione sono in forma cationica. Questa \u00e8 la base del saggio di Bradford che si usa per quantificare la concentrazione di proteina in una soluzione.\nIl colorante forma un complesso anche con il detergente anionico dodecilsolfato di sodio. La formazione di questo complesso stabilizza la forma verde neutra del colorante. Questo effetto pu\u00f2 interferire con la stima della concentrazione delle proteine che usa il saggio di Bradford. \u00c8 anche probabile che il detergente anionico competa con il colorante per legare la proteina.\nApplicazioni in biochimica.\nIl Coomassie Brilliant Blue R-250 fu usato per la prima volta per visualizzare le proteine nel 1963 da Fazekas de St. Groth e colleghi. Campioni di proteine furono separati elettroforeticamente su un foglio di acetato di cellulosa. Il foglio fu poi immerso in acido salicilsolfonico per fissare le bande delle proteine e poi trasferito in una soluzione del colorante.\nDue anni dopo, nel 1965, Meyer e Lambert usarono il Coomassie Brilliant Blue R-250 per tingere i campioni di proteine dopo la separazione elettroforetica in un gel di poliacrilammide. Essi immersero il gel in una soluzione del colorante contenente metanolo, acido acetico e acqua. Poich\u00e9 il colorante colorava il gel di poliacrilammide come pure la proteina, per visualizzare le bande delle proteine avevano bisogno di decolorare (in inglese \"to destain\") il gel, ci\u00f2 che fecero elettroforeticamente. Le pubblicazioni successive riferirono che i gel potevano essere decolorati con successo usando una soluzione di acido acetico.\nIl primo rapporto sull'uso della forma \"G\" del colorante per visualizzare bande di proteine in gel di poliacrilammide giunse nel 1967, quando il colorante fu disciolto in una soluzione di acido acetico contenente metanolo. Fu scoperto successivamente che le bande delle proteine potevano essere colorate senza colorare anche il poliacrilammide usando un colloide della forma \"G\" del colorante in una soluzione di acido tricloroacetico non contenente metanolo. Usando questa procedura non era pi\u00f9 necessario decolorare il gel. Le formulaziomi moderne usano tipicamente un colloide della forma \"G\" del colorante in una soluzione contenente acido fosforico, etanolo (o metanolo) e solfato di ammonio (o solfato di alluminio).\nIl saggio di Bradford utilizza le propriet\u00e0 spettrali del Coomassie Brilliant Blue G-250 per stimare la quantit\u00e0 di proteina in una soluzione. Un campione di proteina \u00e8 aggiunto a una soluzione del colorante in acido fosforico ed etanolo. Nelle condizioni acide il colorante \u00e8 normalmente di colore brunastro, ma legandosi alla proteina si produce la forma blu del colorante. L'assorbimento ottico della soluzione \u00e8 misurato a una lunghezza d'onda di 595\u00a0nm.\nLegandosi a una proteina, la molecola del colorante Coomassie Brilliant Blue G-250 dotata di carica negativa dar\u00e0 alla proteina una carica totale negativa. Questa propriet\u00e0 pu\u00f2 essere sfruttata per separare le proteine o i complessi proteici usando l'elettroforesi su gel di poliacrilammide in condizioni non denaturanti con una tecnica chiamata Blue Native PAGE. La mobilit\u00e0 del complesso nel gel di poliacrilammide dipender\u00e0 sia dalle dimensioni dello stesso complesso proteico (cio\u00e8 il peso molecolare) sia dalla quantit\u00e0 di colorante legata alla proteina.\nUsi medici.\nIl Brilliant Blue G \u00e8 stato usato recentemente in esperimenti scientifici per trattare le lesioni vertebrali nei topi di laboratorio. Esso agisce riducendo la risposta naturale del rigonfiamento del corpo, che pu\u00f2 far morire i neuroni dell'area per stress metabolico. Le prove sono ancora in corso per determinare se questo trattamento possa essere usato efficacemente negli esseri umani. I test recenti hanno somministrato il colorante entro 15 minuti dalla lesione, ma per essere efficace in un contesto reale, in cui pu\u00f2 occorrere tempo perch\u00e9 un paziente raggiunga il reparto di pronto soccorso, il trattamento dovrebbe essere efficace anche quando viene somministrato fino a due ore dopo la lesione. Il solo effetto collaterale riferito \u00e8 che i topi sono temporaneamente diventati blu.\nSotto il nome commerciale Brilliant Peel, il Brilliant Blue G \u00e8 usato come tintura per assistere i chirurghi nella chirurgia retinica."}
{"id": "2797575", "revid": "110157", "url": "https://it.wikipedia.org/wiki?curid=2797575", "title": "Convenzione delle Istituzioni Repubblicane", "text": "La Convenzione delle Istituzioni Repubblicane (in francese: Convention des institutions r\u00e9publicaines) era un partito politico attivo in Francia dal 1964 al 1971.\nFondato da Fran\u00e7ois Mitterrand, aveva una posizione socialista e repubblicana. Il soggetto sorse come associazione politica, ma divenne un vero e proprio partito in occasione delle elezioni presidenziali del 1965, quando si present\u00f2 nella Federazione della Sinistra Democratica e Socialista insieme alla Sezione Francese dell'Internazionale Operaia, al Partito Radicale e ad altre formazioni minori. L'alleanza era volta a sostenere la candidatura di Mitterrand contro Charles de Gaulle, che per\u00f2 ottenne la vittoria.\nIl partito conflu\u00ec nel 1971 nel Partito Socialista, di cui Mitterrand diverr\u00e0 successivamente leader."}
{"id": "2797586", "revid": "729019", "url": "https://it.wikipedia.org/wiki?curid=2797586", "title": "Ferdinand Sch\u00f6rner", "text": "Nominato Feldmaresciallo nell'aprile del 1945, poco prima della capitolazione del Terzo Reich, fu designato nel testamento di Hitler quale ultimo Comandante in capo dell'Esercito tedesco.\nBiografia.\nPrima guerra mondiale.\nFerdinand Sch\u00f6rner partecip\u00f2 alla prima guerra mondiale, combattendo sul fronte occidentale e su quello italiano. In particolare, prese parte, come tenente nel III battaglione del reggimento bavarese da montagna della Guardia, all'offensiva austro-tedesca a Caporetto del 1917 dove guid\u00f2 brillantemente il reparto che diede l'assalto con successo al monte Podklabuc, uno dei capisaldi principali delle linee difensive delle forze italiane. Per il valore dimostrato in questa battaglia, fu insignito dell'ordine Pour le M\u00e9rite, il massimo riconoscimento al valore dell'esercito tedesco.\nAl termine della guerra, Sch\u00f6rner entr\u00f2 a fare parte della Reichswehr, il nuovo esercito della Repubblica di Weimar.\nSeconda guerra mondiale.\nI primi anni.\nSin dall'inizio della seconda guerra mondiale, Sch\u00f6rner si mise in evidenza al comando del 98. Gebirgs-J\u00e4ger-Regiment durante l'invasione tedesca della Polonia.\nPromosso al grado di \"Generalmajor\", nel giugno del 1940 ottenne il comando della nuova 6. Gebirgs-Division. Alla testa di quest'unit\u00e0 prese parte all'Operazione Marita, partecipando agli scontri sulla linea Metaxas.\nAll'inizio del 1942 fu promosso al grado di \"General der Gebirgstruppe\", assumendo cos\u00ec il comando del XIX Corpo d'armata di montagna, operativo in Finlandia.\nNel novembre del 1943 gli fu assegnato il comando del XL Corpo d'armata corazzato, che difendeva una delle due teste di ponte tedesche oltre il Dnepr nel settore meridionale del fronte orientale. Le posizioni tedesche furono attaccate dall'VIII Armata guardie di Vasily Chuikov il 30 gennaio 1944: il XL Corpo d'armata corazzato sub\u00ec una pesante sconfitta, costringendo Sch\u00f6rner a ordinare una ritirata complessiva delle truppe sotto il suo comando.\nIl rapporto con il nazionalsocialismo.\nLe continue sconfitte subite dalla Wehrmacht sul fronte orientale avevano piegato fortemente il morale delle truppe e degli ufficiali, rendendoli sempre pi\u00f9 critici della condotta di guerra da parte del regime nazista. Per legare in modo ancora pi\u00f9 profondo l'esercito al partito nazista, Hitler decise la formazione di uno Stato Maggiore del NSDAP all'interno del Comando Supremo della Wehrmacht (OKW) e del Comando Supremo dell\u2019Esercito (OKH); il compito di questi organismi sarebbe stato quello di partecipare all'addestramento delle truppe e alla selezione degli ufficiali secondo la fedelt\u00e0 al nazionalsocialismo.\nIl 15 marzo 1944 Sch\u00f6rner fu posto a capo dello Stato Maggiore nazionalsocialista all'interno del Comando Supremo dell'Esercito (OKH). Egli era uno degli ufficiali pi\u00f9 vicini alle posizioni del partito nazionalsocialista e per questo la sua nomina fu naturale. Grazie a questo nuovo incarico, oltretutto, Sch\u00f6rner ottenne un canale di comunicazione diretto con Hitler, al quale avrebbe dovuto rispondere direttamente.\nNel suo primo ordine nel nuovo incarico, Sch\u00f6rner afferm\u00f2 che \"guerre di queste dimensioni non vengono decise da considerazioni numeriche o materiali\" e che \"l'educazione politica dei fanatici soldati nazionalsocialisti\" sarebbe stato il suo principale compito.\nVerso la fine.\nNei due ultimi anni di guerra, Sch\u00f6rner, grazie anche alla considerazione di cui godeva presso i vertici del regime nazista, ottenne diversi incarichi di comando di rilevanti unit\u00e0 tedesche impegnate sul fronte orientale. Il 2 marzo 1944 gli fu assegnato il comando della XVII Armata, ottenendo poi anche la promozione al grado di \"Generaloberst\". Dopo pochi giorni, fu addirittura posto al comando del Gruppo d'armate A, successivamente rinominato Gruppo d'armate Sud Ucraina, che difendeva il fianco meridionale del dispositivo di difesa tedesco. L'offensiva sovietica dell'inizio del 1944, inflisse un duro colpo a questo gruppo d'armate, costringendo le unit\u00e0 sotto il comando di Sch\u00f6rner a ritirarsi in territorio rumeno e a evacuare la penisola di Crimea.\nQuando il fronte meridionale si venne a stabilizzare, Sch\u00f6rner fu insignito del comando del Gruppo d'armate Nord, che difendeva le posizioni tedesche negli stati baltici. Tuttavia la pressione dei sovietici per\u00f2 era diventata ormai troppo pesante anche in questo settore, portando rapidamente allo sfondamento in pi\u00f9 punti delle linee difensive. Anche quando Sch\u00f6rner ottenne l'autorizzazione da Hitler a ripiegare, la situazione non miglior\u00f2 per il Gruppo d'armate Nord, ormai sopraffatto e circondato nella penisola della Curlandia.\nIl 26 gennaio 1945, Sch\u00f6rner venne richiamato dalla sacca in Curlandia per assumere il comando del Gruppo d'armate A, poi rinominato Gruppo d'armate Centro. Alla guida di quest'unit\u00e0, Sch\u00f6rner affront\u00f2 le fasi finali della seconda guerra mondiale. Il 5 aprile 1945 Sch\u00f6rner ottenne la nomina a \"Generalfeldmarschall\".\nDurante l'assalto finale dei sovietici verso Berlino, l'ala sinistra del Gruppo d'armate Centro fu sopraffatta dall'avanzata del I Fronte Ucraino; per riorganizzarsi ed evitare di essere accerchiato, Sch\u00f6rner ordin\u00f2 un ripiegamento verso sud. Dopo il suicidio di Hitler, per disposizione testamentaria dello stesso F\u00fchrer, Sch\u00f6rner fu nominato nuovo Comandante in capo dell'Esercito tedesco; tuttavia non riusc\u00ec mai a esercitare questo ruolo e a raggiungere il nuovo governo di D\u00f6nitz nel nord del Reich, poich\u00e9 il suo gruppo d'armate venne circondato attorno a Praga.\nIl 5 maggio 1945 iniziarono gli scontri finali tra le forze sovietiche e quelle tedesche a difesa di Praga. Il 7 maggio Alfred Jodl, Capo di stato maggiore del Comando supremo tedesco (OKW), accett\u00f2 le condizioni alleate per una resa incondizionata della Wehrmacht su tutti i fronti. Sorse a questo punto la necessit\u00e0 di informare le truppe che ancora si stavano battendo a Praga della resa e di ordinare loro il cessate il fuoco. L'OKW aveva perso i contatti con Sch\u00f6rner il 2 maggio, perci\u00f2 l'8 maggio un colonnello dello Stato Maggiore tedesco fu inviato attraverso le linee americane per entrare in contatto con il Feldmaresciallo.\nInformato delle novit\u00e0 e ricevuto l'ordine di arrendersi ai sovietici, Sch\u00f6rner disse che lui avrebbe trasmesso l'ordine alle sue truppe, ma che non avrebbe garantito di poterlo far rispettare. A suo dire infatti la maggior parte dei soldati tedeschi preferiva perire sul campo piuttosto che arrendersi ai sovietici. Le reali intenzioni del Feldmaresciallo erano invece quelle di aprirsi con le armi un varco verso occidente, per potersi cos\u00ec consegnare agli americani. Ovviamente il comando tedesco non poteva in alcun modo avallare una simile iniziativa; per questo motivo nello stesso giorno Sch\u00f6rner abbandon\u00f2 il suo comando e prese il volo verso l'Austria, dove per\u00f2 venne arrestato dagli americani.\nDopo la guerra.\nDopo la cattura da parte degli americani, Sch\u00f6rner fu consegnato ai sovietici nel 1951. Nel febbraio del 1952, fu condannato a 25 anni di reclusione, successivamente ridotti a 12. Dopo aver ottenuto l'autorizzazione a rientrare prima nella Germania orientale (nel 1954) e successivamente in quella occidentale, Sch\u00f6rner fu nuovamente sottoposto a processo da parte delle autorit\u00e0 federali e condannato a quattro anni e mezzo di prigione. Scontata la pena, torn\u00f2 a vivere a Monaco di Baviera, dove mor\u00ec il 2 luglio 1973."}
{"id": "2797587", "revid": "15756", "url": "https://it.wikipedia.org/wiki?curid=2797587", "title": "Palazzo Patern\u00f2 (Caserta)", "text": "il palazzo Patern\u00f2 \u00e8 un palazzo appartenuto alla casa Patern\u00f2 in Caserta, situato in Via \"San Carlo\".\nStoria.\nNella seconda parte del XVIII secolo, Ludovico Patern\u00f2, Marchese di Casanova, della Linea dei Duchi di San Nicola, fu nominato Luogotenente di Gran Camerlengo del Regno di Napoli e Reggente del Supremo Consiglio Collaterale. Egli era altres\u00ec Patrizio Catanese (dispaccio del Senato di Catania del 6.2.1728) e con Privilegio del 9.2.1737, pot\u00e9 scegliersi anche uno dei nobili Sedili di Napoli a suo piacimento.\nSuo figlio Lorenzo Maria (che spos\u00f2 la Marchesa Emanuela Ibanez de Mendoza, dei Marchesi di Montescar, discendente della Casa Reale Spagnola) fu nominato da Ferdinando IV Ministro della Suprema Giunta di Guerra. Egli ebbe a sua volta un figlio, Vincenzo, per il quale ordin\u00f2 un palazzo a Caserta, in prossimit\u00e0 della Reggia, sull'antica via San Carlo, a Gaetano Barba (nel 1765), che era il celebre architetto che aveva progettato anche alcune parti della Certosa di Padula, e in particolare lo scalone che ricorda in tutto quella che poi edific\u00f2 anche per il Palazzo Patern\u00f2 nella via San Carlo. La costruzione del palazzo termin\u00f2 10 anni dopo ed oggi, dopo vari restauri iniziati nel corso del XX secolo.\nDescrizione.\nLo scalone riprende il motivo del cerchio iscritto in un rettangolo usato per la Certosa, sulle porte di accesso al piano nobile, che si snoda in una lunga fuga di saloni completamente affrescati, sono posti busti marmorei che poggiano su volute e mensole, e il cortile, che si chiude con un'esedra, ospita una bellissima fontana del XVIII secolo.\nIl prof. Bassi sostiene che il motivo per cui fu commissionato questo Palazzo a Caserta \u00e8 da ricercarsi \"nella volont\u00e0 dei Patern\u00f2, come degli altri rappresentanti dei pi\u00f9 alti ranghi dello Stato e dell'aristocrazia, di seguire la Corte Borbonica nella citt\u00e0 reale...\" Il Palazzo fu poco abitato dai Patern\u00f2 perch\u00e9 essi avevano anche un'importante villa a Capodimonte (Napoli) - sempre edificata su disegno del Barba - e perci\u00f2 nel corso del XIX secolo vissero fra Napoli e la Sicilia. Inoltre, per molti anni della seconda met\u00e0 del XIX secolo, i Patern\u00f2 vissero nel Castello di Presicce (Lecce) della Casa de Liguoro, famiglia che si estinse in Casa Patern\u00f2 dopo il matrimonio fra la Principessa di Presicce Eleonora de Liguoro, ultima della sua Casa, ed il Duca Raffaele Patern\u00f2.\nIl Palazzo di Caserta fu perci\u00f2 chiuso e ospit\u00f2 per qualche tempo la sede dell'Arcivescovado di Caserta e la Biblioteca."}
{"id": "2797588", "revid": "287204", "url": "https://it.wikipedia.org/wiki?curid=2797588", "title": "ABN AMRO World Tennis Tournament 2010", "text": "L'ABN AMRO World Tennis Tournament 2010 \u00e8 stato un torneo di tennis che si \u00e8 giocato sul cemento indoor. \n\u00c8 stata la 38\u00aa edizione del torneo, facente parte dell'ATP World Tour 500 series nell'ambito dell'ATP World Tour 2010. \nSi \u00e8 giocato nell'impianto dell'Ahoy Rotterdam a Rotterdam nei Paesi Bassi, \ndall'8 al 14 febbraio 2010.\nGiocatori.\nAltri giocatori.\nI seguenti giocatori hanno ricevuto una wild card per il tabellone principale:\nI seguenti giocatori si sono qualificati per il tabellone principale:\nCampioni.\nSingolare.\n Robin S\u00f6derling ha battuto in finale Michail Ju\u017enyj 6-4, 2-0 ritiro.\nDoppio.\n Daniel Nestor / Nenad Zimonji\u0107 hanno battuto in finale Simon Aspelin / Paul Hanley 6-4, 4-6, 10-7.\nAltri eventi.\nCarrozzina.\nSingolare.\n Stephane Houdet ha battuto in finale Ronald Vink 6-3, 6-3."}
{"id": "2797590", "revid": "287204", "url": "https://it.wikipedia.org/wiki?curid=2797590", "title": "Ferdinand Schorner", "text": ""}
{"id": "2797591", "revid": "322321", "url": "https://it.wikipedia.org/wiki?curid=2797591", "title": "Giuseppe Di Donna", "text": "Biografia.\nAll'et\u00e0 di undici anni entr\u00f2 nell'ordine dei Trinitari. Fu missionario in Madagascar nella citt\u00e0 di Miarinarivo, dove contribu\u00ec allo sviluppo di quel paese.\nPer i suoi meriti fu richiamato nel 1939 dall'Africa da papa Pio XII per elevarlo nell'anno seguente alla dignit\u00e0 vescovile affidandogli la diocesi di Andria. Inizi\u00f2 il ministero episcopale il 5 maggio 1940. Qui, durante i difficili anni del dopoguerra, si prodig\u00f2 a mediare e mitigare le cruente e violente lotte tra i contadini e i proprietari terrieri, lotte che fecero parecchie vittime. Nel 1950 celebr\u00f2 il sinodo diocesano. Resse la diocesi di Andria fino alla morte, avvenuta a 50 anni, il 2 gennaio 1952, dopo una lunga malattia.\nNel 1956 inizi\u00f2 il processo di beatificazione. Nel 1998 la Conferenza episcopale pugliese ha inviato a papa Giovanni Paolo II la richiesta del riconoscimento delle virt\u00f9 eroiche di Giuseppe Di Donna, le quali sono state riconosciute da papa Benedetto XVI, nel concistoro del 3 luglio 2008, con il \"decretum super virtutibus\" allorch\u00e9 \u00e8 stato dichiarato venerabile.\nGenealogia episcopale.\nLa genealogia episcopale \u00e8:"}
{"id": "2797592", "revid": "1714743", "url": "https://it.wikipedia.org/wiki?curid=2797592", "title": "Sancho d'Alburquerque", "text": "Origine.\nEra figlio illegittimo del re di Castiglia e Le\u00f3n Alfonso XI e della di lui amante Eleonora di Guzm\u00e1n\nBiografia.\nPartecip\u00f2 alla rivolta dei nobili castigliani contro le norme dispotiche del re di Castiglia e Le\u00f3n, il proprio fratellastro Pietro I il Crudele e nella guerra civile che ne segu\u00ec fu un sostenitore del proprio fratello, Enrico di Trastamara, contro Pietro I.\nEnrico, nell'aprile del 1366, infatti, lo cre\u00f2 Conte di Alburquerque, Signore di Ledesma, Alba de Liste, Medell\u00edn, Tiedra e Montalb\u00e1n.Dopo la morte del fratello, Tello di Castiglia, nel 1370, gli succedette, per circa un anno, come alfiere maggiore dell'altro fratello, Enrico II di Trastamara, re di Castiglia.\nNel marzo del 1373, in base al Trattato di Santarem, imposto da suo fratello Enrico II al re del Portogallo, Ferdinando I, in cui, quest'ultimo, oltre a espellere dal Portogallo tutti gli ex sostenitori di Pietro I il Crudele, doveva rompere l'alleanza con l'Inghilterra e, come garanzia, cedere alla Castiglia sei citt\u00e0 portoghesi e approvare il fidanzamento di Sancho con la sorellastra di Ferdinando, Beatrice del Portogallo (1347-1381), figlia illegittima del re del Portogallo e dell'Algarve, Pietro I e della galiziana, In\u00e9s de Castro, che poi si erano sposati, nel 1354..Il matrimonio fu celebrato nello stesso mese di marzo del 1373.\nSancho mor\u00ec nemmeno un anno dopo.\nDiscendenza.\nSancho da Beatrice ebbe due figli e una figlia illegittima da un'amante di cui non si conosce n\u00e9 il nome n\u00e9 gli ascendenti."}
{"id": "2797596", "revid": "287204", "url": "https://it.wikipedia.org/wiki?curid=2797596", "title": "Team Spirit", "text": "Il Team Spirit (in italiano \"Spirito di squadra\") \u00e8 stato un esercizio congiunto di addestramento militare delle forze militari degli Stati Uniti d'America e della Corea del Sud tenutosi tra il 1976 e il 1993. \nFra il 1994 ed il 1996 l'esercizio venne previsto ma annullato ogni anno per incoraggiare il dialogo con il governo della Corea del Nord e disattivare il programma nucleare. \nNel 1997 il programma \u00e8 ripreso con il nome di \"Reception, Staging, Onward Movement and Integration of Forces\" (RSOI). Dal 2008 ha invece il nome di Key Resolve. Il regime Nordcoreano ha sempre osteggiato questo tipo di esercitazioni, dichiarando che si tratta di giochi di guerra volti a preparare l'invasione della Corea del Nord."}
{"id": "2797597", "revid": "2166030", "url": "https://it.wikipedia.org/wiki?curid=2797597", "title": "Piero Zeno", "text": "Origine e discendenza.\nDiscendente della nobile famiglia veneziana degli Zeno (o \"Zen\") fu soprannominato il \"Dragone\", per via della figura del drago che portava sul suo scudo. Lo Zeno ebbe una prole molto numerosa, infatti alla sua morte, lasci\u00f2 ben 10 figli tra maschi e femmine, tra i quali vanno ricordati l'ammiraglio Carlo Zeno e i navigatori Nicol\u00f2 e Antonio, avuti dalla prima moglie Agnese Dandolo sposata nel 1326.\nIl condottiero.\nNel 1330, fu nominato dalla Repubblica di Venezia, provveditore della flotta, nelle acque dell'arcipelago greco, dove perseguit\u00f2 i corsari turchi e liber\u00f2 la navigazione dai pericoli.\nNel 1334, fu inviato dalla Repubblica di Venezia in una spedizione contro i Turchi, e si congiunse con 8 galee francesi condotte da Jean de Chepoy, 10 galee dei cavalieri di San Giovanni ed altre cipriote. Intercett\u00f2 200 navi leggere del turco Yah\u015fi Bey, principe di Marmara, e del fratello Demir Han Bey, principe di Sinope. Le flotte si scontrarono nei pressi di Smirne, dove lo Chepoy e lo Zeno riportarono una netta vittoria sugli avversari con il seguente bilancio: 50 navi turche catturate o affondate e 5.000 turchi uccisi nel combattimento. Nel 1335, assunse il comando della flotta veneziana. Salp\u00f2 da Venezia con pi\u00f9 di 100 navi e si scontr\u00f2 con i turchi nell'arcipelago, riportando un'altra vittoria sugli avversari, ai quali vennero catturate molte navi, e successivamente sbarc\u00f2 in Anatolia. Nel 1337, torn\u00f2 in patria e partecip\u00f2 alla vittoriosa spedizione di Venezia, alleata di Firenze, contro gli Scaligeri.\nAssunse nuovamente il comando della flotta contro i turchi nel 1343. A capo di 15 galee, vi si colleg\u00f2 con i pontifici e con una squadra genovese di 4 unit\u00e0. Conquist\u00f2 Smirne, attaccando e vincendo sulla flotta ottomana. Si unirono alla sua armata anche le navi di Cipro e quelle dei cavalieri di Rodi. Realizz\u00f2 per la terza volta uno sbarco sulle coste dell'Asia Minore e si inoltr\u00f2 nella terraferma verso Smirne. Riconquist\u00f2 tale citt\u00e0 che venne subito assediata dagli avversari. Le truppe di Cipro e quelle dei Cavalieri Gerosolimitani tentarono di incendiare le macchine da guerra utilizzate dai turchi per assediare la citt\u00e0, ma furono sconfitti e avvenne una carneficina per i cristiani caduti in un'imboscata. Lo Zeno e l'ammiraglio Martino Zaccaria stavano assistendo in cattedrale alle funzioni celebrate dal patriarca di Costantinopoli Enrico d\u2019Asti, e a loro volta subirono un'altra imboscata da parte dei turchi. Nell'attacco vennero uccisi tutti i membri della spedizione. I corpi dello Zeno e del patriarca Enrico vennero successivamente trasportati nell'Isola di Negroponte per esservi sepolti. Secondo Marin Sanudo, viceversa, lo Zeno sarebbe invece morto durante uno scontro navale."}
{"id": "2797598", "revid": "1543377", "url": "https://it.wikipedia.org/wiki?curid=2797598", "title": "ABN AMRO World Tennis Tournament 2010 - Singolare", "text": "Il singolare dell'ABN AMRO World Tennis Tournament 2010 \u00e8 stato un torneo di tennis facente parte dell'ATP World Tour 2010.\nAndy Murray \u00e8 il detentore del titolo, ma ha deciso di non partecipare a questa edizione.Robin S\u00f6derling ha vinto il torneo battendo in finale Michail Ju\u017enyj che si \u00e8 ritirato sul punteggio di 6-4, 2-0 per lo svedese."}
{"id": "2797599", "revid": "324090", "url": "https://it.wikipedia.org/wiki?curid=2797599", "title": "Van Jacobson", "text": "\u00c8 stato direttore del Network Research Group dell'Universit\u00e0 di Berkeley, Chief Scientist in Cisco Systems, Chief Scientist in Packet Design. Attualmente \u00e8 Research Fellow nel Palo Alto Research Center (PARC).\n\u00c8 noto principalmente per l'ideazione dell'algoritmo, che porta il suo nome, usato per calcolare il timer di ritrasmissione nel protocollo TCP. \u00c8 anche l'inventore dell'algoritmo di compressione dell'intestazione TCP/IP descritto in RFC 1144.\nInoltre \u00e8 coautore di numerosi strumenti di diagnostica di rete, tra i quali traceroute e tcpdump.\nPer il suo lavoro ha ricevuto alcuni prestigiosi riconoscimenti."}
{"id": "2797600", "revid": "102537985", "url": "https://it.wikipedia.org/wiki?curid=2797600", "title": "Trasfigurazione (Giovanni Bellini Venezia)", "text": "La Trasfigurazione \u00e8 un dipinto tempera su tavola (143x68 cm) di Giovanni Bellini, databile al 1455-1460 circa e conservato nel Museo Correr di Venezia.\nStoria.\nL'opera fa parte del nucleo di opere cosiddette \"mantegnesche\" della fase giovanile del Bellini, dove cio\u00e8 sono evidenti le influenze del cognato Andrea Mantegna. Per questo la datazione si colloca vicino al periodo 1455-1460, quando Mantegna fece probabilmente anche un soggiorno a Venezia, facilitando il contatto tra i due pittori.\nLa firma del Mantegna, nel cartiglio in basso, \u00e8 ritenuta apocrifa e fu all'origine dei primi errori attributivi.\nLa provenienza del dipinto \u00e8 ignota; perch\u00e9 al momento del lascito alla citt\u00e0 di Venezia, nel 1830, il donatore Teodoro Correr aveva distrutto ogni documentazione riguardante la sua storia precedente.\nDescrizione e stile.\nL'opera era originariamente cuspidata e in un secondo momento venne \"attualizzata\" dandole la forma rettangolare attuale.\nElia e Mos\u00e8 si manifestano accanto a Ges\u00f9 sul monte Tabor, mentre poco pi\u00f9 in basso sono rimasti folgorati gli apostoli Pietro, Giacomo e Giovanni, secondo un'iconografia che ha le sue origini dai vangeli sinottici.\nTutta la composizione \u00e8 concepita secondo un moto ascendente, diviso dagli strati rocciosi, che culmina nella figura biancovestita di Cristo. Le figure sono inarcate sulle proprie spalle, con le teste forzate in scorci arditi, dettati probabilmente da un desiderio di emulare le stupefacenti illusioni prospettiche di Mantegna. La scansione dei piani infatti \u00e8 enfatizzata prospetticamente da una visione \"da sotto in su\" del gruppo superiore di Cristo tra i profeti.\nSpiccano le linee spezzate e il segno asciutto e incisivo, nelle rocce come nei panneggi, con un'espressivit\u00e0 cruda che andr\u00e0 progressivamente attenuandosi nelle opere successive di Giovanni. Ne \u00e8 un esempio il paesaggio che, soprattutto a sinistra, \u00e8 gi\u00e0 impostato a una maggiore dolcezza e a un realismo fresco che qui si incontra forse per la prima volta in un'opera dell'artista. Grazie infatti alla nuova enfasi posta sulla luce e il colore, la veduta \u00e8 intenerita e riesce a immergere la scena miracolosa in una dolce atmosfera vespertina, derivata dall'esempio fiammingo."}
{"id": "2797609", "revid": "1442080", "url": "https://it.wikipedia.org/wiki?curid=2797609", "title": "ABN AMRO World Tennis Tournament 2010 - Doppio", "text": "Il doppio dell'ABN AMRO World Tennis Tournament 2010 \u00e8 stato un torneo di tennis facente parte dell'ATP World Tour 2010.\nDaniel Nestor e Nenad Zimonji\u0107 erano i detentori del titolo e si confermati campioni vincendo la finale contro Simon Aspelin e Paul Hanley per 6-4, 4-6, 10-7."}
{"id": "2797611", "revid": "2166030", "url": "https://it.wikipedia.org/wiki?curid=2797611", "title": "Martino Zaccaria", "text": "Biografia.\nFiglio primogenito di Paleologo Zaccaria e Giacomina Spinola. Alla morte del padre, assunse con il fratello Benedetto II, il comando delle isole di Chio e di Focea nel 1314.\nNel 1319 i due fratelli Zaccaria ricevettero l'investitura al dominio delle due localit\u00e0 egee da parte di Filippo di Costantinopoli, e a Martino venne conferito il titolo di re e di despota, titolo che egli poteva trasmettere a tutti i suoi discendenti \"utriusque sexus\", cio\u00e8 sia maschi che femmine.\nSi un\u00ec in matrimonio con Maria Ghisi, figlia maggiore di Bartolomeo Ghisi, gran connestabile di Morea che oltre alla castellania di Tebe, aveva il possesso di uno dei terzieri dell'Eubea e la signoria di Tino, Micono e delle Sporadi settentrionali. In seguito, ottenne la baronia di Chalandritsa da Aymon de Rans dal cavaliere al quale era stata donata da Luigi di Borgogna dopo l'estinzione della casata dei Tremelay. Dal matrimonio nacquero due figli, Centurione e Bartolomeo.\nNel 1317, fece una guerra contro i turchi, che venne vinta e gli permise di occupare il porto di Smirne, e nel 1318, con l'aiuto dei Cavalieri di Rodi respinse un attacco turco, e riusc\u00ec ad imporre agli ottomani un pesante tributo di passaggio per i loro mercanti.\nNel 1320, in seconde nozze, spos\u00f2 Jaqueline de La Roche, ultima erede del ramo cadetto della casa dei duchi di Atene che gli port\u00f2 in dote le baronie di Veligosti in Messenia e di Damala in Argolide. Vedendo accresciuto il proprio potere, allontan\u00f2 il fratello Benedetto III da Chio promettendogli una cospicua pensione annua. Nel 1324, fu tradito da quest'ultimo, che si present\u00f2 all'imperatore contro l'operato del fratello, e ci\u00f2 gli cost\u00f2 la decadenza dai titoli ottenuti negli anni precedenti. Chio venne occupata da una flotta di 105 navigli inviati dallo stesso imperatore, Martino fu catturato e fatto prigioniero a Costantinopoli.\nNel 1331, usc\u00ec di prigione a seguito delle pressioni di papa Clemente VI e del re di Francia. Nel 1343, fu messo al comando della crociata contro Umar Bey, emiro di Aydin nella riconquista di Smirne persa nel 1328. Lo Zaccaria, us\u00f2 questa spedizione per tentare la riconquista di Chio. A capo della flotta denominata \"Santa Unione\", riusc\u00ec a conquistare Smirne.\nNel 1345, con il veneziano Piero Zeno, stava assistendo in cattedrale alle funzioni celebrate dal patriarca di Costantinopoli Enrico d\u2019Asti, ma subirono un attacco da parte dei turchi, e lo Zaccaria vi mor\u00ec insieme a tutti gli uomini della spedizione.\nCuriosit\u00e0.\nLe gesta di Martino Zaccaria sono citate nel \"Merope\" di Gabriele D'Annunzio."}
{"id": "2797617", "revid": "110157", "url": "https://it.wikipedia.org/wiki?curid=2797617", "title": "Podhrad\u00ed (Karlovy Vary)", "text": "Podhrad\u00ed (in tedesco \"Neuberg\" o \"Neuberg bei Asch\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nPodhrad\u00ed si trova sul lato sinistro del torrente A\u0161sk\u00e9ho, circa 5 miglia a nord di A\u0161. \u00c8 situato sotto il promontorio sul quale sorgono i resti del castello di Neuberg, struttura del XIII secolo.\nIl paese confina ad ovest con Havlovice, Libnatov e Krizanov, a nord con Rtyne v Podkrkonosi, Popluzi, Batnovice, Zalesi, Sychrov, Upice e Male Svatonovice, ad est con Lhota za Cervenym Kostelcem e Cerveny Kostelec e a sud con Stolin, Mstetin, Konciny, Slatina nad Upou, Cervena Hora, Olesnice, Litobor.\nPrima della seconda guerra mondiale, era una comunit\u00e0 indipendente, quindi formava un comune unico. Nel 1975 \u00e8 stato unito ad A\u0161 per poi ridividersi definitivamente nel 1990.\nStoria.\nLa prima menzione scritta del paese risale al 1288."}
{"id": "2797626", "revid": "287204", "url": "https://it.wikipedia.org/wiki?curid=2797626", "title": "Pillio da Medicina", "text": "Vita.\nDella sua vita prima di insegnare sappiamo poco, le prime informazioni date dalle proprie note autobiografiche presenti nella \"Summa in Tres Libri\" ci dice che trascorse tre anni come insegnante a Bologna. Qui fin\u00ec l'opera del \"Libellus disputatorius\" dove descrive per l'appunto il suo \"metodo brocardico\" nel 1175 si trasfer\u00ec a Modena poich\u00e9 il clima universitario bolognese era troppo rigido e per i debiti. A Modena insegn\u00f2 il suo metodo in quanto lo preferiva allo studio passivo e metodico delle semplici glosse o summae. A Modena, \"Pillio da Medicina\" scrive anche la \"Summa Cum essem Mutine\" (trad.: quando ero a Modena), raccolta di quaestiones sui libelli e sulla fase preparatoria della lite e continu\u00f2 l'opera di glossatore per i \"Tres Libri\" (gli ultimi tre libri del Corpus Iuris Civilis, che trattano di tributi, coloni e altri particolari istituti amministrativi) iniziata dal Piacentino. Inser\u00ec a Modena come materia di studio anche l'opera dei \"Libri feudorum\" e ispirato da questa elabor\u00f2 anche l'istituto \"dominio diviso\" utilizzato nel feudo lombardo:il \"dominium diretto\" e il \"dominium utile\". Con buona probabilit\u00e0 insegno il resto della sua vita a Modena e mor\u00ec all'inizio del XIII secolo a Modena o a Bologna.\nIl \"metodo brocardico\".\nUn utilizzo particolare del brocardo (massima giuridica) si riscontra nell'insegnamento di \"Pillio\" maestro della scuola di Modena che elabor\u00f2 nell'opera del \"Libellus disputatorius\", in opposizione al periodo dei grandi glossatori (XII-XIII secolo) il \"metodo brocardico\". Per far apprendere i suoi allievi, i meccanismi e gli strumenti giuridici utilizzava i \"brocardi\" prendendo massime dalla compilazione Giustinianea e a questi adduceva degli \"argomenta\" o \"generalia\" (presi sia dal diritto romano, dal diritto longobardo-franco, nonch\u00e9 dal visigoto), cio\u00e8 argomentazioni a favore e contro il principio espresso nell'opera giustinianea, da qui avveniva un dibattito su due fronti da una parte pro e dall'altra contro, infine metteva la \"solutio\" (soluzione) della controversia.\nIl \"dominio diviso\".\n\"Pillio\" sulla base dei suoi studi dei \"Libri feudorum\" definisce il feudo lombardo un \"dominio diviso\" dove divideva la propriet\u00e0 del feudo in due sottospecie molto spesso spettanti a persone differenti:\nDa sottolineare che secondo questa teoria non \u00e8 detto che il \"dominium diretto\" e il \"dominium utile\" siano di soggetti differenti poich\u00e9 il proprietario potrebbe benissimo godere della cosa e di conseguenza detenere sia il dominium diretto che quello utile."}
{"id": "2797627", "revid": "287204", "url": "https://it.wikipedia.org/wiki?curid=2797627", "title": "Danielle Van de Kamp", "text": "Danielle Van de Kamp (precedentemente Katz) \u00e8 un personaggio della serie televisiva \"Desperate Housewives\". \u00c8 interpretata dall'attrice Joy Lauren.\nIl personaggio.\n\u00c8 la secondogenita di Rex e Bree Van de Kamp. Anche lei vive un rapporto difficile con i genitori, specialmente con la madre. Nella prima stagione ha una relazione con John Rowland, amante di Gabrielle Solis. Successivamente si innamora di Matthew Applewhite, e nella terza serie ha un flirt con il suo insegnante di storia.\nCarattere.\nDanielle \u00e8 spregiudicata e spesso viene evidenziato il fatto che non brilli per intelligenza. Per di pi\u00f9 sembra essere molto volubile e ha avuto varie relazioni nel corso della serie, quasi tutte finite male.\nRuolo all'interno della serie TV.\nPrima stagione.\nDanielle ha 15 anni e si \u00e8 rassegnata, al contrario del fratello alla mania di perfezione di Bree e sottolinea in ogni occasione il poco affetto che nutre per lei. Con il padre invece sembra avere un buon rapporto. A scuola \u00e8 la presidentessa del club dell'astinenza sessuale, ma paradossalmente nel corso della serie avr\u00e0 molte relazioni e sar\u00e0 Bree a provocare la rottura con quasi tutti i suoi uomini. Nella prima serie, comunque non ha molta importanza per l'economia della storia, eccetto quando Bree trova un profilattico e scopre che la ragazza ha intenzione di copulare con John, il giardiniere di Gabrielle. Bree dissuade John dall'avere un rapporto con Danielle e il ragazzo la lascia.\nSeconda stagione.\nNella seconda serie Danielle ha 16 anni e si innamora di Matthew Applewhite, il figlio della nuova vicina Betty. Bree \u00e8 contraria al fatto che sua figlia frequenti il giovane, poich\u00e9 ritiene che lui e sua madre nascondano qualcosa. Ovviamente Danielle non seguir\u00e0 i consigli di sua madre, che a causa della caduta del suo mondo perfetto, diventer\u00e0 alcolista e si far\u00e0 chiudere in una clinica psichiatrica. Danielle progetta insieme a Matthew una fuga romantica, ma Betty informa Bree che Matthew \u00e8 un assassino che ha incolpato per anni il fratello ritardato. Bree allora fugge dalla clinica e corre a casa, dove trova sua figlia e Matthew che svuotano la cassaforte. Si mette davanti alla porta, impedendo ai due di andarsene e Matthew punta una pistola contro Bree. Solo ora Danielle comprende il suo errore e urla a Matthew di abbassare l'arma. Proprio mentre lui sta per uccidere Bree, per\u00f2, la S.W.A.T. spara Matthew al cuore, uccidendolo.\nTerza stagione.\nNella terza serie Danielle, a soli 17 anni ha una relazione con il suo insegnante di storia, un uomo sposato. Quando Bree ne viene a conoscenza, obbliga l'uomo a lasciare sua figlia, minacciando di denunciarlo per pedofilia, in modo che la moglie possa usarlo contro di lui nella causa di divorzio. In seguito, il nipote di Edie Britt, Austin, tradisce Julie Mayer con lei: le due ragazze, tra l'altro, sono grandi amiche. Danielle rimane incinta del giovane: Bree non \u00e8 disposta ad accettare la gravidanza della figlia, cos\u00ec giovane e comunque nubile, considerando tutto ci\u00f2 come un grave colpo per l'immagine perfetta della sua famiglia. Coadiuvata dal marito, decide allora di mettere in scena una sua finta gravidanza, nascondendo la figlia in un convento e dicendo in giro che \u00e8 andata a studiare in Europa.\nQuarta stagione.\nLa madre di Rex, Phyllis scopre la finta gravidanza della nuora e porta via Danielle dal convento, facendola soggiornare nella sua casa di riposo. Bree e Orson convincono Danielle a tornare nel convento e ad affidare loro il bambino, una volta nato. Durante una festa di Halloween organizzata da Bob e Lee, Danielle arriva travestita da Bree e all'improvviso le si rompono le acque. Partorisce cos\u00ec di nascosto, aiutata dal marito di Katherine Mayfair, Adam. Al momento della nascita del bambino, battezzato Benjamin Tyson Hodge, Danielle ha 18 anni e lo lascia ai genitori e parte per studiare a Miami.\nDopo la fine della quarta stagione , Danielle abbandona il cast regolare nella serie.\nQuinta stagione.\nNella quinta stagione c'\u00e8 un salto temporale di 5 anni dalla quarta quindi Danielle ha 23 anni. Si scopre per\u00f2 che un anno dopo la fine della quarta stagione, a 19 anni, la giovane ha sposato Leo Katz, un avvocato, che l'ha convinta a riprendersi il figlio. Nel corso della quinta stagione, fa visita alla madre, che per\u00f2 non approva il suo modo eccessivamente progressista di educare il bambino (non gli permette di mangiare la carne, si fa chiamare per nome da lui, lo alleva facendolo studiare a casa). Bree allora d\u00e0 al nipotino un hot-dog di nascosto da sua madre, ma il bambino lo vomita durante una cena con i vicini e Danielle riparte infuriata, provocando cos\u00ec una nuova frattura fra di loro.\nSesta stagione.\nDanielle ritorna a Wisteria Lane quando sua madre la invita a cena per farle conoscere il figlio illegittimo di suo padre Rex, Sam Allen. Si dimostra sorpresa che il ragazzo voglia entrare a far parte della sua famiglia e pi\u00f9 tardi nella serie, Sam ricatta Bree, dicendole che quella sera Danielle aveva bevuto davvero molto e gli aveva rivelato alcuni segreti di famiglia, fra cui il fatto che dieci anni prima Andrew aveva investito la madre di Carlos Solis.\nSettima stagione.\nDanielle fa visita a Bree con il figlio Benjamin. Bree scopre che dietro questa improvvisata c'\u00e8 lo zampino di Ren\u00e9e: ha offerto un volo in prima classe a Danielle per confortare la madre, ancora sofferente per il suo divorzio da Orson, ma in realt\u00e0 vuole metterla in ridicolo davanti a Keith, sottolineando il fatto che sia nonna.\nOttava stagione.\nDanielle torna nuovamente con Benjamin a Wisteria Lane, dopo essere stata lasciata da suo marito Leo. Inizialmente, Bree si dimostra caustica nei confronti della figlia, che ha sempre commesso errori. Decide comunque di offrirle il suo vecchio laboratorio del catering e dei finanziamenti per svolgere un'attivit\u00e0 via Internet: vendere attrezzi da ginnastica. Ma, grazie a Ren\u00e9e, Bree scopre che in realt\u00e0 vende delle \"altalene del sesso\". Dapprima arrabbiata con la figlia, Bree riflette sugli ultimi avvenimenti che l'hanno vista complice nell'omicidio del patrigno di Gabrielle, e si riconcilia, affettuosamente, con la figlia, ammettendo di non essere per niente perfetta, e decide di continuare a finanziare da lontano la sua attivit\u00e0."}
{"id": "2797628", "revid": "287204", "url": "https://it.wikipedia.org/wiki?curid=2797628", "title": "Trst\u011bnice (Karlovy Vary)", "text": "Trst\u011bnice (in tedesco \"Neudorf bei Plan\" o \"Neudorf II\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Skeln\u00e9 Hut\u011b e Chodovsk\u00e1 Hu\u0165 ad ovest, Drmoul, Mal\u00e1 Hle\u010fsebe, Usovice, Velk\u00e1 Hle\u010fsebe, Klimentov, Horgassing, Mari\u00e1nsk\u00e9 L\u00e1zn\u011b e Stanoviste a nord, Chotenov e Holubin ad est e Zadn\u00ed Chodov, Kyjov, Doln\u00ed Jadru\u017e, Horn\u00ed Jadru\u017e, Svat\u00e1 Anna e Chodov\u00e1 Plan\u00e1 a sud.\nStoria.\nSi ritiene che la citt\u00e0 fu fondata intorno al 1100. La prima menzione scritta del villaggio risale al 1367. I registri ecclesiastici pi\u00f9 antichi riguardo alla parrocchia di San Vito sono del 1384, che copriva una vasta area circostante.\nNel XVI secolo, la citt\u00e0 era protestante; il ritorno del cattolicesimo si verific\u00f2 solo nel 1624, con l'istituzione di un prete cattolico. Nel 1742 le truppe francesi marciarono attraverso il villaggio. Nel 1788 il comune era composto da 69 case. Nel 1895 il numero di abitazioni sal\u00ec a 84. Il 1921 fu un anno molto significativo per il comune: infatti venne apportata la modifica in lingua ceca del suo nome, il quale, da Neudorf, fu cambiato dunque in Trst\u011bnice.\nDopo l'accordo di Monaco di Baviera, il villaggio pass\u00f2 nel 1938 sotto l'amministrazione della Germania: appartenne alla Contea di Plan da allora al 1939 e, fino al 1945, alla contea di Tachau. Dopo la guerra, Trst\u011bnice torn\u00f2 alla Cecoslovacchia e gli abitanti tedeschi furono espulsi.\nNel 1945 venne ristabilito l'Okres di Plan, soppresso nel 1949, anno in cui il comune pass\u00f2 all'Okres di Marienbad, sciolto nel 1960.\nDal 1961 Horn\u00ed Ves \u00e8 frazione di Trst\u011bnice, mentre il comune appartiene all'Okres di Cheb."}
{"id": "2797630", "revid": "767487", "url": "https://it.wikipedia.org/wiki?curid=2797630", "title": "Tu\u0159any (Karlovy Vary)", "text": "Tu\u0159any (in tedesco \"Thurn\") \u00e8 un comune della Repubblica Ceca facente parte del distretto di Cheb, nella regione di Karlovy Vary. Si trova circa 17 chilometri ad est di Cheb e 5 chilometri a sud di Kyn\u0161perk nad Oh\u0159\u00ed.\nStoria.\nLa prima menzione scritta del paese risale al 1352. Oggi nel villaggio possiamo trovare un antico casale in legno, molto ben ricostruito e utilizzato come ristorante. Nelle sue vicinanze si trova un crocifisso risalente al 1866. Nei dintorni ci sono diverse vecchie fattorie, non in buone condizioni. Il monumento ai caduti per la liberazione della Cecoslovacchia si trova nel villaggio limitrofo, Butte, ricostruito dalle entit\u00e0 locali. \nInfrastrutture e trasporti.\nStrade del paese sono in buone condizioni. Da Tu\u0159any si raggiunge l'uscita 156 dell'autostrada E48-E49/R6. La ferrovia passa attraverso i villaggi, la fermata pi\u00f9 vicina \u00e8 Kyn\u0161perk nad Oh\u0159\u00ed. "}
{"id": "2797631", "revid": "110157", "url": "https://it.wikipedia.org/wiki?curid=2797631", "title": "Valy (Karlovy Vary)", "text": "Valy (in tedesco \"Schanz\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Sekersk\u00e9 Chalupy, Jedlov\u00e1, Star\u00e1 Voda ad ovest, L\u00e1zn\u011b Kyn\u017evart, Horn\u00ed Lazy a nord, H\u00f6rgassing, Mari\u00e1nsk\u00e9 L\u00e1zn\u011b e Stanoviste ad est e Velk\u00e1 Hle\u010fsebe, Klimentov, Mal\u00e1 Hle\u010fsebe, Drmoul, Usovice, Velk\u00e9 Kr\u00e1sn\u00e9, Mal\u00e9 Kr\u00e1sn\u00e9, Horn\u00ed Ves, Trst\u011bnice, Plansk\u00e1 Hu\u0165 e Skeln\u00e9 Hut\u011b a sud."}
{"id": "2797635", "revid": "287204", "url": "https://it.wikipedia.org/wiki?curid=2797635", "title": "Trasfigurazione di Cristo (disambigua)", "text": ""}
{"id": "2797637", "revid": "36426", "url": "https://it.wikipedia.org/wiki?curid=2797637", "title": "Trasfigurazione di Cristo (Giovanni Bellini Venezia)", "text": ""}
{"id": "2797645", "revid": "857138", "url": "https://it.wikipedia.org/wiki?curid=2797645", "title": "Valy", "text": "Il toponimo Valy pu\u00f2 riferirsi a diverse localit\u00e0 della Repubblica Ceca:"}
{"id": "2797646", "revid": "1543377", "url": "https://it.wikipedia.org/wiki?curid=2797646", "title": "Nube del Compasso", "text": "La Nube del Compasso \u00e8 una densa nube molecolare gigante non illuminata situata nella costellazione del Compasso; la sua posizione \u00e8 facilmente individuabile grazie alla brillante stella e si estende per alcuni gradi nella parte centrale della costellazione.\nSi tratta di una delle nebulose meno studiate in assoluto fra quelle poste entro una distanza di 1000\u00a0parsec dal sistema solare; la nube \u00e8 composta da due addensamenti principali, noti come Circinus-E e Circinus-W, e ospita degli intensi fenomeni di formazione stellare, generanti esclusivamente stelle di piccola e media massa, concentrati soprattutto su Cir-W. La formazione stellare potrebbe essere stata provocata dall'esplosione di una supernova nelle sue vicinanze.\nLa distanza della nube, probabilmente attorno ai 700\u00a0parsec (2300 anni luce), coincide con una regione interbraccio fra il Braccio di Orione e quello del Sagittario.\nOsservazione.\nLa Nube del Compasso si osserva lungo la brillante scia della Via Lattea meridionale, sul bordo meridionale, al centro dell'omonima costellazione; la sua posizione \u00e8 estremamente facile da individuare, grazie alla presenza della celebre stella , la cui magnitudine apparente costituita dalla somma delle sue componenti \u00e8 pari a -0,27, rendendola cos\u00ec la terza stella pi\u00f9 luminosa del cielo ad occhio nudo. Nelle notti pi\u00f9 buie la Nube del Compasso pu\u00f2 essere individuata come una piccola macchia oscura situata circa 1,5\u00b0 a sudest di , che maschera la luce diffusa della Via Lattea. Con strumenti professionali \u00e8 possibile scorgere, nella parte sudoccidentale di questa nube oscura, una piccola nube illuminata con al centro una stellina poco appariscente: quest'oggetto \u00e8 catalogato come vdBH 65a e costituisce una piccola frazione illuminata per riflessione dei gas del complesso nebuloso.\nLa costellazione del Compasso giace ad una declinazione fortemente australe, al punto che dall'emisfero boreale la sua visibilit\u00e0 \u00e8 limitata alla fascia tropicale e subtropicale; dall'emisfero australe, al contrario, si presenta circumpolare da gran parte delle sue regioni, mentre in prossimit\u00e0 dell'equatore tramonta solo per una decina di ore al giorno. A causa della precessione degli equinozi, il polo sud celeste si sta lentamente spostando nella sua direzione; entro alcune migliaia di anni per\u00f2 il movimento di precessione porter\u00e0 il polo sud celeste in direzione della Colomba e questa parte di cielo assumer\u00e0 delle declinazioni sempre pi\u00f9 boreali e fra 10-12\u00a0000 anni sar\u00e0 ben osservabile anche da gran parte dell'emisfero nord.\nStruttura e fenomeni di formazione stellare.\nQuesta regione di cielo \u00e8 relativamente poco studiata ed \u00e8 stata trascurata a lungo anche a causa della sua posizione fortemente australe. La nube appare divisa in due parti ben distinte; la parte pi\u00f9 orientale \u00e8 la pi\u00f9 estesa, ma \u00e8 anche la meno studiata, mentre la parte sudoccidentale, pi\u00f9 piccola, \u00e8 stata studiata molto dettagliatamente a causa degli intensi fenomeni di formazione stellare che avvengono al suo interno. Queste due parti sono spesso identificate con le sigle Circinus-E e Circinus-W. I fenomeni di formazione stellare della nube generano esclusivamente stelle di piccola e media massa e sono stati probabilmente favoriti dall'esplosione di una supernova nelle sue vicinanze, come sembra indicare anche la struttura a bolla che si sovrappone alla nube e che si estende anche al di l\u00e0 di questa.\nLa distanza della nube \u00e8 stata indicata come pari a circa 700\u00a0parsec (2300 anni luce); questa distanza corrisponde a una regione esterna al Braccio di Orione, intermedia fra questo e il Braccio del Sagittario o nelle immediate vicinanze di quest'ultimo. In realt\u00e0 le stime della sua distanza sono scarse e talvolta incerte, indicate anche in una fascia compresa fra 600 e 900\u00a0parsec. A questa distanza, la massa totale della nube sarebbe pari a circa 47000 masse solari.\nNella nube sono note 23 sorgenti infrarosse catalogate dall'IRAS, gran parte delle quali sono associate a dei getti molecolari individuabili nella banda del CO e coincidenti di fatto con altrettanti oggetti HH; questi getti sono la prova pi\u00f9 evidente dell'attivit\u00e0 di formazione stellare presente nella regione. Fra gli oggetti pi\u00f9 evidenti vi \u00e8 la sorgente IRAS\u00a014568-6304, situata nella nube Circinus-W; questa sorgente coincide con una stella di Classe\u00a0I ed \u00e8 associata alla piccola nebulosa a riflessione vdBH\u00a065a. Una stella probabilmente partecipante all'illuminazione della nebulosa \u00e8 MOH\u03b1\u00a010. Il getto molecolare associato a questa sorgente prende il nome di HH\u00a0139 e presenta dei lobi compatti. A brevissima distanza si trova la sorgente IRAS\u00a014592-6311, associata alla nube vdBH\u00a065b e coincidente con una giovane stella Ae/Be di Herbig; questa stella presenta delle notevoli linee di emissione e possiede la sigla di stella variabile DG\u00a0Circini. A questa stella \u00e8 associato anche un maser ad acqua leggermente variabile. A pochi minuti d'arco da questa sorgente si trovano quattro getti molecolari, identificati con le sigle da HH\u00a0140 a HH\u00a0143.\nUn'altra sorgente notevole \u00e8 IRAS\u00a014564\u20136254, situata all'interno di una nube massiccia posta sul bordo settentrionale di Circinus-W; secondo alcuni studi, fa parte di un piccolo raggruppamento di quattro sorgenti, indicate con le sigle da Cir-MMS\u00a01 a Cir-MMS\u00a04, disperse su uno spazio di 0,15\u00a0parsec e poste in uno stadio evolutivo differente l'una dalle altre. Nella nube sono state individuate inoltre 47 stelle con emissioni H\u03b1, delle quali una quindicina mostrano delle emissioni accertate."}
{"id": "2797647", "revid": "37723", "url": "https://it.wikipedia.org/wiki?curid=2797647", "title": "Dahlia Adult 3", "text": ""}
{"id": "2797651", "revid": "767487", "url": "https://it.wikipedia.org/wiki?curid=2797651", "title": "Restitutore analogico", "text": "Il restitutore analogico \u00e8 uno speciale stereoscopio utilizzato nell'osservazione di fotogrammi stereometrici.\nCaratteristiche.\nIl restitutore analogico \u00e8 in grado di:\nMarca mobile.\nNell'osservazione stereoscopica, possibile grazie agli oculari del reestitutore, le marche di riferimento, proiettate sui fotogrammi, si fondono in un unico riferimento, chiamato marca mobile che pu\u00f2 spostarsi:\nIl piede sinistro dell'operatore, infine, comanda, tramite un pedale, l'abbassamento della punta scrivente dell'autografo.\nAutografo Wild A2.\nL'autografo Wild A2 \u00e8 un restitutore universale, cio\u00e8 in grado di ricostruire la posizione di fotogrammi comunque orientati.\nAutografo Wild A40.\nL'autografo Wild A40', \u00e8 un restitutore in grado di ricevere solo fotogrammi scattati nel rispetto del \"caso normale\", cio\u00e8 con assi ottici delle camere metriche disposti ortogonalmente alla \"base\". Il suo funzionamento \u00e8 analogo a quello del Wild A2, ma le operazioni per l'inserimento delle lastre, nel caso sia stato gi\u00e0 tarato per una camera metrica (nel caso particolare la Wild C120), dura 5 minuti a differenza dei 20-30 minuti richiesti dal primo. Anche le operazioni di \"taratura\" erano abbastanza semplici, considerato che la \"camera stereometrica\" veniva fornita dalla casa costruttrice con una coppia di fotogrammi, derivanti dalla ripresa di un campo di prova. Questo era costituito da quattro mire, disposte a T su un terreno piano, le cui coordinate, nel sistema di riferimento della camera, avevano coordinate A(-9.40, 16), B(0.60,16), C(10.60, 16) e D(0.60, 6). Per ogni tipo di camera la \"taratura\" dell'autografo, prima di effettuare qualsiasi restituzione di fotogrammi della camera stessa, veniva fatta una sola volta. In pratica si sistemava sul pantografo un disegno planimetrico, in scala, dei quattro punti e si effettuava una verifica. In caso di risultati negativi, si procedeva alla correzione degli errori con l'uso di viti micrometriche, che intervenivano sull'eventuale convergenza delle lastre e sul possibile dislivello."}
{"id": "2797653", "revid": "326822", "url": "https://it.wikipedia.org/wiki?curid=2797653", "title": "First Love Limited", "text": ""}
{"id": "2797655", "revid": "767487", "url": "https://it.wikipedia.org/wiki?curid=2797655", "title": "Ieremia Movil\u0103", "text": "La conquista del trono.\nPotente boiaro della famiglia Movile\u0219ti, Ieremia venne posto su trono di Ia\u0219i dal cancelliere polacco \"hetman\" Jan Zamoyski. Zamoyski aveva deciso d'intervenire in Moldavia per estromettere dal potere il generale valacco \u0218tefan R\u0103zvan, subentrato con la forza al voivoda Aron Tiranul grazie all'appoggio del voivoda transilvano Sigismondo B\u00e1thory e dell'imperatore Rodolfo II d'Asburgo.\nMesso al potere dai polacchi, Ieremia risolse di chiudere la partecipazione moldava alla Lunga Guerra, avviando accordi di pace con l'Impero ottomano. Mentre la Moldavia veniva invasa dal \"Khan\" di Crimea \u011eaz\u0131 II Giray, vassallo della Sublime Porta, Movil\u0103 apr\u00ec i negoziati con il Gran Vizir Koca Sinan Pasha. Nell'ottobre del 1595 Ieremia sconfisse i tartari, poi sigl\u00f2 a Cecora un trattato con Istanbul. In dicembre, R\u0103zvan tent\u00f2 di riconquistare il trono moldavo, appoggiato da truppe inviate da B\u00e1thory, ma venne sconfitto da Movil\u0103 e, una volta catturato, impalato.\nNel 1597, Ieremia rafforz\u00f2 la sua posizione nominando \"hetman\" del suo esercito il fratello Simion Movil\u0103.\nLa lotta contro Michele di Valacchia.\nOrmai divenuto un vassallo sia del sultano turco che della potente Confederazione Polacco-Lituana, Movil\u0103 trov\u00f2 un formidabile avversario nel voivoda di Valacchia Michele il Coraggioso. Fresco della vittoria contro le truppe transilvane del cardinale Andrea B\u00e1thory (Battaglia di \u0218elimb\u0103r), Michele di Valacchia, ormai (1599) sovrano della Transilvania, mosse contro la Moldavia.\nIl 7 maggio 1600, nella Battaglia di Bac\u0103u, Michele il Coraggioso schiacci\u00f2 le truppe di Ieremia Movil\u0103 e del redivivo Sigismondo B\u00e1thory, giunto con rinforzi polacchi. Movil\u0103 e B\u00e1thory si rinchiusero nel castello di Hotin poi (11 giugno) Movil\u0103 fugg\u00ec riuscendo ad attraversare il Dniester ed a raggiungere il campo dell'hetman Stanis\u0142aw \u017b\u00f3\u0142kiewski. L'onere della lotta contro i valacchi pass\u00f2 direttamente ai polacchi. \u017b\u00f3\u0142kiewski e Jan Karol Chodkiewicz liberarono la Moldavia dalle truppe di Michele poi passarono ad attaccarlo in Valacchia, ottenendo una cruciale vittoria nella Battaglia di fiume Teleaj\u0103n che estese il potere della Confederazione Polacco-Lituana fino al Danubio. Ieremia Movil\u0103 venne rimesso sul trono moldavo e suo fratello Simion divenne voivoda di Valacchia. Costretto a rinegoziare la sua alleanza con l'imperatore Rodolfo II, Michele il Coraggioso pot\u00e9 rientrare in Valacchia solo nel 1601 ma, dopo l'ennesima vittoria sulle truppe di Sigismondo B\u00e1thory (Battaglia di Goroszl\u00f3), venne assassinato per ordine del generale asburgico Giorgio Basta il 9 agosto, onde evitare problemi all'annessione austriaca della Transilvania. Lo scoppio di un conflitto tra la Confederazione polacca e la Svezia costrinse i polacchi ad allontanarsi dalla Valacchia, che venne prontamente occupata dai turchi, ed a rafforzare la loro presenza in Moldavia.\nFamiglia.\nIeremia era figlio di Maria (morta tra il 1614 ed il 1616), figlia illegittima di Petru IV Rare\u0219. Sua moglie fu la nobildonna ungherese Elzbieta Csomortany de Losoncz (morta ad Istanbul nel 1617); una figura fondamentale nella storia della diffusione del cattolicesimo in Moldavia. I figli di Ieremia furono tutti sovrani di Moldavia mentre le sue figlie sposarono membri della famiglia Potoccy, appartenente ai ranghi della \"Szlachta\" polacca:\nNel 1585, Ieremia Movil\u0103 fece costruire il Monastero di Sucevi\u021ba, presso il quale venne poi sepolto."}
{"id": "2797656", "revid": "298229", "url": "https://it.wikipedia.org/wiki?curid=2797656", "title": "Campionati europei di atletica leggera 1966", "text": "I VIII campionati europei di atletica leggera si sono tenuti a Budapest, in Ungheria, dal 30 agosto al 4 settembre del 1966 al N\u00e9pstadion.\nNazioni partecipanti.\nTra parentesi, il numero di atleti partecipanti per nazione."}
{"id": "2797661", "revid": "1568601", "url": "https://it.wikipedia.org/wiki?curid=2797661", "title": "Ghiacciaio Pio XI", "text": "Il ghiacciaio Pio XI, o ghiacciaio Br\u00fcggen, \u00e8 un ghiacciaio situato nella Patagonia cilena. Esso fu battezzato in onore del papa dell'epoca da Alberto Maria De Agostini, missionario ed esploratore italiano, che giunse per primo in questa area nel 1931. \nEsso avanza giorno dopo giorno verso gli insediamenti indigeni, che nell'ultimo secolo sono stati ridotti enormemente. Infatti \u00e8 uno dei pochi ghiacciai dell'emisfero sud, e del mondo ad essere in avanzamento. Questo territorio \u00e8 minacciato da una forte acquacoltura di salmoni che inquina le acque e uccide animali, tra cui alcuni in via d'estinzione."}
{"id": "2797662", "revid": "339392", "url": "https://it.wikipedia.org/wiki?curid=2797662", "title": "Sigismondo B\u00e1thory", "text": ""}
{"id": "2797667", "revid": "1573940", "url": "https://it.wikipedia.org/wiki?curid=2797667", "title": "Harpyionycteris", "text": "Harpyionycteris () \u00e8 un genere di pipistrello della famiglia degli Pteropodidi. \nDescrizione.\nDimensioni.\nAl genere Harpyionycteris appartengono pipistrelli di medie dimensioni con la lunghezza dell'avambraccio tra 70,5 e 92\u00a0mm e un peso fino a 142\u00a0g.\nCaratteristiche craniche e dentarie.\nLe ossa pre-mascellari, gli incisivi superiori ed i canini sono notevolmente inclinati verso l'esterno. I canini superiori hanno due cuspidi, quelli inferiori tre, mentre i denti masticatori hanno pi\u00f9 cuspidi.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e si estende sugli arti inferiori, i piedi e gli avambracci per almeno i primi tre-quarti. Il muso \u00e8 lungo ed affusolato, le narici sono prominenti e tubulari. Gli occhi sono grandi. Le orecchie sono relativamente corte, ben separate tra loro e con l'estremit\u00e0 arrotondata. Le membrane alari sono ricoperte di macchioline pi\u00f9 chiare e sono attaccate lungo i fianchi del corpo e posteriormente alla prima falange del secondo dito del piede. La tibia \u00e8 insolitamente accorciata, pi\u00f9 di qualsiasi altro membro della famiglia degli Pteropodidi. Il secondo dito della mano \u00e8 fornito di artiglio. Il terzo metacarpo \u00e8 pi\u00f9 lungo del quinto, che a sua volta \u00e8 leggermente pi\u00f9 lungo del quarto. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Il calcar \u00e8 ben sviluppato.\nDistribuzione.\nQuesto genere \u00e8 diffuso nelle Filippine e sull'isola di Sulawesi.\nTassonomia.\nIl genere comprende due specie."}
{"id": "2797687", "revid": "767487", "url": "https://it.wikipedia.org/wiki?curid=2797687", "title": "Colpo su colpo", "text": "Colpo su colpo (\"The Naked Runner\") \u00e8 un film del 1967 con Frank Sinatra, Nadia Gray, Edward Fox e Peter Vaughan."}
{"id": "2797692", "revid": "767487", "url": "https://it.wikipedia.org/wiki?curid=2797692", "title": "Tu sei il mio destino", "text": "Tu sei il mio destino (\"Young At Heart\") \u00e8 un film del 1954 diretto da Gordon Douglas.\nTrama.\nGregory Tuttle, professore di musica, vive in una cittadina del Connecticut con sua sorella Jenny e con le sue tre figlie, Fran, Amy, e Laurie, Fran la maggiore, si fidanza con Bob, Amy viene corteggiata da un bravo ragazzo che fa l'operaio, mentre Laurie, la pi\u00f9 piccola, si rifugia nel canto, occupando con esso tutta la sua giornata e investendovi tutti i suoi sogni. Nella sonnolenta cittadina l'arrivo di Alex, un giovane compositore, d\u00e0 uno strattone alla vita familiare. Tutte e tre le sorelle si innamorano del bel ragazzo, ma questo chiede a Laurie di sposarlo. L'arrivo di Barney, amico di Alex , ragazzo dall'aspetto malinconico, magnetizza l'attenzione di Laurie, che se ne invaghisce. La ragazza vuole riuscire a tirare fuori Barney dal suo stato depressivo e perci\u00f2 abbandona Alex il giorno stesso del matrimonio per convolare a nozze con Barney. I due novelli sposi si trasferiscono a New York, ma la loro situazione economica non \u00e8 delle migliori e Barney non riesce a reagire. I due tornano a casa per le feste di Natale e l\u00ec c'\u00e8 anche Alex. Ascoltando non visto un colloquio tra il suo amico e Laurie, Barney fraintende e decide di uccidersi ma non ci riesce. Solo la notizia della sua imminente paternit\u00e0 gli ridar\u00e0 la voglia di vivere."}
{"id": "2797703", "revid": "1573940", "url": "https://it.wikipedia.org/wiki?curid=2797703", "title": "Epomops", "text": "Epomops () \u00e8 un genere di pipistrello della famiglia degli Pteropodidi. \nDescrizione.\nDimensioni.\nAl genere Epomops appartengono pipistrelli di medie dimensioni con la lunghezza dell'avambraccio tra 77 e 102\u00a0mm e un peso fino a 190\u00a0g.\nCaratteristiche craniche e dentarie.\nIl cranio presenta un rostro assottigliato anteriormente, una scatola cranica bassa e rotonda e un palato ampio. Gli incisivi inferiori sono bicuspidati. Sono presenti da 3 a 5 creste palatali inter-dentali spesse pi\u00f9 altre pi\u00f9 sottili.\nSono caratterizzati dalla seguente formula dentaria:\nAspetto.\nLa pelliccia \u00e8 corta. Le parti dorsali sono marroni mentre quelle ventrali sono pi\u00f9 chiare, talvolta con l'addome bianco. I maschi hanno dei caratteristici ciuffi di peli bianchi sulle spalle, intorno ad una sacca ghiandolare situata all'interno di una tasca cutanea. Il muso \u00e8 lungo, largo, le labbra e le guance sono fortemente espansibili. Gli occhi sono grandi. Le orecchie sono relativamente corte e hanno le caratteristiche macchie bianche alla loro base anteriore e posteriore. La coda \u00e8 rudimentale, talvolta formata da due vertebre soltanto, l'uropatagio \u00e8 ridotto ad una sottile membrana lungo la parte interna degli arti inferiori, il calcar \u00e8 ben sviluppato. Nei maschi la laringe, l'osso ioide e le corde vocali sono modificati e adattati per emettere suoni potenti, similmente a \"H.monstrosus\".\nDistribuzione.\nIl genere \u00e8 diffuso nell'Africa subsahariana.\nTassonomia.\nIl genere comprende tre specie."}
{"id": "2797705", "revid": "116059280", "url": "https://it.wikipedia.org/wiki?curid=2797705", "title": "C\u00e0 dell'Acqua", "text": "C\u00e0 dell'Acqua \u00e8 una frazione del comune italiano di Borgo San Giovanni.\nStoria.\nLa piccola localit\u00e0 rurale di C\u00e0 dell'Acqua venne citata per la prima volta nel 1375, quando le terre vennero acquistate da Ursina Visconti, vedova di Matteo.\nNel Seicento la localit\u00e0 fu propriet\u00e0 della famiglia Trivulzio.\nIn et\u00e0 napoleonica (1809-16) C\u00e0 dell'Acqua fu frazione di Cazzimani, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune di C\u00e0 dell'Acqua contava 543 abitanti. Nel 1865 C\u00e0 dell'Acqua venne aggregata definitivamente a Cazzimani."}
{"id": "2797710", "revid": "121840279", "url": "https://it.wikipedia.org/wiki?curid=2797710", "title": "Cane da pastore bergamasco", "text": "Il cane da pastore bergamasco \u00e8 una razza di cane con origini nelle Alpi italiane vicino a Bergamo, dove veniva originariamente usato come cane da pastore, riconosciuta dalla FCI (Standard N. 194, Gruppo 1, Sezione 1).\nStoria.\nDiscende da quel ceppo di cani conduttori e mandriani giunto in Occidente dall'Oriente al seguito di popolazioni nomadi e delle loro greggi. Data la diffusa pastorizia, i progenitori del Pastore Bergamasco trovarono nel territorio dell'arco alpino un'area ideale per esprimere al meglio le proprie attitudini. Fin dal 1300 \u00e8 accertato l'impiego di questo cane in qualit\u00e0 di conduttore della tipica pecora bergamasca. Nei quattro secoli successivi il Pastore Bergamasco ha conosciuto un buon incremento grazie all'espandersi dell'allevamento di ovini. Dopo il 1700, invece, a seguito di una progressiva riduzione dell'attivit\u00e0 pastorale, anche questo cane conosce dei momenti di vera e propria crisi, fino a sfiorare l'estinzione nel periodo delle due Guerre Mondiali. Il primo intervento selettivo \u00e8 quello iniziato dal marchese Paolo Cornaggia verso il 1890. Il cane all'epoca viene ancora chiamato \"Cane da Montagna\". Nel 1949 nasce la Societ\u00e0 amatori Pastore Bergamasco. Qualche anno pi\u00f9 tardi giunge infine lo standard ufficiale.\nDescrizione.\nLa coda rimane inserita all'ultimo terzo della groppa, grossa e robusta alla radice, si affusola verso la punta. \u00c8 coperta di pelo caprino lievemente ondulato. I colori accettati in esposizione sono tutte le gradazioni dal nero (non lucido) al grigio, anche a macchie. Il colore deve essere determinato dalla radice del pelo, perch\u00e9 l'infeltrimento della parte lanosa genera nei bioccoli sfumature di colore diverso, anche isabella nei cani di colore grigio. Il pelo \u00e8 molto abbondante, lungo e diversificato: di tessitura ruvida (caprina) sulla met\u00e0 anteriore del tronco; lanoso (ovino) a bioccoli sulla restante met\u00e0; meno ruvido sulla testa. Gli occhi sono grandi, di colore marrone pi\u00f9 o meno scuro, con rima palpebrale leggermente ovale. Le orecchie: inserite alte, semipendenti, di forma triangolare e con i due terzi terminali cadenti. La lunghezza del muso eguaglia quella del cranio. Nel suo insieme \u00e8 grossa a forma di parallelepipedo. Il cranio \u00e8 largo e leggermente convesso tra le orecchie. I piedi sono di forma ovale con dita ben arcuate e chiuse.\nCarattere.\nDotato di temperamento equilibrato, ubbidiente e sensibile, \u00e8 un cane molto versatile: la sua capacit\u00e0 di apprendere e di decidere infatti, insieme all'innata pazienza, ne fanno un cane adatto agli impieghi pi\u00f9 svariati. Nella famiglia identifica il gregge, o comunque la comunit\u00e0, di cui ama tenere uniti i membri. \u00c8 un ottimo compagno/guardiano per i bambini, da lui considerati cuccioli o comunque soggetti pi\u00f9 deboli da difendere. Anche se molto protettivo non \u00e8 per\u00f2 mai morbosamente possessivo. Non \u00e8 mai aggressivo bench\u00e9 sia un ottimo guardiano della casa, svolgendo un'efficace attivit\u00e0 deterrente pur senza diventare mai pericoloso.\nCure.\n\u00c8 un cane rustico, non richiede che pochissime cure da parte del proprietario. Una particolare attenzione va posta soltanto al momento della formazione dei boccoli, quando \u00e8 necessario districare il pelo con le mani per favorirne il loro naturale assembramento.\nConsigli.\nUna grossa limitazione alla diffusione del Pastore Bergamasco \u00e8 la notevole massa di pelo che fa temere possa trasformarsi in un ricettacolo di cattivi odori. Gli esperti della razza sottolineano che il pelo pu\u00f2 s\u00ec emanare cattivo odore, ma solo se il cane viene rinchiuso in spazi limitati come box o canili, senza avere la possibilit\u00e0 di scorrazzare all'aria aperta. \u00c8 dunque molto importante che questo cane abbia la possibilit\u00e0 di muoversi e passeggiare al verde.\nContrariamente a quanto comunemente si pensa il Pastore Bergamasco pu\u00f2 essere lavato ogni qual volta \u00e8 necessario. Particolare cura e attenzione \u00e8 da rivolgere per\u00f2 alla fase del risciacquo e dell'asciugatura che richiede parecchio tempo. Le femmine tendono pi\u00f9 facilmente a formare i caratteristici boccoli a causa del pelo pi\u00f9 lanoso, specie se la tosatura non viene effettuata almeno una volta l'anno.\nIl pelo del muso e di tutta la parte anteriore, nonch\u00e9 dell'area ano-genitale va pettinata frequentemente per evitare la formazione di feltri e del conseguente ristagno di materiale organico, fonte di cattivi odori. Un'altra accortezza rimane quella di non sfoltirlo troppo sul muso e soprattutto sugli occhi, in alcuni esemplari abbastanza delicati.\nDiffusione.\nNel 2012 sono stati iscritti 82 cuccioli ai libri genealogici ENCI e la sua diffusione \u00e8 piuttosto calante."}
{"id": "2797713", "revid": "287204", "url": "https://it.wikipedia.org/wiki?curid=2797713", "title": "C\u00e0 dell\u2019Acqua", "text": ""}
{"id": "2797718", "revid": "124836104", "url": "https://it.wikipedia.org/wiki?curid=2797718", "title": "Costa degli Dei", "text": "La Costa degli Dei \u00e8 il nome con cui si designa un tratto di costa marina del Mar Tirreno meridionale che si estende da Pizzo Calabro a Nicotera, cio\u00e8 l'intero tratto marittimo della provincia di Vibo Valentia, in Calabria. \u00c8 la parte di costa che delimita il cosiddetto \"corno di Calabria\", lungo circa 55\u00a0km di, che si presenta con una morfologia variegata.\nDescrizione.\nViene chiamata \"la costa degli dei\" perch\u00e9 anticamente si diceva avessero dimora gli dei che la scelsero per la sua bellezza paesaggistica. La costa viene anche chiamata \"La Costa Bella\" per i suggestivi panorami con le Isole Eolie che distano solo 32 miglia nautiche. \nA lunghe spiagge bianche, si succedono rocce frastagliate creando piccole calette raggiungibili solo a piedi o in barca. \nIn questo panorama, Tropea riveste un ruolo importantissimo, che la rende una localit\u00e0 di elevata vocazione turistica a livello internazionale, tanto da meritare la dicitura \"Perla del Tirreno\", per la sua bellezza paesaggistica. Altra attrattiva \u00e8 Capo Vaticano, che riveste un punto di riferimento della realt\u00e0 turistica vibonese e calabrese. Partendo da nord i comuni che ricadono su questo tratto di costa sono: Pizzo Calabro, Vibo Valentia, Briatico, Zambrone, Parghelia, Tropea, Ricadi, Joppolo e Nicotera.\nInfrastrutture e trasporti.\nIl percorso stradale, che permette di raggiungere tutti i centri, si svolge sulla SS 522.\nNumerose le corse del treno mono-binario, che percorre l'intera costa servendo tutti i comuni, con l'eccezione di Pizzo nella cui citt\u00e0 la stazione si trova molto lontana dal centro e dai luoghi turistici, con frequenti partenze dalle stazioni FS di Lamezia Terme fino a quella di Rosarno e viceversa, ma che per un numero di ragioni, tra cui le poche stazioni spesso collocate in posizioni identificate alla fine dell'Ottocento e quindi in nessun modo adeguate allo sviluppo turistico e residenziale successivo, risulta largamente sottoutilizzato.\nCultura.\nSerie televisive.\nLa Costa degli Dei \u00e8 citata nella fiction Solo per amore -\n destini incrociati, dove avviene un \"incidente\" in elicottero.\nLa Costa degli Dei \u00e8 stata la location della serie tv Rai \"Gente di mare\"."}
{"id": "2797720", "revid": "1305772", "url": "https://it.wikipedia.org/wiki?curid=2797720", "title": "Monastero di Sucevi\u021ba", "text": "Il monastero di Sucevi\u021ba \u00e8 un convento ortodosso situato nella parte nord-orientale della Romania. Sorge presso il fiume Sucevi\u021ba (affluente del Suceava), nell'omonimo villaggio, a diciotto chilometri dalla citt\u00e0 di R\u0103d\u0103u\u021bi, nella parte meridionale della Bucovina.\nIl complesso \u00e8 stato costruito nel 1585 su commissione della famiglia Movile\u0219ti (nello specifico i fratelli Ieremia Movil\u0103, Gheorghe Movil\u0103 e Simion Movil\u0103).\nLa chiesa \u00e8 stata dichiarata Patrimonio dell'umanit\u00e0 dell'UNESCO come parte del complesso delle Chiese della Moldavia.\nL'architettura della chiesa fonde elementi bizantini e gotici ma resta sostanzialmente in linea con le altre chiese dipinte della Moldavia settentrionale. Le mura della chiesa, sia all'esterno che all'interno, sono coperte di affreschi raffiguranti episodi del Vecchio e del Nuovo Testamento, realizzati nel 1601. La corte interna del complesso disegna un quadrato di circa 100 metri di lato, circondato da mura alte 6 metri e spesse 3 metri. Altre strutture difensive sono le quattro torri angolari.\nSucevi\u021ba fu una residenza principesca, oltre che un complesso monastico fortificato dedito alla produzione di manoscritti e libri stampati. Le mura ospitano oggi un museo dei reperti rinvenuti in loco: suppellettili ecclesiastiche in argento, libri e manoscritti, i ricchi affreschi delle tombe dei Movile\u0219ti.\nIl monastero contiene la tomba del voivoda di Moldavia Ieremia Movil\u0103, morto nel 1606, e di suo fratello Simion.\nLa chiesa \u00e8 stata dichiarata Patrimonio dell'umanit\u00e0 dell'UNESCO come parte del complesso delle Chiese della Moldavia."}
{"id": "2797725", "revid": "125000372", "url": "https://it.wikipedia.org/wiki?curid=2797725", "title": "S sorda", "text": "In italiano, viene comunemente e impropriamente chiamata S sorda o aspra il fonema (come in sasso\" , fricativa alveolare sorda), in contrapposizione al fonema (come in sbaglio\" , fricativa alveolare sonora), che \u00e8 detto \"s sonora\" o \"dolce\".\nI due fonemi in italiano sono rappresentati entrambi dal grafema S. La loro distribuzione \u00e8 per\u00f2 perlopi\u00f9 complementare e non crea problemi d'incertezza, eccetto in posizione intervocalica (cio\u00e8 tra due vocali nel corpo di una parola): in questa posizione, e in questa soltanto, possono presentarsi entrambi i fonemi, creando anche, ma solo in un numero ristretto di casi, delle coppie minime (es.: \"Ti presento un amico\" : S sonora, da \"presentare\", contro \"Presento un pericolo\" : S sorda, da \"pre-sentire\", parola composta del prefisso \"pre-\" e del verbo \"sentire\").\nLa S in italiano \u00e8 sempre \"sorda\" nei seguenti casi:\nS intervocalica.\nL'unico vero caso d'incertezza \u00e8 dunque costituito dall'S (scempia, ossia non doppia) tra due vocali all'interno della parola.\nA livello dialettale, e di conseguenza negl'italiani regionali, le due pronunce, sorda e sonora , dell'S intervocalica si distribuiscono grosso modo come segue:\n1) nell'Italia settentrionale, l-s-\" intervocalica \u00e8 generalmente sonora; \u00e8 sorda per\u00f2 (con differenze secondo le zone e gli usi individuali) nelle parole composte sentite come tali (es. \"ri-saputo\"), in quelle che hanno una variante con \"-ss-\" (doppia: es. \"musulmano\"), e, nei dialetti, in genere anche in \"cosa\" e \"cos\"'\u00ec\";\n2) in Sardegna, l-s-\" \u00e8 normalmente sonora (anche nelle parole composte; a volte perfino tra parola e parola, come in \"la s\"'ala\");\n3) nel Centro esclusa la Toscana, in tutta l'Italia meridionale e la Sicilia l\"'-s-\" intervocalica \u00e8 costantemente sorda;\n4) in Toscana, infine, l\"'-s-\" \u00e8 sonora in certe parole e sorda in certe altre (non solo composte).\nPer esempio, le parole \"casa\" e \"viso\" si pronunciano e (con due \"-s-\" sonore) nel Settentrione e in Sardegna, e (con due \"-s-\" sorde) nell'Italia centro-meridionale e in Sicilia, ma (con la sorda) e (con la sonora) in Toscana.\nRegole pratiche.\nLe regole di pronuncia che si possono enunciare si fondano in sostanza sull'uso toscano, intermedio, per cos\u00ec dire, tra il settentrionale e il centro-meridionale, e pi\u00f9 variato sia dell'uno sia dell'altro. Assai pi\u00f9 che in altri casi, per\u00f2, la norma di pronuncia ha qui un carattere in parte teorico.\nIn posizione intervocalica, dunque, mentre la sonora si pu\u00f2 considerare la regola, si ha la sorda soltanto in un numero relativamente ristretto di terminazioni e di parole:\nInoltre, esistono rare parole che prevedono tanto l'uso della sorda quanto della sonora, ad esempio \"pisello\" e \"susina.\""}
{"id": "2797731", "revid": "123331380", "url": "https://it.wikipedia.org/wiki?curid=2797731", "title": "Piet\u00e0 (Giovanni Bellini Rimini)", "text": "La Piet\u00e0 (o Cristo morto sorretto dagli angeli) \u00e8 un dipinto tempera su tavola (80,5x120 cm) di Giovanni Bellini, databile al 1470 circa e conservato nel Museo della citt\u00e0 di Rimini.\nStoria.\nLa tavola, proveniente dal Tempio malatestiano, \u00e8 considerata, tra le numerose \"Piet\u00e0\" dell'artista, un'opera della prima maturit\u00e0, databile vicino alla famosa \"Piet\u00e0\" di Brera. L'opera venne ricordata da Vasari come commissionata da Sigismondo Malatesta- La morte di questi nel 1468 pone un termine \"ante quem\" per l'esecuzione del dipinto difficilmente sostenibile. Diversi studi considerano pi\u00f9 probabile che il committente sia stato invece Carlo Malatesta, figlio del capitano generale Roberto a suo vola figlio illegittimo di Sigismondo. Carlo fu infatti condottiero al servizio della Repubblica Serenissima fino al 1480 e qui anche, come Bellini, confratello della Scuola grande di San Marco. In ogni caso un testamento del 1499 di Pandolfo Malatesta, altro figlio di Roberto, descrive un'opera tra i lasciti a quello che sar\u00e0 poi il Tempio in modo sufficiente ad identificarla in questo preciso quadro. Quanto alla datazione \u00e8 indicativa \u00e8 la somiglianza del personaggio rappresentato nel \"Ritratto di fanciullo\u00a0\u2013\u00a0Non aliter\" di Biringham, quasi fratello dei putti riminesi, e alcuni debiti antonelliani (ma anche padovani). La moderna critica ha cercato di porlo in relazione con la \"Pala di Pesaro,\" alcuni datandolo pi\u00f9 tardo \u2013 Longhi (1914), Pallucchini (1949), Tempestini (2005) \u2013 altri accettando la datazione prima 1468 o comunque poco prima del dipinto pesarese \u2013 Fry (1900), Huse (1972), Lucco (2005). Anche il confronto con i dipinti a tema pi\u00f9 o meno simile, tralasciando le esperienze pi\u00f9 giovanili, come il \"Cristo morto sorretto da due angeli\" di Berlino o quello di Londra (e in questo caso \u00e8 Antonello, nella Piet\u00e0 del Prado, che esempla Bellini nel modo dell'angelo di sostenere il braccio destro di Cristo) o lo scomparto superiore del \"Polittico di San Vincenzo Ferrer\" oppure anche la \"Piet\u00e0\" di Brera, non riesce suggerire una precisa successione delle opere. Se non un'approssimazione al 1475.\nDescrizione e stile.\nGes\u00f9 morto sta per essere disteso sulla pietra dell'unzione da quattro angeli. Se la figura di Cristo \u00e8 composta, ma straziata dalle ferite della Passione e con una certa rigidit\u00e0 mortale, gli angioletti appaiono invece impegnati al loro lavoro con appena un velo di tristezza, indice della loro consapevolezza della Resurrezione.\nTipico di Bellini \u00e8 il lirismo incantato che domina la rappresentazione, trasfigurante il dramma divino in un sentimento di accorata malinconia."}
{"id": "2797734", "revid": "228446", "url": "https://it.wikipedia.org/wiki?curid=2797734", "title": "Carlo Filangieri di Satriano", "text": ""}
{"id": "2797743", "revid": "326822", "url": "https://it.wikipedia.org/wiki?curid=2797743", "title": "Mikan Momokuri", "text": ""}
{"id": "2797745", "revid": "287204", "url": "https://it.wikipedia.org/wiki?curid=2797745", "title": "The Sentinel (film)", "text": ""}
{"id": "2797747", "revid": "110157", "url": "https://it.wikipedia.org/wiki?curid=2797747", "title": "Giraldo", "text": "Origine e diffusione.\nDeriva dal nome germanico \"Gairowald\", che, composto dai termini \"gaira\" (o \"ger\", \"lancia\") e \"walda\" (o \"wald\", \"waltan\", \"comandare\", \"dominare\"), pu\u00f2 essere interpretato come \"dominio della lancia\", \"lancia dominante\", \"colui che comanda con la lancia\" o \"colui che impugna la lancia\".\nA proposito delle sue varianti italiane, va osservato che sia \"Geraldo\" sia la variante \"Giraldo\" devono molto all'influenza del francese sull'onomastica italiana, derivando direttamente dal francese \"G\u00e9rald\", mentre a proposito di \"Gelardo\" e \"Gilardo\" si riscontra una semplice metatesi delle consonanti \"r\" e \"l\". Pi\u00f9 improntate sulla pronuncia germanica sono invece le varianti \"Galardo\" e \"Gheraldo\", anche se soprattutto nel caso di \"Galardo\" non \u00e8 esclusa un'ulteriore influenza francese. Per quanto riguarda la sua diffusione in inglese, il nome venne portato in Bretagna dai Normanni nell'XI secolo: a differenza dell'Irlanda, dove rimase comune, in Inghilterra spar\u00ec durante il Medioevo, per essere poi ripreso nel XIX secolo.\nVa precisato infine che, per quanto foneticamente simile, il nome Gerardo non consiste in una variante di \"Geraldo\", anche se i due sono stati spesso confusi l'uno con l'altro.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "2797760", "revid": "339392", "url": "https://it.wikipedia.org/wiki?curid=2797760", "title": "Chinese Nationalist Air Force", "text": ""}
{"id": "2797771", "revid": "1543377", "url": "https://it.wikipedia.org/wiki?curid=2797771", "title": "Ehinet", "text": "Ehinet \u00e8 un'azienda italiana di telecomunicazioni che distribuisce sul territorio nazionale prodotti e servizi del settore ICT.\nTra i primi in Italia a lanciare la telefonia VoIP, \u00e8 un provider di servizi di connettivit\u00e0 in fibra e ADSL su tutto il territorio italiano.\nEhinet SRL \u00e8 proprietaria dei seguenti brand commerciali: Ehiweb.it, FRITZshop.it e VivaVox.it.\nStoria.\nNel marzo del 2003 Ehiweb.it esordisce come \"maintainer\" (EHI-MNT) per l'assegnazione di domini .IT, e fornisce servizi di hosting e housing su server Linux e Windows.\nNel corso dell'aprile 2004 inizia una collaborazione con Ovus.it Srl che si traduce nell'anno successivo nella costituzione della holding Gruppo ITER Srl, per lo sviluppo di nuove tecnologie e servizi nell'ambito dell'integrazione di sistemi, sicurezza e ingegneria di rete.\nA partire dal 2007 inizia la realizzazione di una propria struttura ADSL denominata Geo ADSL.\nNel 2008 acquisisce un proprio Data center nella citt\u00e0 di Bologna, da cui tutte le attivit\u00e0 vengono erogate.\nNel 2010 inaugura il blog che contribuisce alla diffusione di maggior consapevolezza digitale e esordisce sui Social Network. A Giugno dello stesso anno presso il Registro del ccTLD \".it\" passa dallo status di Maintainer a quello di \"Registrar\"\nServizi principali.\nBeSMS.\nDal 2003 propone ai PR delle discoteche del bolognese e della riviera romagnola il servizio di invio SMS per pubblicizzare le serate dei loro locali. Il servizio in origine si chiamava EmailSMS, diventer\u00e0 poi BeSMS.\nVoIP VivaVox.\nNel 2005 lancia il marchio commerciale VivaVox nel settore VoIP e stringe un'alleanza con la tedesca AVM GmbH, produttrice della gamma di prodotti FRITZ!, dispositivi per la connessione internet, la telefonia e il potenziamento del segnale wireless di reti domestiche e aziendali. Nel corso del 2019 VivaVox diventa un sito dedicato a business partner per la rivendita dei servizi di connettivit\u00e0 e servizi VoIP professionali: centralini virtuali, trasferimento di chiamata e pubblicazione in elenco telefonico.\nADSL e FIBRA.\nNel 2007 tramite Bitstream inizia la realizzazione di una propria infrastruttura per erogare direttamente traffico ADSL.\nPartecipa ai tavoli tecnici della delibera n. 274/07/CONS dell'AGCOM, nota al pubblico perch\u00e9 permette la migrazione dell'ADSL da un operatore a un altro, e l'anno successivo \u00e8 tra i primi in Italia ad applicare ufficialmente questa procedura.\nIl 18 gennaio 2010 completa la copertura nazionale su tutte le 30 aree di raccolta disponibili.. Seguono gli upgrade degli accessi a 10 e successivamente 20 Mega.\nNell'aprile 2016 parte il servizio FIBRA in FTTx.. Negli anni a seguire l'offerta commerciale include fibre FTTC fino a 200 Mega e FTTH a 1 Giga.\nNel 2020 stringe gli accordi di partnership necessari per la rivendita di fibra FTTH 1 Giga erogata su rete Open Fiber.\nFax On.\nDal 2008 propone il fax virtuale, per gestire l'invio e la ricezione di fax via mail. Una scelta pratica ed ecologica che elimina i dispositivi fisici, il consumo di carta e degli agenti chimici contenuti nei toner."}
{"id": "2797783", "revid": "110157", "url": "https://it.wikipedia.org/wiki?curid=2797783", "title": "Laino Castello", "text": "Laino Castello (\"Casti\u00e8ddru\" in calabrese) \u00e8 un comune italiano di 825 abitanti della provincia di Cosenza in Calabria.\n\u00c8 uno dei 56 comuni del Parco nazionale del Pollino.\nGeografia fisica.\nTerritorio.\nLaino Castello \u00e8 situato ad un'altitudine di 545 metri s.l.m. su una collina sul versante calabro della Valle del Mercure, al confine con la Basilicata. L'intera superficie comunale ricade all'interno dell'area del Parco nazionale del Pollino con circa 1000 Ha all'interno della \"zona 1: di rilevante interesse naturalistico, paesaggistico e culturale con limitato grado di antropizzazione\", mentre la restante parte del territorio \u00e8 in \"zona 2: di valore naturalistico, paesaggistico e culturale con maggiore grado di antropizzazione\".\nLa morfologia del territorio \u00e8 piuttosto complessa con quote che vanno dai 1291 metri del monte La Destra ai 175 metri della parte bassa del fiume Lao. Proprio a causa della sua particolare conformazione vi \u00e8 la presenza di numerosi corsi d'acqua, dei quali per\u00f2 solo due possono considerarsi veri e propri fiumi (fiume Lao e fiume Battendiero).\nStoria.\nLaino Castello e Laino Borgo furono nel passato quasi sempre un unico comune denominato semplicemente Laino.\nLa divisione del demanio comunale ex feudale risale al 4 novembre 1811. I due comuni vennero successivamente riunificati l'11 marzo 1928 sotto il nome di Laino Bruzio e infine di nuovo separati il 19 ottobre 1947.\nPer lungo tempo, dunque, l'evoluzione storica ha segnato identiche tappe per entrambi i paesi.\nOrigini.\nLe origini di Laino risalgono alla seconda met\u00e0 del VII o ai primi anni del VI secolo a.C. Non si \u00e8 ancora certi se fu colonia della Magna Grecia, fondata dai superstiti della distruzione di Sybaris, o invece se fu fondata dai superstiti di Lavinium in fuga dalle incursioni barbariche. Il suo territorio era parte del confine settentrionale dell'antica Enotria, nome con cui veniva individuata un'antica regione d'Italia meridionale che sicuramente comprendeva la Calabria, abitata dagli Enotri. \nNel 1812, in localit\u00e0 Umari, si rinvennero numerosi sepolcri disposti in ordine, all'interno dei quali si trovarono 53 vasi figurati molto grandi. La costruzione con grossi blocchi di tufo intonacati all'esterno e pitturati per lo pi\u00f9 di rosso fa pensare fossero sepolcri tipicamente greci.\nSempre nella zona compresa tra localit\u00e0 Umari e le localit\u00e0 San Primo e Santa Gada (queste ultime in territorio di Laino Borgo) vennero alla luce negli anni successivi resti di sepolcri e edifici di vario tipo e numerosi oggetti quali monete, statuette, busti, vasi e utensili vari, non solo di epoca greca ma anche romana.\nI numerosi ritrovamenti di monete riconducibili alla citt\u00e0 di Laos, fanno pensare che ci fossero due Laos: \"Il La Cava, e poi il lainese Giuseppe Gioia, ritenevano che i reperti archeologici e le monete di conio rinvenute nel sito di S. Gada confermano l'esistenza di due Laos, una nell'entroterra e l'altra marina, alla foce del Lao nei pressi dell'odierna Scalea\".\nCerto \u00e8 che in poco tempo, anche grazie alla posizione strategica che occupava, la citt\u00e0 sia diventata potente: coniava monete (i cui simboli erano il vitello, la colomba e l'aquila) e aveva frequenti scambi commerciali.\nDopo un periodo di splendore durato circa due secoli, dalla fine del IV secolo a.C., inizi\u00f2 una lenta e inesorabile decadenza segnata anche dall'incedere dei Lucani e dei Bruzi animati da pressanti mire espansionistiche. La citt\u00e0 si riduce ad un villaggio e resta tale per tutto il periodo aureo romano.\nL'influenza dei monaci basiliani.\nLaino inizia a risollevarsi con l'arrivo dei Bizantini.\nDi molta importanza per tutta la zona fu il monachesimo greco-bizantino, definito basiliano perch\u00e9 si ritiene che i monaci seguissero la regola di San Basilio.\nProprio i monaci basiliani iniziarono a impiantare nel territorio una serie di laure, cappelle, chiese e monasteri che fecero accrescere l'importanza religiosa e culturale di Laino e di tutta l'area circostante.\nSegni evidenti della presenza dei monaci basiliani si trovano nella chiesa madre di San Teodoro, nel centro storico, e nell'uso della liturgia greca durata fino al 1562, nonch\u00e9 nella toponomastica di varie localit\u00e0.\nNella prima met\u00e0 del XIX secolo in localit\u00e0 Santo Ianni, nei pressi di quello che sarebbe stato il monastero basiliano di S. Joanes di Cuzca (fondato tra il 900 e il 1000), sono stati scoperti tra i resti di questa chiesa, dipinti, armi, monete dell'epoca repubblicana romana e dell'imperatore bizantino Teofilo.\nPeriodo feudale.\nNella guerra per il predominio tra Bizantini e Longobardi, questi ultimi costruirono sul colle San Teodoro un castello (Castrum Layni). La posizione strategica del castello, con tre lati a picco e una ampia vista sulla valle sottostante, hanno consentito che il potere e l'importanza di Laino crescessero fino a farlo diventare uno dei sette gastaldati pi\u00f9 importanti dell'Italia meridionale.\nDal 851 in poi il gastaldato di Laino fu capoluogo di un vasto territorio compreso nel Principato di Salerno.\nL'arrivo dei Normanni segn\u00f2 per il centro l'inizio di una successione di feudatari che ne riducono e smembrano il territorio.\nPrimi signori furono i Chiaromonte che conservarono il dominio per tutto il periodo svevo.\nNel 1101 Ugo di Chiaromonte fa donazione all'Episcopato Cassanese del territorio di Mormanno, fino ad allora possedimento di Laino.\nNel 1221 venne costituita la parrocchia di San Teodoro, il cui culto fu portato dall'Oriente.\nLa conquista della rocca di Laino fu oggetto di varie battaglie tra Angioini e Aragonesi. Per questo motivo, nel 1269 Carlo I d'Angi\u00f2 cre\u00f2 a Laino una piazzaforte militare che venne in seguito ceduta da Carlo III a Ruggiero di Lauria. Morto quest'ultimo, la fortezza e i suoi possedimenti passarono nel 1310 prima al figlio Berengario e poi alla figlia Flavia che la port\u00f2 in dote al marito Enrico Sanseverino.\nNel 1496 il capitano spagnolo Consalvo de Cordoba espugn\u00f2 con l'inganno la fortezza e vinse la battaglia decisiva contro gli Angioini e nel 1497 Laino passa sotto il diretto dominio aragonese.\nNel 1500 il feudo di Laino viene ceduto a Ferrante de Cardenas, con il titolo di marchese di Laino.\nI de Cardenas mantennero il feudo fino alla legge del 2 agosto 1806 con la quale si sancisce l'abolizione della feudalit\u00e0.\nEpoca moderna.\nCon il passaggio del Regno di Napoli ai Borbone nel XVIII secolo si iniziano a vedere i primi tentativi di riforme: viene abolita l'inquisizione e la decima (parte del raccolto che spettava di diritto al feudatario). La fine del regime feudale segna l'inizio del potere della borghesia.\nTra il XVIII e il XIX secolo si diffonde anche a Laino il fenomeno del brigantaggio.\nNel 1812 sorsero a Laino delle societ\u00e0 segrete che parteciparono alla cospirazione carbonara con le vendite \"Filantropi di Tebe\" a Laino Borgo e \"S. Teobaldo\" a Laino Castello.\nIl 21 ottobre 1860 viene accettata con un plebiscito l'annessione al Regno di Sardegna.\nIl trasferimento.\nCon decreto del Ministro dei LL.PP. emesso in data 3 giugno 1960, a seguito a dei problemi di natura idrogeologica, l'abitato di Laino Castello venne dichiarato da trasferire in altro luogo per problemi di natura idrogeologica e fenomeni sismici. Viene cos\u00ec scelto il sito dove edificare il nuovo centro abitato ed inizia la costruzione delle prime infrastrutture.\nSolo nel 1981, poi, a seguito di un ennesimo sisma ed in virt\u00f9 delle stesse motivazioni di circa vent'anni prima, la popolazione ha dovuto abbandonare le proprie case e l'abitato fu definitivamente abbandonato.\nSociet\u00e0.\nLingue e dialetti.\nIl dialetto lainese rientra tra le parlate della cosiddetta Area Lausberg, ossia l'area posta geograficamente a cavallo tra la Basilicata meridionale e la Calabria settentrionale, definita cos\u00ec dal nome del linguista tedesco Heinrich Lausberg, che per primo ne ha studiato il linguaggio.\nGeografia Antropica.\nCentro storico.\nCon la dicitura \"'Laino Castello vecchio\"' si \u00e8 soliti indicare quello che oggi resta dell'antico abitato posto sullo stesso colle (colle S. Teodoro) dove, secoli prima, si insediarono i Longobardi. Della fortezza e della relativa cinta muraria resta ben poco, ma il nucleo abitativo, abbandonato all'inizio degli anni '80 \u00e8 ancora parzialmente in piedi.\nIl borgo presenta ancora stradine ripide, resti di porte, torri e fortificazioni tipiche dell'impianto medievale.\nOltre ai ruderi del castello, restano sul fianco del colle, a riprova dell'antichit\u00e0 del borgo, tutta una serie di grotte naturali utilizzate nel periodo bizantino dai monaci e pi\u00f9 tardi adibite ad abitazioni civili (il dato emerge dal catasto onciario del 1755).\nTra i luoghi di interesse sono da citare:\nDopo anni di completo abbandono, \u00e8 in corso un progetto per il recupero e il riutilizzo del vecchio borgo come \u201cBorgo\u2013Albergo\u201d. A tale scopo, sono stati eseguiti e sono tuttora in corso diversi lavori di recupero e restauro.\nLaino Castello \"nuovo\".\nIl nuovo abitato sito in localit\u00e0 Porn\u00eca \u2013 Scolari, poco distante dal centro storico, si presenta con strade ampie, villette singole o a schiera e la presenza di numerosi spazi verdi.\nNei pressi del nuovo abitato sorge l'antica cappella intitolata alla Madonna degli Scolari, costruita l\u00ec perch\u00e9 si narra che alcuni scolari erano soliti fermarsi ogni giorno, di ritorno da scuola, in un determinato punto nel quale vedevano comparire la Madonna. Proprio l\u00ec, dove avvenivano le apparizioni, si pens\u00f2 di costruire questa cappellina nella quale ogni seconda domenica d'agosto i fedeli si raccolgono in preghiera per ricordare l'evento miracoloso."}
{"id": "2797791", "revid": "125110890", "url": "https://it.wikipedia.org/wiki?curid=2797791", "title": "J\u00e9r\u00f4me d'Ambrosio", "text": "Carriera.\nGli esordi.\nD'Ambrosio ha iniziato la sua carriera nei kart, vincendo la Junior Monaco Kart Cup nel 2000. Passato sulle vetture a ruote scoperte nel 2003, ha fatto sua la Formula Renault belga 1.6 cc, guidando per il team dell'ex pilota di Formula 1 Thierry Boutsen; nello stesso anno partecipa anche al campionato di Formula K\u00f6nig in Germania, dove termina quarto in classifica finale. Nel 2004 passa alla categoria da 2000 cc, correndo prima nel campionato francese poi in quello italiano l'anno successivo; in entrambe le stagioni \u00e8 stato impegnato anche nell'Eurocup. Nel 2005, D'Ambrosio ha partecipato anche a una gara della Formula 3000 italiana; l'impegno \u00e8 divenuto pi\u00f9 ampio l'anno seguente, in cui \u00e8 giunto quinto in campionato, con un secondo posto nella gara 1 corsa a Vallelunga. Nel 2006 ha corso nella categoria pi\u00f9 importante della Formula Renault, la 3.5; nello stesso anno ha preso parte a una gara del Campionato FIA GT, con una Gillet Vertigo nella classe GT2. Nel 2007 partecipa all'International Formula Master, campionato che vince col Cram Competition; si impone in 5 gare e coglie in totale 100 punti, frutto anche di tre secondi posti e altrettanti terzi.\nGP2.\nNel 2008 il belga partecipa alla GP2 e alla GP2 Asia col team francese DAMS e ha come compagno di scuderia Kamui Kobayashi. Undicesimo nella stagione 2008, ottiene lo stesso risultato anche nella serie principale, cogliendo due secondi posti nelle gare sprint di Valencia e Spa-Francorchamps. Nella stagione 2008-2009, D'Ambrosio giunge secondo in classifica, proprio dietro al compagno di squadra Kobayashi; sempre con la DAMS affronta il campionato GP2, dove termina nono (miglior risultato il secondo posto nella sprint di Monaco). Partecipa anche alla stagione 2010, quale parte della collaborazione fra la DAMS e la Renault; il 16 maggio 2010 si aggiudica il suo primo gran premio nella classe GP2 sul Circuito di Monte Carlo davanti all'olandese van der Garde e al francese Bianchi diventando cos\u00ec il primo belga a vincere una gara in categoria.\nFormula 1.\nNel gennaio 2010 viene annunciato il suo ingaggio quale collaudatore per la Renault perch\u00e9 le finanze di Vitalij Petrov fanno sfumare la sua candidatura al ruolo di titolare cos\u00ec come quella di Ho-Pin Tung; il 19 marzo 2010 testa la Renault R29, la vettura del campionato 2009, sul Circuito di Silverstone. Dal Gran Premio di Singapore passa alla Virgin come pilota di riserva, partecipando alla prima sessione di prove libere in sostituzione di Lucas Di Grassi; ne prende il posto anche nei seguenti gran premi, tranne l'ultimo ad Abu Dhabi, in quanto impegnato in GP2. Nel campionato 2011 il belga \u00e8 stato pilota titolare della scuderia inglese, avendo sostituito proprio Di Grassi. Nella stagione 2012 viene nominato terzo pilota della Lotus; nel Gran Premio d'Italia sostituisce il compagno Romain Grosjean, squalificato nel precedente Gran Premio del Belgio per aver causato un incidente alla partenza; nel fine settimana ha conquistato il suo miglior piazzamento in qualifica, 16\u00ba, e in gara \u00e8 riuscito a concludere al 13\u00ba posto. Viene poi confermato nello stesso ruolo anche nella stagione 2013.\nDopo la Formula 1.\nTerminata l'esperienza in Formula 1, nel 2014 passa al campionato Blancpain Endurance Series con il team M-Sport Bentley.\nFormula E.\n2014-2015.\nDalla stagione 2014-2015 partecipa al neonato campionato di Formula E con il team Dragon Racing, ottenendo una vittoria e due secondi posti nelle ultime quattro gare della stagione e giungendo al quarto posto in classifica generale.\n2015-2016.\nNella seconda stagione viene confermato dal team, e riesce a giungere a podio gi\u00e0 alla terza gara, vincendo poi in Messico e concludendo la stagione al quinto posto con 83 punti. \n2016-2017.\nLa terza stagione, invece, non va nel migliore dei modi con il belga che riesce a conquistare soltanto 13 punti nell'intera stagione.\n2017-2018.\nPer la sua quarta stagione nella categoria viene nuovamente confermato dal team Dragon Racing. Conquista un podio e 27 punti totali, concludendo al quattordicesimo posto in classifica.\n2018-2019.\nNella stagione 2018-2019 passa al team Mahindra Racing. Nella gara inaugurale a Dir'iyya termina in terza posizione. A Marrakech passa buona parte in 3\u00aa posizione, fino a quando il patatrac dei due BMW gli consegna la vittoria. A Santiago arriva 10\u00ba, mentre a Citt\u00e0 del Messico termina 5\u00ba salendo 4\u00ba per una penalit\u00e0 inflitta a Wehrlein. A Hong Kong si ritira per un incidente con Felipe Nasr e il compagno di squadra Wehrlein. Arriva poi 6\u00baa Sanya e 8\u00ba a Roma, mentre a Parigi va a sbattere e abbandona (viene classificato al 17\u00ba posto). Arriva 13\u00ba a Monaco, salendo poi 11\u00ba per due penalit\u00e0, arriva 17\u00ba a Berlino, 13\u00ba a Berna, 9\u00ba e 11\u00ba a New York. Conclude la stagione all'11\u00ba posto con 67 punti.\n2019-2020.\nPer la stagione 2019-20 viene confermato dalla Mahindra Racing al fianco di Pascal Wehrlein.\nDopo la Formula E.\nIl 31 ottobre 2020 annuncia il ritiro dalle corse, affiancando Susie Wolff nel ruolo di vice team principal della ROKiT Venturi Racing in Formula E. A fine 2021 avviene un cambio all\u2019interno del team, Susie Wolff diventa CEO del team e al suo posto come Team Principal viene scelto d'Ambrosio.\nVita privata.\nNel 2020 si \u00e8 sposato con Eleonora D'Asburgo-Lorena (1994), figlia di Carlo d'Asburgo-Lorena.\nRisultati.\nRisultati in GP2.\nN.B. Le gare in grassetto indicano una pole position mentre quelle in \"corsivo\" indicano il giro pi\u00f9 veloce in gara.\nRisultati in GP2 Asia.\nN.B. Le gare in grassetto indicano una pole position mentre quelle in \"corsivo\" indicano il giro pi\u00f9 veloce in gara."}
{"id": "2797794", "revid": "106456", "url": "https://it.wikipedia.org/wiki?curid=2797794", "title": "Piazza Cavour (Torino)", "text": "Piazza Cavour, o Giardino Cavour, \u00e8 una piazzetta-giardino ubicata nella parte meridionale del centro storico di Torino, a poca distanza da Piazzale Valdo Fusi, Piazza Carlo Emanuele II, la chiesa di San Massimo e quella di Santa Pelagia, delimitata tra via Cavour, via Dei Mille, via F.lli Calandra e via Giolitti. All'angolo con quest'ultima, \u00e8 altres\u00ec presente la barocca Chiesa di San Michele Arcangelo.\nStoria.\nQuest'area fu ricavata dopo il periodo di occupazione francese di Torino all'inizio del XIX secolo, che fece abbattere la terza cinta militare meridionale della citt\u00e0, il \"Baluardo di Mezzogiorno\", ovvero dove ora sorge via Andrea Doria. Dal 1822 infatti, da questa zona partir\u00e0 l'espansione urbanistica di Torino verso sud in quello che verr\u00e0 chiamato il \"Borgo Nuovo\".\nNel 1835-1836, l'ingegner Giovanni Barone fece spianare e rimodellare l'intera area, insieme all'attuale e adiacente Giardino Balbo, e alla Piazzetta Maria Teresa, poco distante. Rilievi e avvallamenti lasciati dalle mura abbattute in et\u00e0 napoleonica, sono ancor oggi visibili dalla parziale irregolarit\u00e0 della piazza e dalla presenza di collinette. L'attuale Piazza Cavour, insieme al Giardino Balbo, furono adibite a zona verde col nome di \"Giardino dei Ripari\". Nel 1845 furono aggiunti gli alberi e creata una elegante rotonda-caff\u00e8 al suo centro, progettata da Barnaba Panizza.\nAlla morte di Camillo Benso di Cavour (1861) poi, l'area verde venne a lui intitolata, in quanto naturale prosecuzione dell'omonima via. Tuttavia, nel giro di pochi anni i giardini entrarono in degrado, e la rotonda-caff\u00e8 di Panizza fu abbattuta. L'intera piazza fu totalmente ristrutturata nell'attuale aspetto nel 1872, su progetto dell'architetto Ernesto Balbo Bertone di Sambuy e del giardiniere Marcellino Roda.\nMonumenti.\nall'interno dei giardini si possono trovare:\nSulla piazza inoltre, si affacciano alcuni edifici storici: particolarmente evocativa \u00e8 la piccola chiesa di San Michele Arcangelo, eretta tra il 1784 e il 1788 su progetto di Pietro Bonvicini, annessa al severo edificio che fu dei padri trinitari scalzi; nel 1801, per volere di Napoleone, venne qui collocata la sede ufficiale dell'Opera delle Partorienti, la pia organizzazione per l'infanzia abbandonata, gi\u00e0 esistente dal 1750 grazie a Carlo Emanuele III di Savoia.In prospettiva centrale di affaccio sulla piazza, si pu\u00f2 ammirare Palazzo Rey, che occupa l'intero isolato compreso tra via Calandra, via Cavour, via Maria Teresa e via Rolando. Progettato nel 1838 dall'architetto Giuseppe Formento e decorato dallo scultore Bogliani, rappresenta un \"unicum\" nel suo genere. Qui si spense nel 1935 il famoso poeta e alpinista Guido Rey. \nDa citare anche il portone della galleria privata Zabert del 1890, all'angolo con via Giolitti.\nGiardino Balbo.\nPoco distante dalla Piazza-Giardino Cavour (e spesso confusa con essa), in direzione di Piazza Valdo Fusi, \u00e8 presente anche la piazzetta-giardino (o giardini)-Aiuola Balbo, area delimitata da via Cavour, via San Massimo, via dei Mille e via Accademia Albertina.\nAnch'essa ricavata dal rimodellamento urbano lasciato dopo l'abbattimento delle mura di inizio Ottocento, il progetto dell'attuale giardino fu di Edoardo Pecco (1874), quindi arricchito da statue di personaggi illustri. Innanzitutto del politico e scrittore Cesare Balbo (opera di Vincenzo Vela), seduto sul lato di via Accademia Albertina e che d\u00e0 il nome ai giardini stessi, quindi la grande statua al centro dedicata al veneziano Daniele Manin (sempre scultura di Vela del 1861, raffigurante l'Italia incoronata e circondata da fontane verticali), patriota risorgimentale che si distinse per l'indipendenza di Venezia dagli austriaci nel 1848. Ai lati tre busti ricordano altrettanti personaggi illustri: il patriota Gustavo Modena (opera di Leonardo Bistolfi, autore anche della statua al generale Eusebio Bava), il rivoluzionario magiaro Lajos Kossuth (di J\u00f2zef Damk\u00f2) e il diplomatico Salvatore Pes di Villamarina (bronzo di Odoardo Tabacchi).\nI palazzi circostanti sono invece:\nPiazzetta Maria Teresa.\nCome detto, anche la poco distante piazzetta Maria Teresa (verso via della Rocca), dedicata a Maria Teresa d'Asburgo-Lorena, moglie di Carlo Alberto di Savoia, fu ricavata sui resti della precedente cinta muraria nel 1835, come naturale prolungamento del precedente \"Giardino dei Ripari\". Periferico all'area verde centrale, rimane il monumento dedicato al generale risorgimentale napoletano Guglielmo Pepe, eseguita da Stefano Butti nel 1837."}
{"id": "2797797", "revid": "161273", "url": "https://it.wikipedia.org/wiki?curid=2797797", "title": "Bucefere", "text": ""}
{"id": "2797803", "revid": "599013", "url": "https://it.wikipedia.org/wiki?curid=2797803", "title": "Stephen Geoghegan", "text": "Riscosse successo in Irlanda negli anni novanta, decennio in cui risult\u00f2 quattro volte capocannoniere della massima divisione irlandese.\nIn carriera ha siglato 141 reti nella massima lega irlandese; oggi \u00e8 quinto nella classifica marcatori di tutti i tempi."}
{"id": "2797805", "revid": "599013", "url": "https://it.wikipedia.org/wiki?curid=2797805", "title": "Massimiliano Gentili", "text": "Carriera.\nDopo essere diventato professionista nel 1996 con la squadra italiana Cantina Tollo, Massimiliano Gentili in carriera \u00e8 riuscito a ottenere tre successi. Nel 2000 ha inoltre chiuso al nono posto finale la Vuelta a Espa\u00f1a."}
{"id": "2797808", "revid": "36426", "url": "https://it.wikipedia.org/wiki?curid=2797808", "title": "Preghiera nell'orto (Giovanni Bellini)", "text": ""}
{"id": "2797810", "revid": "36426", "url": "https://it.wikipedia.org/wiki?curid=2797810", "title": "Preghiera nell'orto (Mantegna Londra)", "text": ""}
{"id": "2797811", "revid": "481666", "url": "https://it.wikipedia.org/wiki?curid=2797811", "title": "Allen Hoskins", "text": "Biografia.\nAllen Hoskins nasce a Boston nel 1920, ma subito dopo la sua famiglia si trasfer\u00ec a Los Angeles. Qui comincia giovanissimo la sua esperienza di attore bambino, \"scoperto\" gi\u00e0 alla tenera et\u00e0 di 14 mesi ed aggregato al gruppo di bambini delle \"Simpatiche canaglie\", con il quale interpreter\u00e0 pi\u00f9 di cento episodi tra il 1922 e il 1931. Il nome \"Farina\" gli venne dato da un tipo di cereali molto popolare a quel tempo.\nPresentato con le sue caratteristiche treccine, all'inizio recita indistintamente ed indifferentemente come bambino o bambina ed \u00e8 impiegato in ruoli stereotipati di afroamericano nella tradizione del personaggio di \"Topsy\" ne La capanna dello zio Tom. Nei primi anni fa da spalla ad altri attori bambini afroamericani pi\u00f9 grandi e pi\u00f9 esperti di lui: Ernest \"Sunshine Sammy\" Morrison (1922-24) e Eugene \"Pineapple\" Jackson (1924-25). Con il passare degli anni tuttavia Hoskins acquist\u00f2 sempre pi\u00f9 una propria distinta e forte personalit\u00e0 che ne fece uno dei personaggi pi\u00f9 amati della serie. L'impegno come attore \u00e8 a tempo pieno; Allen cresce letteralmente sul set cinematografico dove nelle pause un'insegnante fa scuola agli attori bambini presenti e a distanza di anni lo ricorder\u00e0 come un allievo tra i pi\u00f9 intelligenti e dotati. La zia, Edith Fortier, che gli fa da tutrice, quando serve si presta anch'essa a fare da comparsa. Anche la sorella minore di Allen, Jannie Hoskins (\"Mango\"), vive e recita a suo fianco in 23 episodi della serie, tra il 1923 e il 1929.\nNon era facile a quel tempo, nell'era della segregazione, essere un attore afroamericano e ancor meno esserlo da bambini. Il set delle \"Simpatiche canaglie\" a quel tempo era forse l'unico posto dove si desse ad Hollywood la possibilit\u00e0 ad attori afroamericani di interagire da co-protagonisti con attori bianchi. I piccoli interpreti della serie (Ernest Morrison, Eugene Jackson, Allen Hoskins e le piccole Dorothy Morrison e Jannie Hoskins), assieme ai loro coetanei (i Berry Brothers, Jimmy Robinson e Hannah Washington) presenti in serie di imitazione prodotte da altre compagnie, furono gli unici attori bambini afroamericani a ritagliarsi un ruolo di un qualche rilievo nel cinema muto americano, nonostante i personaggi fortemente stereotipati loro affidati.\nAllen affront\u00f2 senza problemi la transizione dal muto al sonoro, ma nel 1931, ad undici anni, era ormai divenuto troppo grande per le \"Simpatiche canaglie\". Per quanto fosse divenuto a quel punto l'attore pi\u00f9 pagato della serie, nemmeno Hollywood era in grado di offrirgli come afroamericano alcun futuro di attore. La realt\u00e0 fu spietata: nel gennaio 1931 Farina era una stella del cinema, dal luglio 1931 era senza lavoro. Il suo posto nel gruppo delle \"Simpatiche canaglie\" fu preso da Matthew \"Stymie\" Beard, il cui personaggio per\u00f2 si ricollegava pi\u00f9 al modello di Ernest \"Sunshine Sammy\" Morrison e Eugene \"Pineapple\" Jackson. Per vedere il vero erede di Hoskins si dovr\u00e0 attendere l'arrivo di Billie \"Buckwheat\" Thomas che dal 1934 al 1944 ripeter\u00e0 il successo e lo stile del mai dimenticato \"Farina\". Matthew Beard e Billie Thomas saranno con Paul White e Philip Hurlic i principali attori bambini afroamericani degli anni trenta.\nPer Hoskins intanto seguirono anni difficili, in cui gli si offrirono solo alcune esperienze nel vaudeville in coppia con la sorella e piccole parti cinematografiche, invitato in alcune occasioni speciali a riunirsi al cast delle \"Simpatiche canaglie\". Arruolatosi nell'esercito nel 1940, combatt\u00e9 durante la seconda guerra mondiale nel Pacifico del Sud, raggiungendo il grado di sergente.\nNel dopoguerra Hoskins lasci\u00f2 definitivamente il mondo dello spettacolo, dedicandosi dal 1955 nell'area di Los Angeles alla riabilitazione dei disabili, e al recupero di persone afflitte da problemi di droga o da malattie mentali, e divenendo in questo campo una delle figure di primo piano in California.\nNel 1975 il suo ruolo di pioniere come uno dei primi attori afroamericani del cinema fu riconosciuto attraverso la sua inclusione nella Black Filmmakers Hall of Fame in occasione della cerimonia per la seconda edizione dell'Oscar Micheaux Award tenutasi al Paramount Theatre a Oakland, CA.\nMor\u00ec di cancro, nel 1980, a pochi giorni dal suo 60\u00ba compleanno e fu sepolto ad Oakland, CA."}
{"id": "2797813", "revid": "447535", "url": "https://it.wikipedia.org/wiki?curid=2797813", "title": "Grandi laghi americani", "text": ""}
{"id": "2797824", "revid": "120823082", "url": "https://it.wikipedia.org/wiki?curid=2797824", "title": "Cristo benedicente", "text": ""}
{"id": "2797827", "revid": "767487", "url": "https://it.wikipedia.org/wiki?curid=2797827", "title": "Dee D. Jackson", "text": "Biografia.\nHa inciso il suo primo singolo \"Man of a Man\" (1978) senza ottenere il successo sperato. \"Automatic Lover\", il secondo, ha fatto di lei la nuova promessa della Disco music in Europa e Brasile. Nel videoclip abbinato ha sfoggiato per la prima volta il suo \"look spaziale\". Soprattutto in Brasile il successo di \"Automatic Lover\" sar\u00e0 particolarmente significativo grazie al suo inserimento nella colonna sonora della fortunatissima telenovela \"Dancin' Days\" e alla cover realizzata dalla soubrette paulista Regina Shakti. Nello stesso anno Dee D. Jackson ha pubblicato l'album \"Cosmic Curves\", un disco testimone del movimento musicale in corso proprio in quell'anno, la \"Space Disco\". \"Meteor Man\", suo terzo singolo, \u00e8 uscito alla fine del 1978, ottenendo un enorme successo pari a quello di \"Automatic Lover\" in Brasile, Argentina, Europa e Giappone, dove \u00e8 rimasto ai vertici delle classifiche per settimane.\nNel 1979 \u00e8 stato pubblicato \"Fireball\", un altro singolo, brano elettrico pi\u00f9 duro dei precedenti. Incredibilmente non \u00e8 riuscito, nonostante il richiamo visuale di Dee D. Jackson, a scalare le classifiche britanniche, mentre grazie ad una buona programmazione radiofonica e televisiva ha ottenuto un buon successo in Italia, Germania, Brasile, Argentina, Francia e Danimarca. La long-version (MIX 12\") di \"Fireball\" \u00e8 stata pubblicata solo in Germania e programmata con successo nelle discoteche. Sempre nel 1979, in Italia \u00e8 uscito un singolo per l'estate dal titolo \"Wich way is up?\": per l'occasione Dee D. Jackson ha abbandonato definitivamente il look spaziale, che non proporr\u00e0 pi\u00f9 solo ed esclusivamente per il pubblico italiano, per indossare quelli pi\u00f9 provocanti di sexy girl della musica disco-rock. Dee D. Jackson con questo brano ha partecipato al Festivalbar, la pi\u00f9 importante manifestazione canora estiva italiana del periodo. In questa veste si \u00e8 presentata anche sui palcoscenici italiani nella sua tourn\u00e9e invernale, nel corso della quale si \u00e8 mostrata pi\u00f9 scatenata che mai, tutta agilit\u00e0 ed estensione vocale, nonch\u00e9 dotata di carica interpretativa.\nDopo mesi di promozioni, apparizioni televisive e viaggi in tutti i paesi europei, nel 1980 \u00e8 uscito per il mercato il suo secondo album realizzato a Los Angeles, intitolato \"Thunder and Lighting\" ( e \"The Fantastic\" in Italia), con due copertine evidenzianti il differente look di Dee D. Jackson, gi\u00e0 proposto per il solo mercato italiano con \"Which way is up\". Il primo singolo estratto \"SOS (love to the rescue)\" non \u00e8 entrato nella classifica inglese, ma andr\u00e0 molto bene in Francia, Germania, Brasile, Italia, Argentina e Giappone. Numerosi i passaggi televisivi in Italia, inclusa una nuova partecipazione al Festivalbar. Una curiosit\u00e0 di questo lavoro riguarda la sua diffusione nei paesi asiatici, avvenuta solo 4 anni dopo.\nNel 1981 \u00e8 stato pubblicato il singolo \"Talk Me Down\", brano molto originale che ricorda vagamente il periodo spaziale e che ha visto la luce solo in Germania.\nNel 1982 si \u00e8 trasferita definitivamente in Italia, inizialmente a Baia e Latina in provincia di Caserta, dove si sposer\u00e0 e avr\u00e0 un bambino. Qui ha scritto e composto altri brani, tornando saltuariamente ad Oxford per curare gli arrangiamenti ed il mixaggio, e a Monaco di Baviera per la registrazione. Nello stesso anno ha fatto uscire il singolo \"Shotgun\". Nel 1984 far\u00e0 un ritorno sulle scene italiane con il singolo \"My sweet carillon\", seguito dal 45 giri \"Moonlight Starlight\", un pezzo suggestivo e trascinante con sonorit\u00e0 curate nei minimi dettagli, molto apprezzato dal pubblico italiano. Tanti i passaggi televisivi: \"La corrida\", \"Parolamia\", \"Drive in\", \"Blitz\". Nel 1985 \u00e8 uscito solo per l'Italia il singolo \"Heat of the night\". Tre anni dopo Michael Cretu realizzer\u00e0 una nuova versione di \"Automatic lover\", ben accolta dal mercato europeo, ma soprattutto in Giappone il successo sar\u00e0 enorme. Dopo ben 12 anni dal secondo LP \u00e8 uscito finalmente \"Blame it on the rain\", ma solo per il mercato italiano, un disco che tuttavia vedr\u00e0 una scarsa distribuzione e promozione. Nel 1996 \u00e8 uscito il CD singolo \"People\" e nel 1998 una nuova versione di \"Meteor Man\" remixata da Mike Generale.\nDee D. Jackson vive attualmente nelle vicinanze di Torino ed ha anche una casa in Inghilterra e un'altra a Monaco di Baviera. Ha fondato con Mike Generale una casa di produzione chiamata D.D.E. (acronimo di Divine Dance Experience) che produce artisti Hip Hop, Garage rock e Trance.\nPer una delle edizioni del programma cult \"Matricole &amp; Meteore\", in onda su Italia Uno, la Jackson ha partecipato in veste di inviata a caccia di meteore del mondo dello spettacolo.\nNel 2010 \u00e8 uscita la sua prima vera raccolta in CD dal titolo \"Space and Time 2010\" che contiene 17 brani, tra grandi successi e canzoni inedite.\nNel 2015 ha pubblicato l'album \"Her Story\" contenente ben 40 canzoni."}
{"id": "2797830", "revid": "110157", "url": "https://it.wikipedia.org/wiki?curid=2797830", "title": "Chiesa di Santa Maria delle Grazie (Casalincontrada)", "text": "La chiesa della Madonna delle Grazie \u00e8 sita a Largo Finizio a Casalincontrada, in provincia di Chieti.\nStoria.\nNel XIX secolo l'edificio fu totalmente ricostruita su di una chiesa preesistente. Non sono state riscontrate tracce di costruzioni precedenti, indi la riedificazione parrebbe essere dalle fondamenta n\u00e9 vi sono elementi architettonici di epoche diverse.\nDescrizione.\nL'esterno.\nLa facciata \u00e8 piatta con mattoni a vista e terminazione orizzontale in cui vi sono delle paraste, un portale con timpano, una finestra a forma di lunetta. La facciata della sagrestia \u00e8 austera. Il tetto della chiesa \u00e8 a doppia falda, mentre quello del campanile e della sagrestia \u00e8 a pergolato. Sul muro esterno della chiesa vi \u00e8 un bassorilievo raffigurante un uomo a cavallo.\nL'interno.\nL'edificio \u00e8 a pianta rettangolare. L'interno \u00e8 ad aula unica con ai lati dei vani adibiti a sacrestia. La tipologia dell'edificio \u00e8 neoclassica con decorazioni semplici. Nell'aula vi sono due cappelle leggermente incavate per ogni lato, esse sono delimitate con paraste con ritmo binato e volta a botte ad arco a tutto sesto. I locali della sagrestia sono uniti direttamente con la chiesa e sono raggruppati al lato chiesa in un blocco unico. Il campanile \u00e8 a pianta rettangolare con una piccola scalinata d'accesso."}
{"id": "2797832", "revid": "1573940", "url": "https://it.wikipedia.org/wiki?curid=2797832", "title": "Epomophorus", "text": "Epomophorus () \u00e8 un genere di pipistrello della famiglia degli Pteropodidi. \nEtimologia.\nIl termine \"Epomophorus\" deriva dalla combinazione di tre parole greche: \"\u03b5\u03c0\u03b7\", \"\u03bf\u03bc\u03bf\u03c2\" e \"\u03c6\u03bf\u03c1\u03bf\u03c2\", letteralmente \"portare sulle spalle\", con chiara allusione alle caratteristiche spalline dei maschi.\nDescrizione.\nDimensioni.\nAl genere Epomophorus appartengono pipistrelli di medie dimensioni con la lunghezza dell'avambraccio tra 62\u00a0mm di \"E.minimus\" e 100\u00a0mm di \"E.gambianus\" e un peso fino a 155\u00a0g.\nCaratteristiche craniche e dentarie.\nIl cranio presenta un rostro allungato, elevato ed allo stesso livello della scatola cranica, la quale \u00e8 piccola, arrotondata e con la superficie posteriore schiacciata. Il palato si estende in profondit\u00e0 oltre gli ultimi denti masticatori. Gli incisivi sono minuti. I molari sono semplici e privi di cuspidi.\nSono caratterizzati dalla seguente formula dentaria:\nAspetto.\nLa pelliccia \u00e8 generalmente corta e soffice. Le parti dorsali variano dal marrone chiaro al bruno-rossastro, mentre le parti ventrali sono generalmente pi\u00f9 chiare. I maschi sono pi\u00f9 grandi delle femmine e sono dotati di una sacca faringea e ciuffi di lunghi peli bianchi sulle spalle, chiamati \"spalline\". Il muso \u00e8 lungo ed affusolato, le labbra sono pendenti e molto estensibili, senza alcuna piega cutanea frontale. La laringe, l'osso ioide e le corde vocali sono modificati, e adattati per ottenere suoni potenti, similmente a \"H.monstrosus\". Le orecchie sono relativamente corte ed arrotondate, con due macchie di peli bianchi alla base anteriore e posteriore. Le ali sono attaccate posteriormente alla base del secondo dito del piede. L'uropatagio ed il calcar sono ben sviluppati, mentre la coda, composta di due vertebre, \u00e8 rudimentale. \nTassonomia.\nIl genere comprende 8 specie, divise in funzione delle caratteristiche fisiche e dal numero e aspetto delle creste palatali."}
{"id": "2797833", "revid": "767487", "url": "https://it.wikipedia.org/wiki?curid=2797833", "title": "Baba Novac", "text": "Biografia.\nNovac nacque da una famiglia povera nel villaggio di Pore\u010d/Poreci (somerso e trasferito a Donji Milanovac), nella regione di Timoc, su di un'isola nel Danubio.\nI suoi guai con le autorit\u00e0 ottomane cominciarono quando era ancora un ragazzo: come ammenda per un crimine, i turchi gli strapparono i denti. Il suo soprannome \"Vecchio Novak\" deriva appunto dalla mutilazione subita. Novac fugg\u00ec di casa e si diede alla macchia; raggiunse la Craina e qui apprese l'uso delle armi e la tattica militare dai banditi \"Hajduk\". Form\u00f2 presto una sua banda di briganti (una \"\u010deta\") e cominci\u00f2 una lotta senza quartiere contro i turchi. Le sue capacit\u00e0 e la sua personalit\u00e0 carismatica ne fecero presto un condottiero dal seguito numeroso.\nAllo scoppio della Lunga Guerra, Novac si port\u00f2 nel Banato con 2000 \"hajduk\" serbi ed un\u00ec le sue forze a quelle del voivoda Michele il Coraggioso per liberare la Valacchia dagli ottomani. Michele riconobbe a Novac il titolo di capitano e si serv\u00ec di lui a C\u0103lug\u0103reni e nella liberazione di T\u00e2rgovi\u0219te, Bucarest e Giurgiu (ottobre 1595). Novac si port\u00f2 quindi in Bulgaria, partecipando alle operazioni presso Sofia: la sua fama di abile comandante crebbe enormemente quando riusc\u00ec a cogliere di sorpresa una colonna di turchi in marcia, razziando le loro salmerie con una forza di soli 700 uomini. Al comando di una truppa di 1500 soldati liber\u00f2 Plevna.\nNel 1598 l'esercito di Novac, arricchitosi di volontari bulgari oltre che serbi, si ricongiunse con il grosso delle forze del voivoda Michele (16.000 uomini). Insieme, Michele e Novac liberarono Plevna, Rahovo, Vratsa, Vidin e Florentin. Nel 1599 Novak si scontr\u00f2 con le forze di Bordj Mako presso Ploe\u0219ti. Nel 1600 Novac torn\u00f2 nel Banato salvo poi ricongiungersi con Michele per la Battaglia di Mir\u0103sl\u0103u contro i ribelli transilvani supportati dal generale asburgico Giorgio Basta. Dopo la sconfitta a Mir\u0103sl\u0103u, Novak segu\u00ec Michele a Praga, ove il voivoda valacco rinegozi\u00f2 la sua alleanza con l'imperatore Rodolfo II d'Asburgo per rientrare in possesso del suo trono e del trono transilvano.\nPreoccupati dei successi di Novac e Michele, gli Asburgo avevano per\u00f2 ormai deciso di sbarazzarsi di loro.\nAccusato di tradimento da Basta, Novac venne catturato e poi consegnato ai turchi che lo condannarono al rogo. Il 5 febbraio 1601, Novac venne giustiziato a Cluj dalle forze d'occupazione ungherese: bruci\u00f2 sul rogo per oltre un'ora (il corpo venne tenuto bagnato per prolungare il supplizio), poi venne impalato e lasciato in pasto ai corvi. Con Novac vennero giustiziati anche altri due capitani dell'esercito valacco ed alcuni preti Sassoni.\nIl voivoda Michele scopr\u00ec la sorte di Novac solo in agosto, quando pass\u00f2 da Cluj, poco prima che Basta lo facesse assassinare dai suoi mercenari valloni presso C\u00e2mpia Turzii.\nNovac \u00e8 oggi ricordato come un eroe nazionale serbo nel poema \"Starina Novak e Knez Bogosav\". Viene anche citato in racconti del folklore romeno. Gli \u00e8 stata dedicata una torre nella citt\u00e0 di Cluj."}
{"id": "2797839", "revid": "210936", "url": "https://it.wikipedia.org/wiki?curid=2797839", "title": "Jerome d'Ambrosio", "text": ""}
{"id": "2797840", "revid": "1609015", "url": "https://it.wikipedia.org/wiki?curid=2797840", "title": "Cristo benedicente (Giovanni Bellini Parigi)", "text": "Il Cristo benedicente \u00e8 un dipinto tempera su tavola (58x44 cm) di Giovanni Bellini, databile al 1460 circa e conservato nel Museo del Louvre a Parigi.\nStoria.\nL'opera \u00e8 probabilmente quella citata come \"Effigie del Salvatore\" nel 1648 dallo storico Ridolfi nel convento agostiniano di Santo Stefano a Venezia. Solo Morassi identifica quella menzione con una tavola databile intorno al 1500, oggi in una collezione privata svizzera.\nLa tavola viene in genere fatta risalire ai primi anni sessanta del Quattrocento, nel pieno della fase \"mantegnesca\" del Bellini, che ne era cognato.\nDescrizione e stile.\nSi tratta della tipologia dell'\"Uomo dei dolori\", con il Cristo che mostra le ferite della Passione per suscitare la compassione del fedele e alleviare i suoi dolori tramite il confronto con le sue pene. Cristo \u00e8 rappresentato gracile e sofferente, con una mano alzata in segno di benedizione e l'altra che tiene, non senza una certa sensazione di sforzo, un libro, simbolo dell'avverarsi ineluttabile della Scritture. La sua tunica si apre in corrispondenza delle ferita del costato e le mani recano gli evidenti segni dei chiodi, con il sangue ben visibile. La mano sinistra mostra sapientemente la scia che esce dalla ferita che prosegue verso destra, la direzione che cio\u00e8 era il basso durante la crocifissione. Inoltre sulla testa ha la corona di spine, che gli ha ferito la fronte.\nIl paesaggio di sfondo \u00e8 lontano e con un orizzonte piuttosto basso, che lascia spazio al terso cielo azzurrino dove la figura del Salvatore si staglia con forza.\nIl sentimento patetico, cos\u00ec raro nelle opere successive dell'artista, \u00e8 qui dominante. Importantissimo \u00e8 il ruolo della luce, che impregna la figura facendo risaltare la scultorea veste bianca e soffermandosi sui dettagli, come le striature delle nuvole, in modo da generare una tensione percepibile, legata al peso psicologico del drammatico episodio."}
{"id": "2797847", "revid": "1529788", "url": "https://it.wikipedia.org/wiki?curid=2797847", "title": "Diego De Leo", "text": "Primati.\nTrascorre la sua infanzia nella piccola cittadina calabrese di Bagnara Calabra, da cui \u00e8 originario il padre (la madre era veneta). Passer\u00e0 alla storia come uno degli arbitri pi\u00f9 famosi al mondo, il primo ad interpretare il ruolo arbitrale come una professione.\nVanta, inoltre, un importante primato: ha rappresentato come arbitro internazionale ben 4 diverse Federazioni nazionali, ovvero quella colombiana, quella brasiliana, quella cilena e quella messicana, pur mantenendo sempre la cittadinanza italiana.\nCarriera.\nPer ragioni di lavoro, il padre di De Leo si trasferisce ben presto assieme alla famiglia, stabilendosi prima a Jesolo e poi a Mestre dove Diego si iscrive nel 1945, dopo la guerra, al corso per arbitri di calcio presso la locale Sezione AIA, che nel giro di pochi anni avrebbe annoverato tre arbitri internazionali di successo (De Leo, Iginio Rigato e Aurelio Angonese).\nL'esuberanza atletica (fu anche campione regionale nel pugilato -pesi mosca-), unita a capacit\u00e0 tecniche e voglia di affermarsi, portano dapprima Diego a dirigere nel campionato di Prima Divisione. Poi segue, nel 1948, la decisione di emigrare in Argentina alla ricerca di nuova opportunit\u00e0 di lavoro: qui la locale Federazione calcio lo riconosce come arbitro della massima serie e cos\u00ec De Leo pu\u00f2 debuttare nella Primera Divisi\u00f3n Argentina dirigendo addirittura il Boca Juniors.\nDopo due anni viene avvicinato da emissari della Federazione colombiana, in procinto di fondare una lega professionistica in quel paese e interessati a De Leo come arbitro per il loro campionato: l'italiano accetta la proposta di contratto e in Colombia diventa anche istruttore di altri fischietti emergenti.\nNel 1951 decide di tornare in Italia e la FIGC gli riconosce i meriti conquistati oltre-oceano: dalla stagione 1951-1952 alla stagione 1953-1954 avrebbe totalizzato un totale di 36 presenze in serie A: debutto il 4 novembre 1951 in Bologna-Pro Patria 1-1 e ultima esibizione il 23 maggio 1954 in Inter-Torino 2-0.\nPoi \u00e8 contattato dal futuro presidente della FIFA Jo\u00e3o Havelange che lo mette sotto contratto per arbitrare nel campionato brasiliano, fino al 1959: in questo periodo conquista anche la qualifica di internazionale e prende parte alla Copa Am\u00e9rica del 1957.\nTra il 1959 e il 1963 arbitra invece nei campionati cileno (dove la Federazione gli affida il compito di ristrutturare il settore arbitrale in vista dei Mondiali del 1962 che l\u00ec si sarebbero disputati) e peruviano: De Leo, oltre a continuare la carriera di arbitro, istituisce vere e proprie scuole per direttori di gara.\nAl termine di questa esperienza viene ingaggiato dalla Federazione messicana, dove avrebbe chiuso l'attivit\u00e0 quasi dieci anni pi\u00f9 tardi: in rappresentanza del Messico, dirige la finale dei Giochi Olimpici del 1968 a Citt\u00e0 del Messico tra Ungheria e Bulgaria (dove sanziona un totale di ben quattro espulsioni!) ed \u00e8 protagonista anche ai Mondiali messicani del 1970, dove gli tocca la gara Romania-Cecoslovacchia.\nAl termine della carriera sui campi per raggiunti limiti d'et\u00e0, tra il 1971 e il 1973 De Leo \u00e8 incaricato come istruttore nel settore arbitrale della FIFA, che gli conferisce inoltre il prestigioso \"FIFA Special Award\".\nRitornato in Italia, qui avrebbe rivestito il ruolo di osservatore degli arbitri di Serie A, a livello UEFA e FIFA, fino al 1991.\nIn Messico e anche in Italia nel 1971 (VIII edizione, edito dalla Panini di Modena) fa pubblicare anche un proprio libro: \"Regole del calcio\".\nTrascorre gli ultimi anni della sua vita nel nordest vicentino a Ros\u00e0 e muore a Marostica il 31 gennaio 2015."}
{"id": "2797849", "revid": "62004", "url": "https://it.wikipedia.org/wiki?curid=2797849", "title": "Nico Eeckhout", "text": ""}
{"id": "2797850", "revid": "1573940", "url": "https://it.wikipedia.org/wiki?curid=2797850", "title": "Chiesa di Santo Stefano (Casalincontrada)", "text": "La chiesa di Santo Stefano Protomartire si trova in Corso Vittorio Emanuele a Casalincontrada, in provincia di Chieti.\nStoria.\nLa prima menzione della chiesa la si trova in una sentenza arbitrale del 12 aprile del 1302. Nel 1324-25 fa parte della \"Rationes Decimarum\" tra le chiese soggette al Monastero di Santa Maria d'Arabona (in questo periodo risulta come chiesa rurale). Il marchese Giovanni Battista fece ristrutturare la chiesa dopo i danneggiamenti dei terremoti del 1661 e 1688 come prova un epitaffio in pietra. Tuttavia la chiesa fu di nuovo danneggiata dal terremoto della Maiella del 3 novembre del 1706. Il marchese poteva ascoltare la messa tramite una finestra che comunicava con la chiesa madre. Dopo il terremoto del 25 luglio del 1805 fu gravemente danneggiata insieme a molte case e fu progressivamente abbandonata.\nCos\u00ec, gli abitanti di Casalincontrada si riunirono nella Chiesa della Madonna delle Grazie che non era sufficientemente capiente e rischiava di crollare anch'essa. Nell'agosto del 1811 croll\u00f2 anche il pavimento della chiesa di Santo Stefano e lese anche le tombe sottostanti. Fu impossibile trovare un cimitero per seppellire le salme, cos\u00ec le autorit\u00e0 comunali furono costrette a restaurare la chiesa parrocchiale. Della ricostruzione furono incaricati l'ingegnere Ambrogio Mammarella ed il maestro fabbricatore Sebastiano Mammarella di Bucchianico. Per la ricostruzione, per ridurre le spese previste per 863 ducati ed 8 carlini, vennero riciclati i materiali del primitivo impianto della chiesa e come manovali vennero assoldati gli abitanti della cittadina stessa. I lavori di restauro terminarono nel 1814 come prova un'iscrizione su di una porta laterale.\nPrima dell'epoca del fascismo, come mostrato anche in foto storiche del volume di Fausto De Santis \"Toponomastica del territorio di Casalincontrada\", la chirsa esattamente era molto rozza, priva degli abbellimenti classicheggianti in stile ottocentesco, la facciata in mattoni a vista aveva come decorazione la sola finestra a vela, poi rifatta daccapo, mentre il campanile non aveva la cuspide a piramide ottagonale in sommit\u00e0.\nDescrizione.\nL'interno \u00e8 ad una sola navata con ornamenti, lesene con capitelli dorati, cappelle laterali e soffitto a botte con cupola intradossata barocchi.\nLa facciata \u00e8 in laterizio intonacato. La zona bassa \u00e8 pi\u00f9 larga e sopraelevata da una scalinata e decorata con lesene. La cornice in alto \u00e8 orizzontale. Inoltre vi \u00e8 un timpano con volute di raccordo per la parte inferiore. Sopra il portale vi \u00e8 una grande finestra."}
{"id": "2797853", "revid": "1318658", "url": "https://it.wikipedia.org/wiki?curid=2797853", "title": "Convento di Santa Maria Nascente in Sabbioncello", "text": "Il convento di Santa Maria Nascente in Sabbioncello \u00e8 un edificio religioso in stile cinquecentesco, situato nella localit\u00e0 Sabbioncello del comune di Merate, in provincia di Lecco. Appartiene alla diocesi di Milano e la gestione \u00e8 affidata all'ordine dei frati minori francescani.\nStoria.\nSi hanno notizie di una piccola chiesa in localit\u00e0 Sabbioncello, a partire dall'inizio del XV secolo. La prima costruzione comprendeva solamente lo spazio fino all'attuale presbiterio. L'edificio attuale, in stile tardo-gotico, \u00e8 sorto in sostituzione del precedente.\nI lavori di costruzione della nuova chiesa iniziarono nel 1508. Gli affreschi ex voto che decorano la parete destra della navata, risalgono alla prima met\u00e0 del XVI secolo. Nel 1540 vennero costruite quattro cappelle laterali nella parte sud della navata. Nel 1553 fu costruito il campanile.\nNel corso dei decenni successivi, si susseguirono vari lavori di ampliamento e ristrutturazione, in seguito al passaggio del convento all'ordine francescano dei riformati. I frati decisero di operare un radicale completamento e restauro della chiesa, che assunse l'aspetto attuale. In particolare vennero costruiti il nuovo presbiterio (situato laddode originariamente si trovava la facciata della chiesa), il chiostro grande e, verso la fine del XVII secolo, vennero create la piazza antistante la chiesa e la salita con le cappelle per la Via Crucis.\nA seguito dell'invasione francese della Lombardia, l'11 maggio 1807 fu promulgato il decreto imperiale che sopprimeva gli ordini religiosi, ed il convento di Sabbioncello cess\u00f2 di esistere, passando a propriet\u00e0 privata.\nSuccessivamente alla caduta di Napoleone, i frati rientrarono in possesso del convento, che venne riaperto nel 1882.\nDal 1982 il convento svolge la funzione di sede di infermeria provinciale dei francescani di Lombardia.\nDescrizione.\nAll'interno della chiesa si trova custodito, come reliquia, il saio appartenuto a san Giovanni da Capestrano.\nDal 1808, la prima cappella di sinistra della chiesa ospita un crocefisso proveniente dalla chiesa di San Salvatore in Xenodochio a Milano. Sulle pareti di questa cappella, in precedenza dedicata alla Madonna della neve, si trovano inoltre alcuni affreschi databili alla prima met\u00e0 del XVI secolo, raffiguranti una serie di partecipanti al concilio di Efeso. Inoltre, nel 1593, Giovanni Mauro della Rovere fu incaricato di adornare la stessa cappella con alcune rappresentazioni dei Misteri del Rosario. Alla fine del Cinquecento risalgono anche le pitture delle vele della volta del coro, con il pittore Domenico Chiesotto a dotare ogni spicchio della volta con le raffigurazioni di un evangelista e di uno dei quattro principali Dottori della Chiesa. Questi ultimi dipinti, completati nel 1590, furono restaurati nel 1984, dieci anni dopo rispetto a quelli della cappella del Crocifisso. \nNella parte sinistra della Chiesa \u00e8 inoltre presente un piccolo chiostro di stile classicheggiante. Circondato da semplici colonne in granito e mattone, si trova dunque un piccolo idilliaco giardino con al centro una statua di San Francesco, patrono dell'ordine che gestisce la struttura, immerso in parte in una fontana. Da questo chiostro si accede poi ad un altro chiostro di maggiori dimensioni, ma pi\u00f9 spoglio, utilizzato specialmente dai frati."}
{"id": "2797858", "revid": "1573940", "url": "https://it.wikipedia.org/wiki?curid=2797858", "title": "Micropteropus", "text": "Micropteropus () \u00e8 un genere di pipistrelli della famiglia degli Pteropodidi. \nDescrizione.\nDimensioni.\nAl genere Micropteropus appartengono pipistrelli di medie e piccole dimensioni con la lunghezza della testa e del corpo tra 67 e 103\u00a0mm, la lunghezza dell'avambraccio tra 46 e 67\u00a0mm e un peso fino a 43\u00a0g.\nCaratteristiche craniche e dentarie.\nIl cranio presenta un rostro accorciato ed allargato ed il palato insolitamente ampio all'altezza dei primi molari. Sono presenti 5-6 creste palatali, con la prima non separata a forma di V, mentre le altre pi\u00f9 piccole ed ampiamente separate.\nSono caratterizzati dalla seguente formula dentaria:\nAspetto.\nLa pelliccia \u00e8 moderatamente lunga. Le parti dorsali variano dal marrone chiaro al bruno-rossastro, mentre le parti inferiori dal marrone chiaro al biancastro. Sono presenti delle spalline bianche nei maschi e delle macchie bianche alla base posteriore delle orecchie in entrambi i sessi. La testa \u00e8 arrotondata, il muso \u00e8 corto e largo, con le guance ed il labbro superiore leggermente estensibili. Le ali sono attaccate posteriormente alla base del secondo dito. La coda \u00e8 rudimentale od assente, l'uropatagio \u00e8 ridotto ad una sottile membrana lungo la parte interna degli arti inferiori. Il calcar \u00e8 corto.\nDistribuzione.\nIl genere \u00e8 diffuso nell'Africa occidentale e centrale.\nTassonomia.\nIl genere comprende due specie."}
{"id": "2797861", "revid": "31886", "url": "https://it.wikipedia.org/wiki?curid=2797861", "title": "Madonna col Bambino (Giovanni Bellini Castello Sforzesco)", "text": "La Madonna col Bambino \u00e8 un dipinto tempera su tavola (78x50 cm) di Giovanni Bellini, databile al 1460-1465 circa e conservata nella Pinacoteca del Castello Sforzesco a Milano.\nStoria.\nL'opera, firmata sul cartiglio appeso lungo il parapetto (), viene datata al periodo giovanile dell'artista, quando vivo era il confronto con il cognato Andrea Mantegna dal quale trasse numerosi spunti stilistici. Alcuni storici hanno espresso dubbi sulla paternit\u00e0 della tavola, per i tratti arcaici del panneggio e delle aureole, per\u00f2 il restauro del 1999 ha confermato l'autenticit\u00e0, fin dall'antico, della firma. Forse questo retaggio antico dell'opera \u00e8 spiegabile con l'influsso del padre Jacopo, all'epoca ancora presente.\nLa tavola faceva parte delle collezioni del principe Luigi Alberico Trivulzio, che nel 1935 fu oggetto di una delle pi\u00f9 importanti transazione d'arte in Italia. Contesa fra Torino e Milano, venne poi destinata alla citt\u00e0 lombarda salvo alcuni pezzi, come un ritratto virile di Antonello da Messina, oggi alla Galleria Sabauda.\nDescrizione e stile.\nLa Madonna, vestita di un inconsueto mantello rosa, tiene il Bambino appoggiato su una balaustra, oltre la quale penzola un lembo della veste proiettandosi \"oltre il confine\", verso lo spettatore. I loro sguardi non si incontrano, come di consueto in questo tipo di iconografia, ma la loro intimit\u00e0 familiare \u00e8 sottolineata dai gesti che intrecciano tra loro. Ges\u00f9 tiene infatti in mano un frutto, simbolo del Peccato originale e quindi della sua Passione espiativa. Maria sembra quasi voler sottrarglielo e il suo sguardo pensoso e malinconico sottintende la prefigurazione del destino tragico del figlio."}
{"id": "2797867", "revid": "259021", "url": "https://it.wikipedia.org/wiki?curid=2797867", "title": "Regno di Trinacria", "text": "Il Regno di Trinacria nasce tra il 1282, anno di incoronazione di Pietro III di Aragona e il 1302 anno della pace di Caltabellotta, quando, a conclusione della prima fase della guerra dei Vespri siciliani, il Regno di Sicilia fu ufficialmente diviso in due parti: l'Isola di Sicilia denominata ufficialmente come regno di Trinacria o Regno di Sicilia.\nNel frattempo la parte continentale assumeva la denominazione di regno di Sicilia citeriore pi\u00f9 comunemente noto come \"Regno di Napoli\", con a guida il re Carlo II d'Angi\u00f2.\nIl nome \"Trinacria\" fu scelto in onore dell'antico simbolo dell'isola, la triscele.\nCostanza e Pietro.\nNel 1266 l'ultimo re svevo di Sicilia, Manfredi perse sia il regno che la vita, mentre alcune famiglie siciliane come i Lauria, i Lanza (la famiglia della nonna di Costanza) e i Procida che si erano opposti agli angioini, si trasferirono nella Corona d'Aragona.\nQuando anche Corradino mor\u00ec decapitato per mano degli angioini, Costanza II di Sicilia, principessa della casa di Svevia, in quanto figlia di Manfredi, cerc\u00f2 di convincere il marito Pietro III re d'Aragona a riprendere il regno. Questi acconsent\u00ec e prese contatti con la nobilt\u00e0 siciliana, stanca dei soprusi angioini.\nDopo l'insurrezione dei Vespri siciliani (30 marzo 1282), il popolo isolano cerc\u00f2 all'inizio di costituire uno stato chiamato \"Communitas Siciliae\", ma subito i nobili isolani chiamarono Costanza e il marito Pietro a regnare sull'isola. Una delegazione incontr\u00f2 Pietro III d'Aragona, che si trovava in nord Africa, a Djerba per la spedizione di Tunisi, e gli offr\u00ec la corona del Regno di Sicilia.\nPietro sbarc\u00f2 cos\u00ec a Trapani il 29 agosto, quando la citt\u00e0 stava per arrendersi ed entr\u00f2 a Palermo il giorno successivo, togliendo l'assedio a Messina.\nPietro e Costanza furono incoronati regnanti il 7 settembre 1282 a Palermo..\nI siciliani si accorsero che Pietro non avrebbe dato la libert\u00e0 e il buon governo all'isola: quando egli cerc\u00f2 di riconquistare la parte continentale del Regno, scoppi\u00f2 una rivolta interna, capitanata da Gualtiero di Caltagirone. Lo stesso Pietro, scomunicato da Papa Martino IV, ritorn\u00f2 in Aragona per combattere contro la crociata aragonese, lasciando l'isola nelle mani della moglie.\nPietro mor\u00ec nel 1285 e la moglie continu\u00f2 ad occuparsi del governo dell'isola come reggente, per conto del figlio Giacomo. Lo stesso Giacomo, una volta ottenuta l'investitura papale, fond\u00f2 un regno di Sardegna e Corsica lasciando la Sicilia alla madre. Intanto il parlamento siciliano nel 1295 scelse come re Federico III che pass\u00f2 alla storia come uno dei migliori re dell'isola.\nCostanza lasci\u00f2 la sua terra natia proprio nel 1295 e si ritir\u00f2 in clausura a Barcellona dove mor\u00ec nel 1302.\nGiacomo.\nGiacomo d'Aragona fu re di Sicilia dal 1286, col nome di Giacomo I, mentre il fratello maggiore Alfonso III gli successe sul trono di Aragona e di Valencia e nelle contee catalane. L'ex regno di Sicilia era diviso in due regni, quello di Napoli, sul continente e quello di Sicilia, che poi diverr\u00e0 di Trinacria, sull'isola, ed entrambe le parti erano in perenne conflitto fra loro.\nGiacomo, raggiunta la Sicilia dove gi\u00e0 si trovava la madre Costanza, continu\u00f2 la guerra contro gli angioini con al comando dell'ammiraglio Ruggero di Lauria. Il 23 giugno 1287 Lauria sconfisse la flotta napoletana, a Castellamare, impadronendosi di 42 galere, mentre lo stesso giorno Giacomo sventava un attacco contro Augusta. Carlo II d'Angi\u00f2 fu imprigionato e deportato in Aragona, ma fu rilasciato sotto investitura papale e nominato re di Napoli.\nNell'agosto dello stesso anno, a causa dei mamelucchi che minacciavano Acri, fu siglata una tregua di due anni.\nQuando nel 1291 Giacomo fece pace con i francesi, annunci\u00f2 di ridare l'isola agli angioini. Il 19 giugno di quello stesso anno, il fratello Alfonso mor\u00ec improvvisamente lasciando la corona d'Aragona a Giacomo e disponendo che la Sicilia andasse al terzo fratello Federico; Giacomo quindi divenne sovrano dei territori iberici e si fece incoronare a Saragozza nel mese di luglio, ma si tenne il regno di Sicilia dando al fratello Federico (gi\u00e0 in Sicilia dal 1283) il titolo di governatore dell'isola e rimase con l'amata madre.\nNel breve governo di Giacomo in Sicilia fu data maggiore vita al parlamento e furono incrementati i traffici commerciali, ma col trattato di Anagni (avviato su proposta del Papa Celestino V e concluso dal Papa Bonifacio VIII), Giacomo cedette la Sicilia ritirandosi definitivamente dalla guerra contro gli angioini.\nIn cambio ottenne l'investitura papale di fondare un regno Sardo-Corso.\nIl trattato prevedeva l'unione di Giacomo con Bianca d'Angi\u00f2 figlia del Re Carlo e sorella di Roberto d'Angi\u00f2 ed il matrimonio di quest'ultimo con Iolanda d'Aragona sorella di Giacomo. Inoltre il trattato prevedeva la remissione in libert\u00e0 degli angioini catturati.\nMa i nobili siciliani rifiutarono il trattato e nominarono re dell'isola nel 1295 il giovane ma determinato fratello Federico.\nFederico III.\nMentre Giacomo lasciava la madre e il fratello Federico al loro destino, il parlamento siciliano non ci sta e dichiara decaduto dal trono il re precedente, nominando al suo posto (e a furor di popolo) il fratello minore Federico.\nFederico riprese la guerra del Vespro, con determinazione conserv\u00f2 la Sicilia e port\u00f2 la guerra anche nel napoletano sfidando gli angioini \"in casa\". Allora papa Bonifacio VIII chiam\u00f2 a Roma sia Giacomo che Carlo II d'Angi\u00f2 e obblig\u00f2 entrambi a dichiarare guerra all'isola affinch\u00e9 la riconquistassero e rispettassero il trattato di Anagni; dovettero abbandonare la Sicilia, sia Giovanni da Procida che Ruggero di Lauria, che divenne ammiraglio della flotta alleata anti-siciliana ed alla fine anche la regina madre Costanza dovette abbandonare il figlio prediletto Federico.\nGiacomo si alle\u00f2 nuovamente con gli angioini e con una potentissima coalizione anti-siciliana formata dal regno angioino di Napoli, regno di Francia, Papato, Citt\u00e0 guelfe italiane e Corona d'Aragona, dichiar\u00f2 guerra all'isola con l'intento di riconquistarla. Con il nome di Federico III fu incoronato re a Palermo il 25 marzo 1296.\nIl 4 luglio 1299 si combatt\u00e9 nelle acque di Capo d'Orlando una battaglia passata alla storia come una delle pi\u00f9 dure, 6.000 soldati siciliani morirono, mentre il Capitano generale della flotta: Blasco d'Alagona e lo stesso Federico rimasero feriti, e salvarono solo 17 galee.\nFederico ferito non abbandon\u00f2 mai l'esercito siciliano e continu\u00f2 a resistere.\nL'isola resistette pi\u00f9 volte e il fratello Giacomo si ritir\u00f2 in Aragona dove inizi\u00f2 a conquistare la Sardegna e la Corsica.\nLa guerra per\u00f2 non era finita, gli angioini cinsero d'assedio Messina ed entrarono a Catania ma Federico scacci\u00f2 gli invasori il 1\u00ba dicembre 1299 nella battaglia di Falconara, nelle campagne di Trapani, nel triangolo compreso nelle frazioni trapanesi di Fontanasalsa, Marausa e Locogrande.\nAllora il papa, nel 1300, chiam\u00f2 in aiuto i templari, gli ospitalieri ed i riluttanti Genovesi, ma al di l\u00e0 di una nuova brillante vittoria della flotta di Ruggiero di Lauria su quella siciliana, la situazione non miglior\u00f2, anzi continuava uno stato di costante guerra.\nInfine Bonifacio VIII si rivolse al re di Francia, Filippo IV il Bello, che invi\u00f2 un esercito al comando del fratello, Carlo di Valois che, arrivato in Sicilia, nel maggio del 1302, l'attravers\u00f2 sino a Sciacca, dove per\u00f2 arriv\u00f2 distrutto dalla malaria e, per la paura di un deciso attacco da parte di Federico, accett\u00f2 la pace che gli venne offerta.\nLa prima fase della guerra dei Vespri Siciliani termin\u00f2 con la pace di Caltabellotta: il 31 agosto 1302, nel castello del Pizzo, si firm\u00f2 il trattato di pace che prevedeva che Federico rimanesse re dell'isola con il titolo di Re di Trinacria fino alla sua morte e che poi avrebbe consegnato l'isola agli angioini ed inoltre sanciva l'impegno che Federico sposasse Eleonora, figlia di Carlo II di Napoli.\nIn realt\u00e0 questo trattato serv\u00ec a Federico a fortificare l'isola e a risanarne l'economia riprendendo cos\u00ec con maggior vigore la guerra contro Napoli. Federico inoltre formula un trattato costituzionale con il popolo e i nobili isolani:\nNel 1313 riprese la guerra contro gli angioini ed assunse nel 1314 il titolo di re di Sicilia, stabilendosi a Palermo, e si accord\u00f2 con gli angioini per una tregua, che sarebbe durata fino al 1320.\nFinita la tregua, Federico, nel 1321, invi\u00f2 una potente flotta con reparti di cavalleria di fronte a Genova, in aiuto ai ghibellini che combattevano contro la repubblica di Genova, ma Roberto d'Angi\u00f2, alleato di Genova, invi\u00f2 82 galee che costrinsero la flotta siciliana a ritirarsi e rientrare in Sicilia. Nel settembre dello stesso anno, la flotta siciliana torn\u00f2 a Genova e coordinando gli attacchi con le truppe dei ghibellini lombardi capitanati da Marco Visconti, riusc\u00ec a creare grandi difficolt\u00e0 per i difensori, senza per\u00f2 riuscire a fare cadere la citt\u00e0. Col cattivo tempo, la flotta, molto danneggiata, dovette rientrare definitivamente in Sicilia.\nNel 1322 Federico per non perdere la Sicilia incoron\u00f2 il figlio Pietro re dell'isola per assicurarsi la successione, attirandosi le ire del papa Giovanni XXII, che scagli\u00f2 l'interdetto sulla Sicilia e lo tolse solo nel 1334.\nIn viaggio da Palermo ad Enna, si ammal\u00f2 gravemente. Mor\u00ec il 25 giugno 1337, mentre era in viaggio per Catania, poich\u00e9 sperava di ricevere cure migliori nell'ospedale della Commenda di S. Giovanni Gerosolimitano nei pressi di Patern\u00f2 (CT). Com'era tradizione di quei tempi, nell'ospedale vennero sepolte le viscere, mentre la salma, trasportata a Catania, fu esposta al Castello Ursino. Federico all'inizio dichiar\u00f2 di voler esser sepolto a san Francesco nella citt\u00e0 di Barcellona, accanto al fratello Alfonso d'Aragona e alla madre Costanza. Tale allontanamento da Palermo sarebbe stato inaccettabile per i siciliani e quindi modific\u00f2 le sue volont\u00e0 e dispose per una sepoltura nella cattedrale della capitale. La salma venne quindi tumulata provvisoriamente nella Cattedrale di Catania, in attesa di traslazione a Palermo. A causa del perdurare della guerra del Vespro la salma rimase definitivamente a Catania.\nPietro II.\nPietro II di Trinacria era figlio di Federico III e di Eleonora d'Angi\u00f2 e fu dal 1321 re di Trinacria.\nNel 1321 il padre Federico gli assegn\u00f2 la corona di Trinacria vanificando gli effetti della pace di Caltabellotta, accordo che prevedeva il ritorno della corona agli Angioini. Con questo atto prosegu\u00ec la lotta iniziata con la rivolta del Vespro in Sicilia. Ma regn\u00f2 effettivamente dal 1337 in poi alla morte del padre Federico.\nSi spos\u00f2 con Elisabetta di Carinzia, dal matrimonio nacquero nove figli compresi i due futuri re di Trinacria cio\u00e8 Ludovico e Federico IV\nIl suo regno sar\u00e0 caratterizzato dalla continua guerra contro gli Angioini di Napoli difendendo l'isola dagli attacchi esterni e cerc\u00f2 di rendere il regno come un organismo solido e strutturato riuscendo a mantenere l'indipendenza dai \"soliti\" attacchi.\nMor\u00ec il 15 agosto 1342, a Calascibetta (EN).\n\u00c8 sepolto nella cattedrale di Palermo.\nLudovico il fanciullo.\nLudovico il Fanciullo fu Re di Trinacria dal 1342.\nSuo padre Pietro II di Trinacria mor\u00ec nel 1342 e il regno pass\u00f2 nelle mani del figlio che aveva solo cinque anni, coadiuvato dalla madre Elisabetta di Carinzia e dal marchese di Randazzo Giovanni.\nDurante il suo regno, il reame fu colpito da una pestilenza che decim\u00f2 la popolazione per alcuni anni, in punto di morte, dichiar\u00f2 tutore del regno Blasco II d'Alagona, malvisto dalla nobilt\u00e0 catanese e siciliana in generale, per via delle sue origine extra-isolane.\nLudovico mand\u00f2 l'esercito regio a Milazzo a sfidare i Chiaramonte e successivamente si arriv\u00f2 alla pace.\nMorir\u00e0 nel 1355 colpito dalla peste a soli 17 anni.\nLa sua dimora preferita fu Randazzo.\nFederico IV.\nA succedere a Ludovico sar\u00e0 Federico fratello minore del re precedente.\nFederico IV \u00e8 famoso soprattutto per aver chiuse definitivamente la contesa contro gli angioini, dominatori di Napoli, dopo ben novanta anni di guerre reciproche. Nel 1372 Federico firm\u00f2 ad Avignone gli accordi con la regina di Napoli, Giovanna d'Angi\u00f2 che sancir\u00e0 la pace definitiva tra i due regni e le due case regnanti.\nIl trattato stabiliva il riconoscimento del possesso della Sicilia al ramo di Federico della casa di Aragona, come contropartita il papa e il re di Napoli erano riconosciuti come sovrani dal Re di Trinacria e il regno di quest'ultimo manteneva la denominazione di Regno di Sicilia, si trattava di una condizione di vassallaggio, che divenne simbolica in poco tempo causa la decadenza del regno angioino.\nTuttavia i re isolani, negli atti ufficiali, si didero il titolo di \"Re di Sicilia \"ultra Pharum\"\", chiamando i regno napoletano \"Sicilia \"citra Pharum\"\"; solamente nel 1444 Alfonso V d'Aragona, passato alla storia anche come anche Alfonso I di Napoli, riunir\u00e0 le due corone prendendo il titolo di \"Rex utriusque Siciliae\" (ossia Re dell'una e dell'altra Sicilia).\nIl nomignolo di Federico IV sar\u00e0 \"il semplice\" perch\u00e9 gli viene rimproverato il fatto di avere poche abilit\u00e0 gestionali.\nDurante il suo regno ci sar\u00e0 la solita contesa interna tra i Chiaramonte e i Moncada.\nArtale Alagona e lo scacco di Ognina.\nPrima di chiudere l'estenuante contesa della guerra dei novanta anni, ci sar\u00e0 un ultimo scontro, avvenuto nelle coste di Aci, gli angioini tentarono dei continui attacchi nelle coste isolane, le galee angioine penetrarono nel territorio marittimo di Aci saccheggiando la localit\u00e0 e assediando i resistenti nel castello cittadino, Artale il Gran giustiziere del regno, con coraggio e spregiudicatezza usc\u00ec con il suo esercito ed affront\u00f2 le galee napoletane affondandone due e mettendo in fuga i superstiti.\nQuesto episodio chiamato \"lo scacco di Ognina\" diede la svolta definitiva nella risoluzione della controversia durata novanta anni.\nMaria regina di Trinacria.\nMaria era figlia di Federico IV, alla morte del padre eredit\u00f2 il regno a soli dieci anni, in quanto la madre mor\u00ec nel parto.\nQuindi gli fu affidato un tutore cio\u00e8 Artale Alagona il Gran giustiziere del regno ed acclamato eroe dell'isola.\nIl regno attravers\u00f2 un nuovo periodo di delicatezza interna, e fu diviso in quattro vicariati diversi ufficialmente per garantire il buon governo dell'isola ed evitare i soliti screzi\ntra le due fazioni avverse, cio\u00e8 i filo Chiaramonte (di parte siciliana) e i filo Moncada (di parte iberica), per garantire insieme un buon governo collettivo.\nIn realt\u00e0 l'isola si trov\u00f2 divisa in quattro parti, in quanto ognuno gestiva i propri territori senza cooperare con gli altri.\nNel frattempo la giovane Maria cresce ed arriva l'et\u00e0 del matrimonio.\nArtale sceglie per lei un principe italiano, la scelta ricade su Gian Galeazzo Visconti signore di Milano, il che fa infuriare i Moncada, infatti la regina viene rapita e portata tra i vari castelli dell'isola, dove si pensa di farla legare con un giovane rampollo della famiglia.\nIn realt\u00e0 viene portata a Barcellona e sposata con Martino il Giovane, questo verr\u00e0 considerato un usurpatore del trono e creer\u00e0 ulteriori tensioni interne tra le due storiche fazioni.\nLa coppia avr\u00e0 un figlio Pietro (sarebbe diventato III) ma morir\u00e0 a soli sei anni nel 1400.\nMaria morir\u00e0 a Lentini l'anno successivo.\nI due re Martino.\nQuindi a prendere il potere dell'isola sar\u00e0 il marito, Martino il Giovane. Questi sposer\u00e0 in seconde nozze, l'anno successivo alla morte della moglie, Bianca di \u00c9vreux, che diventer\u00e0 regina consorte di Trinacria e poi regina vicaria dell'isola fino al 1416. Il governo di Martino sar\u00e0 tutt'altro che buono, infatti si accentua la solita contesa tra le due fazioni e con la morte per decapitazione di Andrea Chiaramonte si esaurir\u00e0 la dinastia nobiliare siciliana.\nMartino il giovane morir\u00e0 a Cagliari per malaria il 25 luglio 1409.\nA salire sul trono di Trinacria sar\u00e0 il padre Martino il Vecchio (Martino II), ma morir\u00e0 l'anno successivo.\nLa regina Bianca e la perdita dell'indipendenza.\nCon la morte del marito Martino I e del successore Martino II il potere del regno sar\u00e0 assunto dalla regina consorte Bianca di \u00c9vreux, come vicaria del re della corona d'Aragona, che dovette fronteggiare le avances dell'anziano Bernardo Cabrera conte di Modica, che voleva sposarla per forgiarsi del titolo regale di Trinacria, in opposizione al quale i nobili siciliani offrirono come sposo un giovane conte Niccol\u00f2 Peralta, col pretesto di salvare l'indipendenza del regno ormai in agonia.\nDal 1410 al 1412 si crearono due anni di interregno e Bianca venne nominata dal re d'Aragona Ferdinando I regina con il titolo di vicaria del regno isolano.\nElla rimarr\u00e0 nell'isola fino al 1416 quando avr\u00e0 il titolo di regina di Navarra e lascer\u00e0 l'isola che perder\u00e0 definitivamente l'indipendenza di regno per diventare un vicereame."}
{"id": "2797871", "revid": "124805910", "url": "https://it.wikipedia.org/wiki?curid=2797871", "title": "Super Tennis", "text": ""}
{"id": "2797875", "revid": "287204", "url": "https://it.wikipedia.org/wiki?curid=2797875", "title": "Costiera della Mendola", "text": "La Costiera della Mendola (detta anche \"Gruppo Roen-Macaion\" - \"Mendelkamm\" in tedesco) \u00e8 un gruppo montuoso che si trova in Trentino-Alto Adige ed interessa la provincia di Bolzano e la provincia di Trento.\nCaratteristiche.\nIl gruppo montuoso si trova ad ovest della citt\u00e0 di Bolzano tra la valle dell'Adige e la Val di Non. Verso la valle dell'Adige la Costiera della Mendola scende in modo ripido, verso la Val di Non digrada dolcemente. \nPrende il nome dal passo della Mendola che lo attraversa. In alternativa prende il nome dalle due montagne pi\u00f9 significative: il Monte Roen ed il Monte Macaion.\nClassificazione.\nSecondo la SOIUSA la Costiera della Mendola \u00e8 un gruppo alpino con la seguente classificazione:\nDelimitazioni.\nRuotando in senso orario i limiti geografici sono: Passo delle Palade, Val di Prisciano, fiume Adige, Bolzano, fiume Adige, Val di Non, Lago di Santa Giustina, Rio Novella, Passo delle Palade.\nSuddivisione.\nSecondo la SOIUSA il gruppo \u00e8 suddiviso in due sottogruppi:\nVette principali.\nLe montagne principali della Costiera della Mendola sono:"}
{"id": "2797880", "revid": "350784", "url": "https://it.wikipedia.org/wiki?curid=2797880", "title": "Videofotosegnaltore", "text": ""}
{"id": "2797886", "revid": "633073", "url": "https://it.wikipedia.org/wiki?curid=2797886", "title": "Scotonycteris", "text": ""}
{"id": "2797887", "revid": "29923469", "url": "https://it.wikipedia.org/wiki?curid=2797887", "title": "Ashita no Joe", "text": ""}
{"id": "2797889", "revid": "29923485", "url": "https://it.wikipedia.org/wiki?curid=2797889", "title": "Akakichi no eleven", "text": ""}
{"id": "2797897", "revid": "729019", "url": "https://it.wikipedia.org/wiki?curid=2797897", "title": "Republic XF-84H", "text": "Il Republic XF-84H, noto non ufficialmente anche come Thunderscreech, era un caccia monomotore turboelica ad ala a freccia realizzato dall'azienda statunitense Republic Aviation Corporation negli anni cinquanta e rimasto allo stadio di prototipo.\nSviluppo dell'F-84F Thunderstreak, era caratterizzato dall'insolito abbinamento di un motore a getto con una speciale elica posizionata all'apice anteriore della fusoliera, una soluzione oramai abbandonata e che apparteneva ai caccia della precedente generazione con motore a pistoni.\nStoria.\nSviluppo.\nOriginalmente designato XF-106, il progetto ed i risultanti prototipi furono ridesignati XF-84H, poich\u00e9 lo si ritenne pi\u00f9 affine ad una variante dell'F-84 che non un modello nuovo. Il suo sviluppo si deve ad una specifica emessa dalla US Navy che intendeva valutare un caccia imbarcato in grado di operare dalle portaerei senza l'assistenza di catapulte nella fase di decollo, tuttavia fu sostenuto principalmente dall'USAF Wright Air Development Center.\nL'XF-84H fu realizzato modificando la cellula di un F-84F Thunderstreak, adottando un nuovo motore turboalbero Allison XT-40-A-1, in grado di erogare una potenza all'albero di 5\u00a0850 shp (4\u00a0365 kW). Fu anche installato un postcombustore capace di innalzare la potenza a 7\u00a0230 shp (5\u00a0391\u00a0kW) ma non fu mai utilizzato. La grande elica a passo variabile al quale era abbinato, realizzata dalla Aeroproducts, aveva un diametro di 3,66 m (12 ft) ed era a tre pale in acciaio a punta quadrata che ruotava alla velocit\u00e0 costante di 3\u00a0000 giri al minuto con le estremit\u00e0 che toccavano approssimativamente Mach 1,18. La propulsione era regolata dalla variazione dell'angolo di attacco delle pale. L'impennaggio fu modificato in una configurazione a T spostando i piani orizzontali verso l'alto per evitare che le turbolenze prodotte interferissero con gli equilibratori. L'XF-84H fu il primo velivolo ad utilizzare una Ram air turbine (RAT) integrata nella struttura ed estensibile in caso di necessit\u00e0; nel caso di un malfunzionamento del motore era automaticamente estroflessa dalla cellula per fornire energia ad impianto elettrico ed idraulico. L'apparecchiatura fu spesso usata durante le prove di volo come precauzione.\nDescrizione tecnica.\nL'XF-84H era un velivolo dall'aspetto anticonvenzionale, dato che era sviluppato nell'epoca dei motori a getto, ma che conservava le caratteristiche principali del velivolo da cui derivava; monoplano con impennaggio a T con ali e piani orizzontali a freccia, tettuccio a goccia e carrello triciclo anteriore retrattile.\nLa struttura di base era quella della versione da caccia F-84F Thunderstreak ma con un'evidente differenza. La parte anteriore della fusoliera integrava la speciale elica tripala a passo variabile concepita per velocit\u00e0 supersoniche la quale era messa in movimento dall'albero di un Allison XT-40a-1."}
