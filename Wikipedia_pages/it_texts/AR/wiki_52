{"id": "2732231", "revid": "648716", "url": "https://it.wikipedia.org/wiki?curid=2732231", "title": "Madejski Stadium", "text": "Il Madejski Stadium (IPA: ) \u00e8 un impianto sportivo multifunzione britannico che si trova nella citt\u00e0 inglese di Reading.\nInaugurato il 22 agosto 1998, ha sostituito Elm Park come terreno di casa di Reading; prende il nome dal presidente del Reading FC, John Madejski.\nDescrizione.\nQuesto \u00e8 lo stadio di casa del Reading Football Club ed \u00e8 stato inaugurato il 22 agosto 1998 con un match fra la squadra casalinga e il Luton Town i quali furono battuti per ben 3-0. Grant Brebner, in quell'occasione, ebbe l'onore di segnare il primo gol allo stadio. Anche il club di rugby della citt\u00e0, i London Irish, gioca le partite casalinghe in questo stadio anche se Londra \u00e8 circa 40 miglia a est di Reading. Si tratta di uno stadio con una capacit\u00e0 di 24.161 posti e si trova vicino alla Linea 4 della Metropolitana di Londra. \u00c8 stato costruito sul sito di una ex discarica di rifiuti domestici e lo stadio \u00e8 circondato da metanodotti. Lo stadio fu pagato pi\u00f9 di 50 milioni di sterline per la costruzione e \u00a3750.000 per le fibre sintetiche intrecciate con erba naturale del campo.\nPer la prima volta nella sua storia, il Reading Football Club ha partecipato alla Premier League nel 2006. A seguito del tutto esaurito per le prime partite della stagione, il club annunci\u00f2 la sua intenzione, nell'ottobre del 2006, di fare una domanda di costruzione per far aumentare di 1.000 posti la capacit\u00e0 dello stadio. La domanda \u00e8 stata presentata il 24 gennaio 2007, proponendo inizialmente l'estensione della East Stand con 6.000 posti a sedere (aumentando la capacit\u00e0 di circa 30.000) e, successivamente, l'estensione del Nord e del Sud Stands per raggiungere la capacit\u00e0 richiesta. Gioved\u00ec 24 maggio 2007 \u00e8 stato annunciato che era stato concesso di estendere lo stadio di una capacit\u00e0 a 36.900 posti a sedere. La prima fase di ristrutturazione amplier\u00e0 la East Stand di 6.600 posti a sedere. Il lavoro \u00e8 stato impostato per l'avvio a met\u00e0 del 2008, dopo che il piano iniziale di estendere nel 2007 \u00e8 stato demolito a causa della mancanza di lavoratori disponibili alla ristrutturazione.\nLa retrocessione di Reading dalla Premier League nel 2008 ha comportato l'interruzione di tutti i piani di espansione, ripresa nel 2012 con la nuova promozione in Premier League.\nI piani per espandere il terreno sono stati nuovamente messi in attesa dopo che il Reading \u00e8 stato retrocesso al campionato della Football League alla fine della stagione 2012-13 dopo un pareggio senza reti nel QPR del 28 aprile 2013.\nRugby.\nSebbene sia uno stadio adibito al calcio, il Madejski \u00e8 stato regolarmente utilizzato anche da societ\u00e0 di Rugby Union: Richmond \u00e8 stata la prima squadra di rugby ad utilizzare lo stadio, tutto ci\u00f2 dur\u00f2 solo una stagione, quando Richmond entr\u00f2 in amministrazione controllata con i London Scottish e fuse con i London Irish.\nLondon Irish si trasfer\u00ec al Madejski nel 2000 dopo un anno allo Stoop Memorial Ground di Twickenham. L'11 gennaio 2008 \u00e8 stato annunciato che i London Irish avevano raggiunto un accordo per continuare a giocare nel Madejski Stadium fino al 2026. L'affluenza di pubblico \u00e8 aumentata fino ad una media di 11.000 spettatori fino a raggiungere il record di pubblico per una partita di Premiership, infatti il 16 marzo 2008 23.709 spettatori hanno assistito all'incontro tra gli Irish e London Wasps. Il record \u00e8 rimasto imbattuto fino al 19 settembre 2009, quando Leicester Tigers ha aperto la nuova tribuna per aumentare la capacit\u00e0 del Welford Road a 24.000.\nOltre alle partite casalinghe dei London Irish, lo stadio ha ospitato anche tre finali della Challenge Cup (2001, 2003, 2004)."}
{"id": "2732232", "revid": "421984", "url": "https://it.wikipedia.org/wiki?curid=2732232", "title": "Reggimento Lagunari Serenissima", "text": ""}
{"id": "2732233", "revid": "767487", "url": "https://it.wikipedia.org/wiki?curid=2732233", "title": "Locomotiva Alifana V 1-3", "text": "Le locomotive a vapore gruppo 1-3 erano un gruppo di locotender a tre assi, alimentate a carbone, che la Ferrovia Alifana acquis\u00ec per il servizio sulla propria linea, a scartamento ridotto 950\u00a0mm, per Piedimonte d'Alife. La n. 2 venne ceduta nel 1926 alla Ferrovia Circumetnea che la immatricol\u00f2 come FCE 14.\nStoria.\nLe 3 locomotive vennero ordinate nel 1909 all'industria belga di Liegi Ateliers de construction de La Meuse; vennero immatricolate come gruppo V 1-3. Erano caratterizzate da ruote molto piccole 750\u00a0mm di diametro. La numero 2, costruita a Liege nel 1909 con il numero di fabbrica 2224, fu venduta nel 1926 alla Ferrovia Circumetnea che la immatricol\u00f2 come \"numero 14\" ma non le attribu\u00ec, a differenza della consuetudine, alcun nome. \u00c8 l'unica sopravvissuta delle tre locomotive ed \u00e8 esposta come monumento, nella stazione di Catania Borgo. Le altre due macchine, accantonate a met\u00e0 degli anni cinquanta sono state demolite alcuni anni dopo.\nCaratteristiche.\nLe locomotive erano a semplice espansione e del tipo locotender, con motore a 2 cilindri esterni, distribuzione a cassetto piano, azionamento esterno sistema Walschaerts; il rodiggio era 0-3-0T con ruote di diametro molto piccolo, 758\u00a0mm. Erano munite di freno ad aria compressa Westinghouse e freno di stazionamento a mano."}
{"id": "2732244", "revid": "114570969", "url": "https://it.wikipedia.org/wiki?curid=2732244", "title": "Potenziale zeta", "text": "Il potenziale zeta, o potenziale elettrocinetico (indicato come potenziale \u03b6 facendo ricorso alla lettera zeta dell'alfabeto greco) \u00e8 il potenziale generato in seguito alla formazione di un doppio strato elettrico. Esso \u00e8 responsabile dei fenomeni elettrocinetici e della stabilit\u00e0 dei colloidi.\nPu\u00f2 essere calcolato facendo ricorso a modelli teorici, misurando sperimentalmente la mobilit\u00e0 elettroforetica o facendo ricorso a fenomeni elettroacustici. In particolare, la relazione che lega la mobilit\u00e0 elettroforetica al potenziale \u03b6 \u00e8 la seguente:\ndove formula_2 \u00e8 la mobilit\u00e0 elettroforetica, formula_3 \u00e8 la costante dielettrica, formula_4 il potenziale zeta, formula_5 la funzione di Henry e formula_6 la viscosit\u00e0 del solvente.\nStabilit\u00e0 dei colloidi.\nUn valore elevato di potenziale \u03b6 conferisce maggiore stabilit\u00e0 ai sistemi colloidali, in quanto si originano repulsioni elettrostatiche che impediscono l'aggregazione delle particelle disperse. Quando il potenziale \u00e8 basso, le forze attrattive prevalgono sulle repulsioni e quindi risulta pi\u00f9 semplice il verificarsi di processi quali la coagulazione e la flocculazione.\nLa seguente tabella riassume la diversa stabilit\u00e0 dei colloidi in funzione del variare del potenziale \u03b6."}
{"id": "2732245", "revid": "280255", "url": "https://it.wikipedia.org/wiki?curid=2732245", "title": "Rifugio Laus", "text": ""}
{"id": "2732250", "revid": "81195", "url": "https://it.wikipedia.org/wiki?curid=2732250", "title": "Potenziale elettrocinetico", "text": ""}
{"id": "2732265", "revid": "729019", "url": "https://it.wikipedia.org/wiki?curid=2732265", "title": "Strada europea E932", "text": "La strada europea E932 \u00e8 una strada di classe B, il cui percorso si trova completamente in territorio italiano. Collega la strada europea E90 dalla frazione di Buonfornello sulla costa tirrenica siciliana con la strada europea E45 a Catania.\nPercorso.\nIl suo percorso corrisponde all'autostrada A19 per il solo tratto Buonfornello-Catania."}
{"id": "2732266", "revid": "486946", "url": "https://it.wikipedia.org/wiki?curid=2732266", "title": "Omar Khajam", "text": ""}
{"id": "2732271", "revid": "1383760", "url": "https://it.wikipedia.org/wiki?curid=2732271", "title": "Istituto Autonomo Case Popolari", "text": "L'Istituto Autonomo Case Popolari (in sigla IACP) \u00e8 un tipo di ente italiano, avente lo scopo di promuovere, realizzare e gestire edilizia pubblica finalizzata all'assegnazione di abitazioni ai meno abbienti, segnatamente in locazione a canoni calmierati. \nStoria.\nLa creazione nel 1903.\nLa legge 31 maggio 1903, n. 254 (cd. Legge Luzzatti perch\u00e9 emanata su impulso e per volont\u00e0 del deputato Luigi Luzzatti ) definisce gli organismi autorizzati ad operare nel settore dell\u2019edilizia popolare. Prevede la possibilit\u00e0 di costituire enti a livello comunale e provinciale per promuovere, realizzare e gestire edilizia pubblica finalizzata all'assegnazione di abitazioni ai meno abbienti (i futuri IACP, appunto). La legge si basa sull'esperienza mutuata l'anno prima a Trieste, ove si era sperimentata la formula dell'Istituto Comunale per gli Alloggi Minimi.\nL'istituto non aveva un unico ordinamento nazionale, ma si articolava di fatto in pi\u00f9 compagini che si formavano localmente a livello comunale o provinciale; la norma, infatti, prevedeva la possibilit\u00e0 di costituire enti di pari caratteristiche, in rango di ente economico. I primi enti iniziarono ad operare sull'area urbana di Roma, il cui allora sindaco, Prospero Colonna, aveva caldeggiato e ispirato la legge sul piano dei valori etici: \"interpretazione fedele dei sentimenti delle classi diseredate dalla fortuna\".. \nGi\u00e0 nel 1906 l'ICP aveva completato le sue prime realizzazioni, fra le quali quelle al quartiere Flaminio, nel 1907 iniziarono quelle del rione San Saba il cui completamento si ebbe negli anni venti e che per le soluzioni applicate ha nel corso del tempo acquisito valore urbanistico e progettuale autonomo e peculiare. I progetti dell'allora giovane architetto Quadrio Pirani spiccano nelle citazioni di settore e San Saba nel tempo diviene, secondo Vittorio Sgarbi, \"un momento essenziale della visita a Roma\". \nUn intervento di analoga progressiva rivalutazione in epoche successive \u00e8 quello che l'ICP attu\u00f2 al quartiere Garbatella, per il quale progettarono Massimo Piacentini e Gustavo Giovannoni e la cui prima pietra fu posata dal re Vittorio Emanuele III il 18 febbraio 1920, ora \"compleanno del quartiere\".\nSulla scia dell'esempio capitolino, nacquero altri Istituti di analogo oggetto in molte parti d'Italia. Solo per fare qualche esempio, nel 1908 l'IACP della provincia di Napoli, nel 1914 l'Istituto autonomo case popolari di Venezia e quello di Treviso, nel 1919 quello di Varese e nel 1937 l'Istituto fascista Autonomo per le Case Popolari della Provincia di Viterbo.\nIn precedenza l'ambito delle case popolari era gestito dai comuni solitamente con la collaborazione di istituti bancari aventi scopo sociale (casse di risparmio ecc.), e affidandosi ai lasciti di terreni da parte dei privati. Oggi a causa di quest'origine sociale di lascito molte case pubbliche non sono privatizzabili (poich\u00e9 le clausole del lascito lo impediscono in eterno).\nLa normativa fascista.\nFra le due guerre il fascismo intervenne sull'urbanistica per far fronte alla crisi degli alloggi e previde facilitazioni per gli enti che si occupavano di realizzarne, fra i quali l'ICP o l'Unione Edilizia Nazionale o l'INCIS (Istituto Nazionale Case Impiegati dello Stato), l'IFACEP o altri ancora; queste realizzavano tanto il territorio metropolitano quanto quello coloniale, pertanto vi era fabbricazione di alloggi popolari anche nell'Africa Orientale Italiana, e raccogliendo infine la materia nel testo unico di cui al R.D. 28 aprile 1938, n. 1165 che tuttavia risult\u00f2 lacunoso in alcuni punti, ad esempio non defin\u00ec un chiaro e preciso sistema di norme o di poteri relativi alla concessione dei mutui. \nDal secondo dopoguerra ad oggi.\nNel secondo dopoguerra si ebbero varie riforme, come la legge 2 luglio 1949, n. 408 che stabil\u00ec i principi della legislazione in materia, e con la legge quadro 27 ottobre 1971 n. 865 che ebbe come risultato la trasformazione degli istituti in enti pubblici non economici; con l'evoluzione del decentramento amministrativo in Italia il successivo D.P.R. 24 luglio 1977 n. 616 -emanato in attuazione della legge 22 luglio 1975, n. 382 - e la successiva 8 giugno 1990, n. 142 si trasfer\u00ec alle Regioni italiane la competenza sull'organizzazione degli istituti.\nNelle Regioni italiane.\nCampania.\nL'istituto autonomo per le case popolari della provincia di Napoli venne creato nel 1908 durante il governo Giolitti III per alleviare il disagio abitativo nella provincia di Napoli.\nLombardia.\nNel 1996 la Lombardia trasform\u00f2 con una legge regionale gli IACP del territorio in Aziende lombarde per l'edilizia residenziale (Aler), qualificati come enti pubblici di natura economica, con il compito di gestire il patrimonio edilizio secondo un criterio misto, non esclusivamente di tipo pubblico-assistenziale.\nIl Regolamento approvato a marzo 2019 introduce graduatorie uniche per Ente proprietario a livello comunale, ammettendo le Forze dell'Ordine e i Vigili del Fuoco fra i possibili beneficiari degli alloggi."}
{"id": "2732272", "revid": "339392", "url": "https://it.wikipedia.org/wiki?curid=2732272", "title": "Brigata Friuli", "text": ""}
{"id": "2732278", "revid": "6923", "url": "https://it.wikipedia.org/wiki?curid=2732278", "title": "Anthony Joseph Drexel", "text": "Biografia.\nEra il figlio del banchiere Francis Martin Drexel, e di sua moglie, Catherine Hookey. Era il fratello di Francis Anthony Drexel e Joseph William Drexel e lo zio di Santa Katharine Drexel.\nCarriera.\nAll'et\u00e0 di 13 anni inizi\u00f2 a lavorare nella casa bancaria fondata tre anni prima da suo padre . Nel 1847 fu nominato membro della Drexel &amp; Co., che divenne ben presto una grande banca statunitense e sarebbe confluita poi nella Drexel Burnham Lambert.\nDopo la morte di suo padre nel 1863, Drexel chiuse gli uffici della banca a Chicago e San Francisco e cambi\u00f2 il nome della filiale di New York da Read, Drexel &amp; Co. a Drexel Winthrop. Nel 1867 fond\u00f2 una societ\u00e0 bancaria separata con sede a Parigi, Drexel, Harjes &amp; Co. , con John H. Harjes e Eugene Winthrop.\nTre anni pi\u00f9 tardi, nel 1871, Drexel entr\u00f2 in societ\u00e0 con John Pierpont Morgan e fond\u00f2 la Drexel, Morgan &amp; Co., la quale dopo la sua dipartita divenne la banca J.P. Morgan &amp; Co. La Drexel, Morgan &amp; Co., con sede a New York, inizialmente serv\u00ec clientela europea e assorb\u00ec Drexel, Harjes &amp; Co., che ne divenne il braccio operativo in Francia. La banca nel 1890 fu determinante per lanciare l'attivit\u00e0 di Andrew Carnegie. Nello stesso anno, Drexel port\u00f2 la bara di Junius Spencer Morgan. Nel 1891 fond\u00f2 la Drexel University.\nMatrimonio.\nNel 1850 spos\u00f2 Ellen B. Rozet (1832\u20131891), figlia di John Roset. Sebbene cresciuto come cattolico romano, Drexel si convert\u00ec successivamente alla fede episcopale di sua moglie. Ebbero nove figli:\nAlla morte di sua cognata, Hannah Jane Langstroth Drexel, nel 1858, Anthony ed Ellen si presero cura delle sue nipoti, Elizabeth di tre anni e Katherine di cinque settimane per i successivi due anni. Quando suo fratello maggiore Francis spos\u00f2 Emma Bouvier nel 1860, Francis port\u00f2 a casa le sue due figlie.\nNel 1893 all'apertura della successione il valore delle propriet\u00e0 di Drexel ammontava a 30 milioni di dollari dell'epoca.\nMorte.\nDrexel mor\u00ec per un attacco di cuore il 30 giugno 1893, a Karlsbad, oggi Karlovy Vary, all'et\u00e0 di 66 anni, e fu sepolto nel Woodlands Cemetery di Filadelfia."}
{"id": "2732280", "revid": "110157", "url": "https://it.wikipedia.org/wiki?curid=2732280", "title": "K\u00f6nigswinter", "text": "K\u00f6nigswinter \u00e8 una citt\u00e0 della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU).\nK\u00f6nigswinter si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nAmministrazione.\nGemellaggi.\nLa citt\u00e0 di K\u00f6nigswinter \u00e8 gemellata con :"}
{"id": "2732282", "revid": "339392", "url": "https://it.wikipedia.org/wiki?curid=2732282", "title": "Savoia Cavalleria", "text": ""}
{"id": "2732284", "revid": "486946", "url": "https://it.wikipedia.org/wiki?curid=2732284", "title": "Barbara Saalfeld", "text": ""}
{"id": "2732285", "revid": "149587", "url": "https://it.wikipedia.org/wiki?curid=2732285", "title": "San Giacomo di Neresine", "text": ""}
{"id": "2732286", "revid": "287204", "url": "https://it.wikipedia.org/wiki?curid=2732286", "title": "Lohmar", "text": "Lohmar \u00e8 una citt\u00e0 della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU).\nLohmar possiede lo \"status\" di \"Media citt\u00e0 di circondario\" (\"Mittlere kreisangeh\u00f6rige Stadt\").\nStoria.\nIl 1\u00ba gennaio 1991 il comune di Lohmar assunse lo \"status\" di citt\u00e0."}
{"id": "2732287", "revid": "174925", "url": "https://it.wikipedia.org/wiki?curid=2732287", "title": "Comunit\u00e0 amministrativa di Gerswalde", "text": ""}
{"id": "2732288", "revid": "287204", "url": "https://it.wikipedia.org/wiki?curid=2732288", "title": "Roman Hubnik", "text": ""}
{"id": "2732290", "revid": "174925", "url": "https://it.wikipedia.org/wiki?curid=2732290", "title": "Comunit\u00e0 amministrativa di Gramzow", "text": ""}
{"id": "2732291", "revid": "287204", "url": "https://it.wikipedia.org/wiki?curid=2732291", "title": "Gellenhaza", "text": ""}
{"id": "2732293", "revid": "453768", "url": "https://it.wikipedia.org/wiki?curid=2732293", "title": "Pashmina", "text": "La parola pashmina deriva da \"Pashmineh\" (\u067e\u0634\u0645\u06cc\u0646\u0647), dal persiano \"pashm\", che significa \"lana\" e indica un prodotto tessile a base di lana cashmere, pregiatissima fibra tessile formata con il pelo della Capra hircus (\"Chyangra\" in nepalese, altrove \"changthangi\") che vive sulla catena montuosa dell'Himalaya tra Nepal, Pakistan e il nord dell'India.\nA partire dal XIX secolo, in seguito all'esportazione di questi scialli di cashmere in Europa, la parola \"pashmina\" si \u00e8 diffusa anche in occidente come sinonimo di scialle di cashmere particolarmente pregiato.\nStoria.\nLa fibra, conosciuta anche con il nome di \"pashm\" (\"lana\"), viene utilizzata per la realizzazione di scialli tessuti a mano nella zona del Kashmir. I primi riferimenti scritti a questi scialli si trovano in alcuni scritti indiani del III secolo a.C. Il vero inizio dell'industria della pashmina \u00e8 da riferirsi a \"Zayn-ul-Abidin\", signore del Kashmir nel XV secolo, che introdusse tessitori dall'Asia centrale per la lavorazione di questa fibra e instaur\u00f2 un autentico monopolio della sua tessitura.\nLa produzione \u00e8 stata notevolmente incentivata dall'entusiastico appoggio dei Moghul (tra cui Akbar e i suoi successori), e dal patrocinato del governo locale.\nLa parola identificava lo scialle dei maharaja ottenuto con la pashmina usando solo il sottovello della parte del collo delle capre in questione; da l\u00ec l'uso della parola si estese a identificare la famosa sciarpa.\nProduzione.\nLa pashmina viene utilizzata per la produzione di sciarpe, stole e scialli, tessuti con telai a mano, di peso molto leggero ma con mano morbidissima e molto calda. Il filato di pashmina non pu\u00f2 essere tessuto con telai automatici per la sua sottigliezza (in media 15 micron).\nPer la trama viene anche usata la seta, che aumenta la resistenza alla deformazione e crea le caratteristiche frange o nappe, costituite dai fili della trama intrecciati.\nDiffusione in Europa.\nAl collasso dell'epoca dei Moghul, attorno alla seconda met\u00e0 del sedicesimo secolo, la richiesta europea di pashmina era in costante crescita. La sua bellezza era nota in tutto il mondo, non solo in Asia. Si dice che furono trovate pashmine nei palazzi di Cesare, e che Maria Antonietta d'Asburgo ne possedesse addirittura una collezione. Perfino Napoleone, impressionato dalla qualit\u00e0 del tessuto, regal\u00f2 una pashmina alla sua amata. Questa rampa di lancio scaten\u00f2 una moda, e ben presto gli imprenditori francesi cominciarono a commissionare pashmina per il mercato interno.\nAttorno al 1870, tuttavia, il mercato sub\u00ec un brusco arresto a causa dell'introduzione sul mercato dei pi\u00f9 economici e pi\u00f9 in voga Paisley.\nI tessitori kashmiri producono tuttora meravigliosi e caldissimi scialli di pashmina, uno dei souvenir pi\u00f9 ambiti dai viaggiatori che si avventurano per i sentieri dell'India."}
{"id": "2732295", "revid": "729019", "url": "https://it.wikipedia.org/wiki?curid=2732295", "title": "Eric the Half-a-Bee", "text": "Eric the Half-a-Bee \u00e8 una canzone dei Monty Python scritta da Eric Idle e cantata da John Cleese. Appare per la prima volta nell'album \"Monty Python's Previous Record\", ma appare anche in \"Monty Python Sings\" e \"The Final Rip Off\". La canzone segue lo sketch \"Licenza per pesci\" in cui Mr. Eric Praline, interpretato da John Cleese, cerca di ottenere una licenza per il suo sgombro e per altri suoi animali, tutti chiamati Eric. Uno di questi animali \u00e8 un'\"ape a met\u00e0\". La canzone narra una storia tragica e commovente, derivante da un incidente in un pomeriggio d'estate.\nIl testo della canzone solleva questioni filosofiche circa sull'esistenza di un'ape a met\u00e0: \"Un'ape a met\u00e0, filosoficalmente, deve \"ipso facto\" non essere a met\u00e0. Ma la mezza ape ha da essere, \"vis-\u00e0-vis\" \u00e8 entit\u00e0, vedi? Ma pu\u00f2 una mezz'ape dire di essere o non essere un'ape intera quando una mezz'ape non \u00e8 un'ape, dovuto a qualche antico danno?\". Il pezzo alla fine \u00e8 con un riferimento con l'illustre filosofo inglese Cyril Connoly.\nLa canzone non venne cantata nello sketch trasmesso al \"Monty Python's Flying Circus\"."}
{"id": "2732296", "revid": "76963", "url": "https://it.wikipedia.org/wiki?curid=2732296", "title": "Emmy Clarke", "text": "Biografia.\nAll'et\u00e0 di un anno la sua famiglia si trasfer\u00ec in Texas, a sei anni nuovamente si spost\u00f2 in Gran Bretagna, a Londra, dove Mary Elizabeth frequenta la TASIS England, scuola americana nella capitale britannica, per far ritorno a undici anni negli Stati Uniti, a New York.\nIl soprannome \"Emmy\" deriva dalle prime due iniziali del suo nome. Emmy ha due fratelli, un fratello pi\u00f9 giovane, Patrick, e una sorella pi\u00f9 giovane, Bridget. Attualmente vive nella contea di Fairfield, nel Connecticut.\nI ruoli cinematografici.\nLa sua prima apparizione avviene in una produzione italiana, in un piccolo ruolo nel film per la televisione \"La mia casa in Umbria\", nel 2003, per il quale vince il premio, come Miglior Interpretazione in un film per la televisione, miniserie o speciale, al Supporting Young Actress Young Artist Award nel 2004.\nMa \u00e8 con la partecipazione al famoso serial \"Detective Monk\", diretto da David Hoberman nel ruolo di Julie Teeger (figlia di Natalie, l'assistente di Adrian Monk), che Emmy Clarke acquista popolarit\u00e0, divenendo, con il trascorrere degli anni, il suo personaggio sempre pi\u00f9 importante all'interno della serie televisiva.\nNel novembre del 2006 ottiene il ruolo di Grace Arbus nel film \"Fur - Un ritratto immaginario di Diane Arbus\", diretto da Steven Shainberg."}
{"id": "2732301", "revid": "1718925", "url": "https://it.wikipedia.org/wiki?curid=2732301", "title": "Personaggi di Tempesta d'amore", "text": ""}
{"id": "2732304", "revid": "21921", "url": "https://it.wikipedia.org/wiki?curid=2732304", "title": "Sinf\u00f3nico", "text": "Sinf\u00f3nico \u00e8 un album in studio del gruppo musicale cileno Inti-Illimani con l'Orquesta Cl\u00e1sica de la Universidad de Santiago, pubblicato nel novembre 1999.\nDescrizione.\nIl disco contiene una selezione di brani, tutti appartenenti al repertorio del gruppo, eseguiti insieme alla Orquesta Cl\u00e1sica de la Universidad de Santiago diretta da Santiago Meza. I brani, come suggerisce il titolo del disco, sono stati tutti riarrangiati in chiave sinfonica e con una forte presenza dell'orchestra composta da una quarantina di elementi,\nIl cuore del progetto risale al 1988, al tempo della rappresentazione della \"Cantata per Masaniello\", quando Roberto De Simone, l'autore dell'opera, aveva arrangiato per orchestra due brani del repertorio degli Inti-Illimani, \"Am\u00e9rica novia m\u00eda\" e \"El aparecido\". A partire dal 1997 gli Inti-Illimani iniziarono a fare dei concerti accompagnati da orchestre sinfoniche (tra le altre l'Orchestra e Coro del Teatro San Carlo di Napoli, l'Orchestra Sinfonica di Londra, la English Chamber Orchestra, la Grant Park Symphony Orchestra di Chicago, l'Orchestra sinfonica di Antofagasta) per poi arrivare all'incisione discografica di questo progetto.\nCon l'eccezione dei due brani citati prima e di \"Canna austina\", anch'essa arrangiata da Roberto De Simone, tutte le canzoni sono state orchestrate da Jos\u00e9 Miguel Tobar. Il testo di \"Am\u00e9rica novia m\u00eda\" appare qui con un testo leggermente modificato rispetto alle incisioni fatte in precedenza.\nIl disco, registrato tra giugno e settembre 1999, \u00e8 stato pubblicato in Cile in formato CD nel mese di novembre dello stesso anno dalla EMI Odeon Chile. \nQuesto disco non \u00e8 mai stato pubblicato in Italia."}
{"id": "2732305", "revid": "290948", "url": "https://it.wikipedia.org/wiki?curid=2732305", "title": "Maturazione del calcestruzzo", "text": ""}
{"id": "2732308", "revid": "80339", "url": "https://it.wikipedia.org/wiki?curid=2732308", "title": "Nikolaj Aleksandrovi\u010d Tikhonov", "text": ""}
{"id": "2732310", "revid": "2033069", "url": "https://it.wikipedia.org/wiki?curid=2732310", "title": "L'ora del mistero", "text": "L'ora del mistero (\"Hammer House of Mystery and Suspense\") \u00e8 una serie televisiva antologica di genere horror-fantascientifico prodotta dalla Hammer Film Productions in collaborazione con la 20th Century Fox Television. Trasmessa per la prima volta in Gran Bretagna a partire dal 5 settembre 1984 sulla rete ITV, \u00e8 la seconda serie televisiva prodotta dalla Hammer dopo \"Racconti del brivido\" del 1980. \nDistribuzione.\nNegli Stati Uniti la serie, trasmessa sulla rete ABC, \u00e8 nota anche con il titolo \"Fox Mystery Theater\", ad indicare la partecipazione della Fox Television alla realizzazione. In Francia, dove \u00e8 andata in onda a partire dal 25 aprile 1986 su France 3, \u00e8 invece conosciuta con il titolo \"Histoires singuli\u00e8res\". \nIn Italia \u00e8 stata trasmessa a partire dal 13 luglio 1986 in prima serata su Rai 1, con il titolo \"L'ora del mistero\".\nTecnica.\nLa serie \u00e8 stata ripresa su negativo in formato 35 millimetri \"sferico\" e stampato su pellicola da 35 mm con \"aspect ratio\" 1.33:1. L'audio \u00e8 monofonico.\nEpisodi.\nDue degli episodi, \"Un grido lontano\" (\"A Distant Scream\") e \"Salto nel tempo\" (\"In Possession\"), sono \"remake\" di due episodi della quarta stagione della serie \"Out of the Unknown\", prodotta dalla BBC ed andata in onda nel 1971 sul canale BBC Two.\nHome Video.\nA partire dal 22 luglio 2014, la serie \u00e8 disponibile in DVD su etichetta Sinister Film, divisa in 3 volumi per un totale di 6 dischi."}
{"id": "2732319", "revid": "228587", "url": "https://it.wikipedia.org/wiki?curid=2732319", "title": "Intercalazione", "text": ""}
{"id": "2732323", "revid": "1442080", "url": "https://it.wikipedia.org/wiki?curid=2732323", "title": "Paolo Maria Scalondro", "text": "Biografia.\nHa partecipato ad alcune fiction, tra le quali \"Un medico in famiglia\" nel ruolo di Andrea Biglietti. Nella serie televisiva di Canale 5 \"R.I.S. - Delitti imperfetti\" ha interpretato il capitano dei Carabinieri Edoardo Rocchi per 4 stagioni. Ha vinto un Nastro d'argento per il doppiaggio di Jeremy Irons in \"Inseparabili\". Recita anche in alcune puntate della fiction napoletana \"Un posto al sole\". Come doppiatore \u00e8 prevalentemente conosciuto come voce di Claus Theo G\u00e4rtner, attore protagonista di \"Un caso per due\"."}
{"id": "2732326", "revid": "80339", "url": "https://it.wikipedia.org/wiki?curid=2732326", "title": "Nikolaj Semenovic Tikhonov", "text": ""}
{"id": "2732331", "revid": "92723", "url": "https://it.wikipedia.org/wiki?curid=2732331", "title": "M\u00fcllersches Volksbad", "text": "La piscina M\u00fcllersches Volksbad \u00e8 una piscina coperta storica a Monaco di Baviera costruita sulle sponde del fiume Isar nel quartiere di Au. Si tratta di una costruzione in stile neobarocco liberty Jugendstil.\nL'edificazione fu possibile grazie ad una generosa donazione da parte dell'ingegnere Karl Ritter von M\u00fcller al quale la piscina \u00e8 dedicata. All'ingresso si trova un busto del benefattore. La piscina viene dominata da una grande torre con decorazioni floreali e a ogni lato un orologio.\nAll'interno si trova una vasca per gli uomini (la vasca grande) ed una per le donne. Vi si trova inoltre una bagno a vapore storico in stile romano neoclassico ed una sauna.\nL'architetto fu Carl Hocheder.\nAll'interno della piscina furono girate alcune celebri scene - la nuotata notturna di Susy e Sara - del film Suspiria di Dario Argento, nonch\u00e9 di La ragazza del bagno pubblico di Jerzy Skolimowski."}
{"id": "2732333", "revid": "869733", "url": "https://it.wikipedia.org/wiki?curid=2732333", "title": "Segreti segreti", "text": "Segreti segreti \u00e8 un film del 1985 diretto da Giuseppe Bertolucci.\nTrama.\nA Venezia, un terzetto di terroristi, guidati da una donna, Laura, uccide un giudice. Uno dei tre ha una crisi, la donna lo elimina. In Irpinia, una ragazza partecipa ai funerali del suo fratellastro, il terrorista ucciso. Il capo del gruppo di terroristi giunge a una villa veneta, dove viene accolta dalla sua vecchia governante. L'incontro tra le due donne \u00e8 tenero e commovente, ma la governante capisce che c'\u00e8 qualcosa che non va. Presto si rende conto che la terrorista ricercata \u00e8 la giovane donna. Nel frattempo Marta, la madre di Laura assiste l'amica Renata, che ha appena tentato il suicidio. Nella clinica dov'\u00e8 ricoverata la donna arriva anche Laura. Renata e Laura scherzano insieme.\nRosa, la sorellastra del terrorista ucciso, viene convocata in procura dalla giudice Giuliana, che le consegna gli oggetti personali della vittima. Le descrive la donna che stanno ricercando, il cui identikit corrisponde a Laura. Intanto Laura distrugge i documenti che potrebbero comprometterla. Sente suonare alla porta: \u00e8 Rosa. Non le apre e la segue alla stazione; Rosa sta tornando in Irpinia. La mancata suicida sta per essere dimessa dalla clinica. La madre di Laura, vedova, ha un anziano amante che l'aspetta sotto casa. \nSi accordano per un viaggio insieme a Parigi. Ma la madre di Laura, tornata a casa, trova l'abitazione perquisita dai carabinieri, che cercano prove contro Laura. La madre non parla; ha un appuntamento con la figlia per andare all'aeroporto.\nIl mattino seguente arriva l'auto con Laura, Renata e Francesca (figlia di Renata). Marta, disperata, si getta dalla finestra. Laura viene arrestata dai carabinieri sotto gli occhi delle amiche. A casa sua la giudice Giuliana scopre dalla figlia che il marito la tradisce. La attendono alla caserma dei carabinieri per interrogare Laura. Controvoglia si reca all'interrogatorio; senza nemmeno il bisogno di chiedere, Laura le fa subito i nomi dei complici.\nProduzione.\nLe riprese si sono svolte a Roma, Belluno, Venezia e Avellino.\nDistribuzione.\nIl film \u00e8 stato distribuito nelle sale italiane il 15 marzo 1985."}
{"id": "2732335", "revid": "729019", "url": "https://it.wikipedia.org/wiki?curid=2732335", "title": "Scotland Yard (gioco)", "text": "Scotland Yard \u00e8 un gioco da tavolo cooperativo progettato da Werner Schlegel, Dorothy Garrels, Fritz Ifland, Manfred Burggraf, Werner Scheerer e Wolf Hoermann e distribuito da Ravensburger, la cui prima edizione risale al 1983. Uno dei giocatori impersona il fuggitivo, \"Mister X\", mentre gli altri, nella parte dei poliziotti, tentano di acciuffare il malvivente attraverso le strade di Londra impiegando taxi, autobus e metropolitana.\nRegole.\nUn giocatore controlla \"Mr. X\", un criminale la cui posizione viene rivelata solo periodicamente e ogni altro giocatore controlla un investigatore che \u00e8 sempre presente sul tavoliere.\nTutti i giocatori iniziano il gioco con 22 gettoni che permettono loro di usare uno dei seguenti mezzi di trasporto:\nOgni giocatore pesca una carta che gli indica la sua posizione di partenza tra le 18 possibili. Queste sono sufficientemente distanziate sulla mappa in modo che Mr. X non possa essere catturato nel primo turno di gioco. In totale ci sono 200 posizioni sulla mappa.\nOgni volta che un investigatore usa un gettone lo d\u00e0 a Mr. X, dandogli in effetti una capacit\u00e0 di movimento illimitata. Mr. X registra le sue mosse su una scheda, coprendole con il gettone usato, cos\u00ec che gli investigatori hanno un indizio sulla sua posizione. Mr. X ha anche un numero di gettoni neri \"validi su ogni trasporto\" pari al numero di giocatori avversari in gioco (nella versione della Milton Bradely questi sono sempre cinque) e due carte \"mossa doppia\". Per usare un battello deve per forza usare un gettone nero.\nIn cinque momenti del gioco Mr. X deve rivelare la sua posizione corrente. Gli investigatori hanno quindi l'opportunit\u00e0 di raffinare la loro ricerca e se possibile di muovere in maniera da circondarlo. Da ogni posizione conosciuta il tipo di trasporto usato da Mr. X limita il numero di possibili posizioni in cui pu\u00f2 trovarsi, fornendo utili indizi agli investigatori.\nGli investigatori vincono il gioco se uno di loro cattura Mr. X atterrando sulla sua posizione corrente, Mr. X vince se riesce a non farsi catturare fino a quando gli investigatori esauriscono i gettoni per muoversi (questo avviene dopo 22 mosse nel caso peggiore, perch\u00e9 a questo punto tutti gli investigatori avranno esaurito i gettoni usabili)\nSebbene il gioco indichi che pu\u00f2 essere giocato da 3 a 6 persone si pu\u00f2 giocar anche in due, sebbene in questo caso gli investigatori essendo controllati da una sola persona si coordineranno molto meglio e avranno una miglior probabilit\u00e0 di catturare Mr. X.\nEdizioni.\nIl gioco \u00e8 stato pubblicato per la prima volta in Germania dalla Ravensburger dal 1983, e da allora ha avuto numerose edizioni in diverse lingue (inglese, francese, tedesco, olandese, italiano, greco, portoghese, spagnolo e giapponese). In generale sul mercato europeo e su quello giapponese \u00e8 stato pubblicato dalla Ravensburger, mentre negli Stati Uniti e nel Canada dalla Milton Bradley, in Brasile dalla Grow Jogos e Brinquedos, in Cecoslovacchia dalla Bonaparte, in Spagna dalla Educa Sallent.\nLa Ravensburger ha pubblicato alcune varianti del gioco ambientate in Europa (\"Mister X \", 2009), in Svizzera (\"Scotland Yard Swiss Edition\", 2011) e a New York (\"N.Y. Chase\", 2000).\nNel 2020 \u00e8 uscita un'edizione ambientata in Italia.\nRiconoscimenti.\nAlla sua pubblicazione ha vinto lo Spiel des Jahres del 1983."}
{"id": "2732336", "revid": "767487", "url": "https://it.wikipedia.org/wiki?curid=2732336", "title": "Desert Vampires", "text": "Desert Vampires \u00e8 un film del 2001 diretto da J.S. Cardone.\nTrama.\nL'ambizioso ma gentile Sean si fa dare una settimana di vacanze per consegnare una Mercedes sportiva a Miami e andare al matrimonio della sorella. Nel lungo viaggio da Los Angeles a Miami Sean ha numerosi problemi, infatti gli si spacca il copertone ed \u00e8 costretto dalla mancanza di denaro ad accogliere un autostoppista, Nick: un cacciatore di vampiri, che gli dice che pagher\u00e0 la benzina fino a Houston. I problemi per\u00f2 continuano, infatti i due aiutano Megan, una ragazza vampirizzata da poco. Durante il viaggio incontrano una banda di vampiri, dove uno di essi morde Sean. L'unico modo per impedire che Sean diventi un vampiro \u00e8 uccidere Kit, un potentissimo vampiro, che d\u00e0 la caccia ai due ragazzi.\nTemi.\nI critici contemporanei del film hanno notato un sottotesto omoerotico tra i due personaggi maschili centrali del film. Nel 2013 in una retrospettiva sul film, la pubblicazione \"Culture Crossfire\" ha detto del film: \"Dodici anni dopo, non c'\u00e8 niente in \"Desert Vampires\" che sia particolarmente memorabile se non il fatto che it\u2019s an in-denial coming out tale that just happens to have vampires.\"\nProduzione.\nIl regista J.S. Cardone \u00e8 stato influenzato dal film \"La rabbia giovane\" (1973) di Terrence Malick e dal film sui vampiri \"Il buio si avvicina\" (1987) di Kathryn Bigelow quando ha scritto \"Desert Vampires\". Egli ha detto che voleva fare un \"road movie\" con i vampiri. Kerr Smith \u00e8 stato scelto per il film in base alla sua interpretazione di Jack McPhee, un adolescente gay della serie televisiva \"Dawson's Creek\"; Brendan Fehr \u00e8 stato scelto in base al suo ruolo nella serie di fantascienza \"Roswell\". Cardone ha scelto Izabella Miko nel ruolo di Megan, che all'epoca era nuova nell'industria cinematografica. Per prepararsi al ruolo la Miko, originaria della Polonia, ha completato un allenamento d'accento per ottenere un accento americano.\nIl film \u00e8 stato girato in location e nei dintorni di Yuma, Arizona.\nAccoglienza.\n\"Desert Vampires\" detiene un rating di approvazione del 7% su Rotten Tomatoes, basato su 54 recensioni.\nMarc Savlovdi \"The Austin Chronicle\" ha detto del film: \"Come il recente \"Dracula's Legacy - Il fascino del male\", \"Desert Vampires\" fornisce una sua svolta, e anche come quell'altro film \u00e8 pi\u00f9 una sorpresa che uno smarrimento. , anche se noter\u00f2 che le Crociate hanno qualcosa a che fare con esso e che si pu\u00f2 facilmente raddoppiare come una metafora dell'AIDS. Who'da thunk it?\" Anche \"Entertainment Weekly\" ha dato al film una recensione negativa, definendolo \"sorprendentemente amatoriale.\"\nStephen Holden del \"The New York Times\" ha dato una recensione media del film, definendolo un \"ibrido generico ragionevolmente intelligente\", ma che \"trotterella il suo arsenale pieno di tattiche di shock fin troppo presto nel gioco e spreca la suspense che ha accumulato.\" Wesley Morris del \"San Francisco Chronicle\" ha scritto: \"As anonymous vampire flicks go, \"The Forsaken\" is like a store-bought costume with plastic fangs collecting dust in a Wal-Mart \"Everything Must Go\" bin. Imagine a tributary of \"Dawson's Creek\" snaking into the cesspool area of the Styx, and you might be able to glean a vision of \"The Forsaken\" for yourself.\"\nMaitland McDonagh di \"TV Guide\" ha definito il film un \"film hip, revisionista e horror\", che prende in prestito liberamente \u2014 e in modo canonico \u2014 da \"Il buio si avvicina\" e \"The Hitcher - La lunga strada della paura\".\" Neil Smith della BBC ha premiato il film con tre stelle su cinque, ma ha notato che il film \"minimizza gli aspetti pi\u00f9 oscuri della leggenda dei vampiri - niente zanne, crocifissi o proiettili d'argento - nel tentativo di liberare il genere da le sue radici gotiche. Il problema \u00e8 che rimuove inavvertitamente tutto ci\u00f2 che rende divertente il genere horror.\"\nBox office.\nIl film ha debuttato all'8\u00ba posto al botteghino nordamericano, guadagnando 3.020.159 dollari nel suo weekend di apertura. La settimana seguente, il film ha perso il 53% dei guadagni al botteghino finendo al 9\u00ba posto. Successivamente il film si \u00e8 rivelato un flop al botteghino precipitando al 15\u00ba posto ed incassando in totale 8.704.851 dollari a fronte di un budget di realizzazione di 15 milioni di dollari."}
{"id": "2732342", "revid": "17260", "url": "https://it.wikipedia.org/wiki?curid=2732342", "title": "Squalo capopiatto", "text": ""}
{"id": "2732344", "revid": "253269", "url": "https://it.wikipedia.org/wiki?curid=2732344", "title": "Carole Landis", "text": "Biografia.\nDopo aver lasciato la scuola a 15 anni, Carole Landis si trasfer\u00ec in California e inizi\u00f2 la carriera come ballerina e cantante di night club a San Francisco.\nTrasferitasi a Hollywood per tentare la carriera nel cinema, nel 1937 debutt\u00f2 con una particina non accreditata nel film \"\u00c8 nata una stella\", cui seguirono altri ruoli marginali in commedie e western di serie B. Nel 1940 venne scritturata dal produttore e regista Hal Roach, che le affid\u00f2 un ruolo di primo piano nel film \"Sul sentiero dei mostri\". La pellicola, ambientata in epoca preistorica, ebbe un grande successo e lanci\u00f2 anche il suo partner Victor Mature. Da un giorno all'altro Carole Landis divent\u00f2 una \"star\", ammirata per la sua vistosa bellezza e per il suo naturale \"glamour\".\nLa Landis firm\u00f2 un contratto con la Twentieth Century Fox e apparve in alcuni musical, distinguendosi in ruoli solitamente di antagonista della primattrice. Ritorn\u00f2 a far coppia con Victor Mature in \"Situazione pericolosa\" (1941), un \"noir\" interpretato anche da Betty Grable, gi\u00e0 sua partner in \"Appuntamento a Miami\" (1941). I tre attori interpretarono insieme un'altra commedia musicale, \"Follie di New York\" (1942).\nNel 1942 intraprese una lunga tourn\u00e9e in Inghilterra e in Nordafrica, partecipando con altre celebrit\u00e0, tra le quali le attrici Kay Francis e Martha Raye, all'allestimento di spettacoli di intrattenimento per le truppe militari americane impegnate al fronte durante la seconda guerra mondiale.\nNel 1944 continu\u00f2 a contribuire allo sforzo bellico degli Stati Uniti trasferendosi in tourn\u00e9e sul fronte del Sud Pacifico con l'attore comico Jack Benny, proseguendo gli spettacoli a ritmo instancabile, tanto che si ammal\u00f2 pi\u00f9 volte gravemente e rischi\u00f2 di morire di malaria. Il suo impegno e la sua simpatia, uniti alla solare bellezza e fotogenia, la consacrarono tra le pin up pi\u00f9 amate dai soldati americani dell'epoca. L'attrice narr\u00f2 le sue esperienze artistiche al fronte in diversi articoli giornalistici e in un libro, \"Four jills in a jeep\", pubblicato nel 1944.\nAl termine del conflitto ritorn\u00f2 al cinema, ma la sua carriera stent\u00f2 a riprendere quota. Nel 1946 ottenne il ruolo di protagonista nella commedia \"Scandalo a Parigi\" (1946) di Douglas Sirk, dove imperson\u00f2 Loretta De Richet, ballerina e moglie di un poliziotto finito in disgrazia.\nIl declino della carriera inizi\u00f2 a compromettere la fragilit\u00e0 dell'attrice, gi\u00e0 provata da una serie di matrimoni falliti e dalla difficolt\u00e0 a ottenere ruoli cinematografici di rilievo. Nel 1948 si leg\u00f2 sentimentalmente all'attore Rex Harrison, all'epoca sposato con l'attrice Lilli Palmer. Fu una relazione tormentata e seguita con accanimento dalla stampa, che condusse lentamente la Landis all'autodistruzione. \nDopo il rifiuto di Harrison di divorziare dalla moglie, Carole Landis si uccise il 5 luglio 1948, con una overdose di Seconal, nella sua abitazione californiana di Pacific Palisades."}
{"id": "2732345", "revid": "1782831", "url": "https://it.wikipedia.org/wiki?curid=2732345", "title": "The Instant Monty Python CD Collection", "text": "The Instant Monty Python CD Collection \u00e8 un box set pubblicato nel 1994 contenente sei CD di otto album dei Monty Python.\nTracce.\nAnother Monty Python Record.\nLato A (Disco 1, Traccia 1)\nMonty Python's Previous Record.\nLato A (Disco 1, Traccia 3)\nThe Monty Python Matching Tie and Handkerchief.\nSide 1 (Disco 2, Traccia 2)\nSide 2 (Disco 2, Traccia 3)\nMonty Python Live at Drury Lane.\nLato A (Disco 3, Traccia 1)\nThe Album of the Soundtrack of the Trailer of the Film of Monty Python and the Holy Grail.\nLato A(Disco 4, Traccia 1)\nMonty Python's Contractual Obligation Album.\nLato A(Disco 4, Traccia 3)\nMonty Python's Life of Brian.\nLato A(Disco 5, Traccia 2)\nMonty Python's The Meaning of Life.\nLato A(Disco 6, Traccia 1)"}
{"id": "2732346", "revid": "39884", "url": "https://it.wikipedia.org/wiki?curid=2732346", "title": "Henri Carton de Wiart", "text": ""}
{"id": "2732347", "revid": "39884", "url": "https://it.wikipedia.org/wiki?curid=2732347", "title": "Georges Theunis", "text": ""}
{"id": "2732352", "revid": "287204", "url": "https://it.wikipedia.org/wiki?curid=2732352", "title": "Etienne Constantin de Gerlache", "text": ""}
{"id": "2732355", "revid": "149587", "url": "https://it.wikipedia.org/wiki?curid=2732355", "title": "Val Santamarina", "text": ""}
{"id": "2732360", "revid": "1573940", "url": "https://it.wikipedia.org/wiki?curid=2732360", "title": "Alamance", "text": "Alamance \u00e8 una citt\u00e0 (\"Village\") nella Contea di Alamance, nella Carolina del Nord. La popolazione era di 310 abitanti secondo il censimento del 2000. Secondo una stima del 2008 la popolazione era di circa 357 abitanti.\nGeografia fisica.\nSecondo l'United States Census Bureau la citt\u00e0 sorge su un'area di 1.9\u00a0km\u00b2, dei quali, 1.8\u00a0km\u00b2 di terraferma e l'1.37% di acque interne.\nSociet\u00e0.\nEvoluzione demografica.\nSecondo il censimento del 2000 in citt\u00e0 vi erano 310 abitanti, 148 abitazioni e 92 famiglie. La densit\u00e0 di popolazione era di 168.6 abitanti per km\u00b2. Dal punto di vista razziale vi era il 97.10% di bianchi, 1.29% di uomini di colore, lo 0.65% di Nativi Americani, lo 0.32% di Asiatici e lo 0.65% di uomini appartenenti a due o pi\u00f9 razze.\nNella citt\u00e0 la popolazione era eterogenea e vi era il 17.7% di abitanti con meno di 18 anni, il 6.1% di abitanti con un'et\u00e0 compresa fra i 18 e i 24 anni, il 30.6% di abitanti con un'et\u00e0 compresa fra i 25 e i 44 anni, il 20.6% di abitanti con un'et\u00e0 compresa fra i 45 e i 64 anni e il 24.8% di abitanti con 65 anni o pi\u00f9. L'et\u00e0 media era di 43 anni. Per ogni 100 donne vi erano 87.9 uomini. Per ogni 100 donne con 18 anni o pi\u00f9 vi erano 87.5 uomini.\nIl guadagno medio per una famiglia in citt\u00e0 era di $52,500. Il guadagno medio per un uomo in citt\u00e0 era di $41,875 mentre per una donna $26,768."}
{"id": "2732363", "revid": "767487", "url": "https://it.wikipedia.org/wiki?curid=2732363", "title": "Ayolas", "text": "Ayolas \u00e8 una citt\u00e0 del Paraguay, nel Dipartimento di Misiones. La citt\u00e0 si trova sulla riva destra del fiume Paran\u00e1, a 350 km dalla capitale del paese Asunci\u00f3n; forma uno dei 10 distretti in cui \u00e8 diviso il dipartimento.\nPopolazione.\nAl censimento del 2002 Ayolas contava una popolazione urbana di 10.851 abitanti (15.219 nel distretto). \nOrigine del nome.\nLa citt\u00e0 prende il nome dal conquistador spagnolo Juan de Ayolas; in precedenza era stata chiamata \"Corate\u00ed\" e poi \"San Jos\u00e9 M\u00ed\".\nStoria.\nLa citt\u00e0 fu fondata nel 1840 da Patricio Aquino, su richiesta dell'allora dittatore del Paraguay Jos\u00e9 Gaspar Rodr\u00edguez de Francia. Un notevole impulso allo sviluppo del luogo lo ha dato la costruzione, a partire dal 1983, del grande complesso idroelettrico di Yacyret\u00e1.\nEconomia.\nAl di l\u00e0 dei lavoratori impiegati nella centrale idroelettrica, le attivit\u00e0 economiche principali di Ayolas sono l'allevamento e la pesca."}
{"id": "2732371", "revid": "287204", "url": "https://it.wikipedia.org/wiki?curid=2732371", "title": "Comunit\u00e0 montana Ponente Savonese", "text": "La Comunit\u00e0 montana Ponente Savonese era un comprensorio montano della Liguria, in provincia di Savona, formato dai comuni di: Arnasco, Balestrino, Boissano, Calice Ligure, Casanova Lerrone, Castelbianco, Castelvecchio di Rocca Barbena, Cisano sul Neva, Erli, Garlenda, Giustenice, Magliolo, Nasino, Onzo, Orco Feglino, Ortovero, Rialto, Stellanello, Testico, Toirano, Tovo San Giacomo, Vendone, Vezzi Portio e Zuccarello.\nNata dall'unione delle due precedenti enti locali quali la Comunit\u00e0 montana Ingauna e la Comunit\u00e0 montana Pollupice, per disposizioni collegate alla legge finanziaria 2011, la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede ad Albenga, gi\u00e0 sede della Comunit\u00e0 Montana Ingauna e l'ultimo presidente, eletto nel 2009, era Marino Fenocchio ai tempi sindaco di Castelbianco.\nStoria.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non facevano pi\u00f9 parte delle due comunit\u00e0 montane originarie i comuni di Alassio, Albenga, Andora, Borghetto Santo Spirito, Ceriale, Finale Ligure, Laigueglia, Loano, Noli, Pietra Ligure, Spotorno e Villanova d'Albenga che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati."}
{"id": "2732374", "revid": "339392", "url": "https://it.wikipedia.org/wiki?curid=2732374", "title": "Reggimento Lancieri di Aosta", "text": ""}
{"id": "2732377", "revid": "1833487", "url": "https://it.wikipedia.org/wiki?curid=2732377", "title": "Chislehurst", "text": "Chislehurst \u00e8 una citt\u00e0 del distretto londinese di Bromley, nella Grande Londra, in Inghilterra.\nIl nome \"Chislehurst\" deriva dal sassone \"cisel\" (\"ghiaia\") e \"hyrst\" (\"collina alberata\"). La citt\u00e0 fa parte della grande Londra ed \u00e8 situata a sud est del centro della capitale del Regno Unito.\nQui Napoleone III visse in esilio dopo la disfatta della Prussia del 1870 e vi mor\u00ec nel 1873. Le sue spoglie e quelle del figlio vennero inumate nella St Mary's Church prima di essere trasferite nella St Michael's Abbey di Farnborough. "}
{"id": "2732378", "revid": "118067051", "url": "https://it.wikipedia.org/wiki?curid=2732378", "title": "Gradeluso", "text": "Il Gradeluso, detto anche Gradaluso o Gardaluso (\"Gradalus\" in lombardo), \u00e8 un torrente della Lombardia che scorre tra le Provincie di Como e Varese. Storicamente spagliava le sue acque nei pressi della Cascina Massina di Cislago. In alcuni periodi fu tributario (soprattutto in caso di piogge intense) del Bozzente, da cui fu definitivamente separato nel XVIII secolo per evitare i frequenti fenomeni di straripamento. Prima di questi interventi talvolta, dopo piogge intense, riceveva anche l'apporto del Fontanile di Tradate .\nCorso.\nIl Gradeluso nasce all'interno del Parco della Pineta di Appiano Gentile e Tradate nel comune di Castelnuovo Bozzente in localit\u00e0 detta Carriola (sorgente ora non facilmente individuabile a causa di diversi smottamenti e poco distante dall'inizio del ramo pi\u00f9 settentrionale del torrente Bozzente) a una quota di circa 420 metri s.l.m. Attraversa la Valle Bille in comune di Tradate e quindi una porzione dei boschi di Locate Varesino. A sud della Cascina Fagetti, il Gradeluso proseguiva verso l'abitato di Carbonate, per poi dirigersi verso Mozzate e affluire nel Bozzente. A seguito dei lavori ordinati durante la dominazione austriaca del Ducato di Milano, il torrente fu deviato da una chiusa e incanalato in un cavo artificiale che scorre ancora oggi al confine fra i comuni di Locate Varesino e Carbonate proseguendo in una zona pianeggiante. Attraversati i boschi del Rugareto, esso si spaglia dividendosi in due rami in prossimit\u00e0 della Cascina Visconta nel comune di Cislago a circa 245 metri s.l.m., in Via Prati Pagani. Il ramo settentrionale prende il nome di Fosso Bosenti.\nNome.\nSebbene \"Gradeluso\" resti la forma pi\u00f9 diffusa, \u00e8 localmente riportato anche come \"Gradaluso\", \"Gardalusio\" o \"Gravalasso\" .\nA sud di Locate Varesino, a seguito della sua irregimentazione, prende il nome di \"Cavo Gradeluso\" o \"Fosso Gradeluso\" e in lingua locale \"Cao\". Prima della costruzione di quest'opera, il torrente prendeva il nome di \"Tinella\" presso Carbonate."}
{"id": "2732381", "revid": "2118580", "url": "https://it.wikipedia.org/wiki?curid=2732381", "title": "Coppa J.League 2008", "text": "La J.League Cup 2008 (o Coppa Yamazaki Nabisco 2008), la Coppa di Lega nipponica di calcio, venne vinta dall'Oita Trinita.\nA questa competizione hanno preso parte tutte le squadre di J.League 1. I Kashima Antlers e il Gamba Osaka accedono direttamente ai quarti a causa della loro qualificazione alla fase a gironi dell'AFC Champions League. Dalla fase a gironi accedono ai quarti le prime di ogni gruppo e le due migliori seconde."}
{"id": "2732383", "revid": "125385181", "url": "https://it.wikipedia.org/wiki?curid=2732383", "title": "Andy Wallace (pilota automobilistico)", "text": "Specializzato nelle corse con vetture Sport Prototipo, ha vinto le pi\u00f9 importanti gare di durata a livello mondiale. \nCarriera agonistica.\nGli esordi.\nWallace ha iniziato la sua carriera nel 1976 partecipando alla Scuola di guida sportiva di Jim Russel, il debutto nelle competizioni avviene nel 1979, diventa campione britannico di Formula 3 nel 1986 e lo stesso anno vince la celebre corsa sul circuito di Macao.\nDal 1987 al 1988, ha partecipato al campionato internazionale di Formula 3000 correndo per squadre di medio livello. \nSport Prototipi.\nNel 1988 viene ingaggiato dal team TWR Jaguar Racing per pilotare una delle proprie vetture XJR-9 in occasione della 24 Ore di Le Mans, gara che vince al debutto, assieme a Jan Lammers e Johnny Dumfries. Con la medesima squadra partecipa successivamente anche al Campionato del Mondo Sport Prototipi nel quale nel 1990 conclude al 4\u00ba posto in classifica piloti.\nNel 1990 vince anche la 24 Ore di Daytona al volante della Jaguar XJR-12. Nel 1992 passa alla Toyota, guidando le vetture giapponesi nel Campionato IMSA GTP, con la Eagle-Toyota vince nel 1992 e nel 1993 la 12 Ore di Sebring, correndo in questi due anni anche nel Mondiale Sport e a Le Mans sempre per la Toyota.\nNel 1995 e nel 1996 disputa il Campionato BPR Global GT Series al volante di una McLaren F1 GTR, correndo anche nel Campionato IMSA WSC per la Riley&amp;Scott. Nel biennio 1997-1998, corre in FIA GT per la Panoz guidando la \"Esperante GTR\".\nRivince la 24 Ore di Daytona nel 1997 e nel 1999 sempre alla guida di una Riley&amp;Scott a motore Ford. Nel 1999 disputa la 24 Ore di Le Mans guidando una Audi R8C, l'anno dopo con una Cadillac LMP, nel 2001 e nel 2002 invece su Bentley Exp Speed 8.\nNegli ultimi anni ha corso nel American Le Mans Series e a Le Mans con diverse vetture: Audi, Lola, Dome e Zytek; partecipando anche al Campionato Grand-Am.\nTest di velocit\u00e0.\nWallace \u00e8 il pilota che nel marzo 1998, sul tracciato tedesco di Ehra-Lessien, ha condotto il prototipo XP 5 della McLaren F1 nel test di velocit\u00e0 massima, raggiungendo una punta di 386,403\u00a0km/h (240,14\u00a0mph), rimasto imbattuto per 7 anni come primato di velocit\u00e0 massima per vetture di produzione di serie omologate per uso stradale. Il pilota inglese inoltre ha nuovamente ottenuto il record nell'agosto 2019 a bordo della Bugatti Chiron Super Sport 300+, toccando i 493 km/h su una vettura di serie."}
{"id": "2732386", "revid": "767487", "url": "https://it.wikipedia.org/wiki?curid=2732386", "title": "Tin Tin Out", "text": "I Tin Tin Out sono stati un duo musicale britannico di musica dance, attivo dal 1994 al 2003.\nNel corso della loro carriera hanno pubblicato due album, \"Always\" e \"Eleven to Fly\", rispettivamente del 1998 e del 1999, e numerosi singoli che hanno raggiunto ragguardevoli posizioni nella classifica britannica.\nHanno collaborato anche con artisti di fama come Tony Hadley e Emma Bunton, con la quale hanno pubblicato il singolo \"What I Am\" nel 1999, che ha raggiunto il secondo posto della classifica britannica dei singoli.\nHanno anche realizzato svariati remix di gran rilevanza per artisti come Sting per la canzone \"After the Rain Has Fallen\", i Pet Shop Boys per \"Paninaro'95\" e i Simply Red per \"Home\".\nSotto contratto per l'etichetta discografica VC, le loro canzoni sono state inserite in innumerevoli compilation di musica dance."}
{"id": "2732387", "revid": "767487", "url": "https://it.wikipedia.org/wiki?curid=2732387", "title": "Topaze (film 1951)", "text": "Topaze \u00e8 un film del 1951 diretto da Marcel Pagnol, remake delle versioni del 1933 firmate da Louis J. Gasnier (con Louis Jouvet) e da Harry d'Abbadie d'Arrast (con John Barrymore) e della versione dello stesso Pagnol del 1936 con Arnaudy."}
{"id": "2732402", "revid": "767487", "url": "https://it.wikipedia.org/wiki?curid=2732402", "title": "Milan Indoor 2002", "text": "Il Milan Indoor 2002 \u00e8 stato un torneo di tennis giocato sul sintetico indoor. \n\u00c8 stata la 25\u00aa edizione del Milan Indoor, che fa parte della categoria International Series nell'ambito dell'ATP Tour 2002.\nSi \u00e8 giocato a Milano, Italia,dal 28 gennaio al 3 febbraio 2002.\nCampioni.\nSingolare.\n Davide Sanguinetti ha battuto in finale Roger Federer, 7-6 (7-2), 4-6, 6-1\nDoppio.\n Karsten Braasch / Andrej Ol'chovskij hanno battuto in finale Julien Boutter / Maks Mirny, 3\u20136, 7\u20136 (7\u20135), 12\u201310"}
{"id": "2732408", "revid": "1165513", "url": "https://it.wikipedia.org/wiki?curid=2732408", "title": "Reggenza (disambigua)", "text": ""}
{"id": "2732423", "revid": "1442080", "url": "https://it.wikipedia.org/wiki?curid=2732423", "title": "Milan Indoor 2002 - Singolare", "text": "Il singolare del Milan Indoor 2002 \u00e8 stato un torneo di tennis facente parte dell'ATP Tour.\nRoger Federer era il detentore del titolo, ma Davide Sanguinetti lo ha battuto in finale 7\u20136 (7\u20132), 4\u20136, 6\u20131."}
{"id": "2732427", "revid": "287204", "url": "https://it.wikipedia.org/wiki?curid=2732427", "title": "Istituto per le piante da legno e l'ambiente", "text": "L'Istituto per le piante da legno e l'ambiente, in acronimo IPLA, \u00e8 una societ\u00e0 per azioni a capitale interamente pubblico, che, nei confronti della Regione Piemonte, azionista di maggioranza accanto alla Regione Autonoma Valle d'Aosta e al Comune di Torino, svolge il ruolo di struttura tecnica di riferimento per lo sviluppo di azioni innovative e per il sostegno alle politiche in campo forestale-ambientale e nell'ambito delle risorse energetiche. Nacque nel 1954 come istituto di ricerca privato con il nome di \"Istituto nazionale per le piante da legno \"G. Piccarolo\"\" e divenne di propriet\u00e0 pubblica nel 1979.\nAttivit\u00e0.\nL'IPLA svolge attivit\u00e0 di gestione, di ricerca applicata e di sperimentazione. In quanto struttura a elevata e diversificata specializzazione, rappresenta uno strumento tecnico-scientifico a supporto delle politiche di tutela, pianificazione, sviluppo e valorizzazione del patrimonio ambientale e naturalistico, in particolare nelle aree protette e in ambito forestale, e del razionale utilizzo delle risorse primarie. Su mandato degli enti pubblici proprietari progetta, realizza e gestisce direttamente le attivit\u00e0 nei campi del legno e delle foreste\nL'Istituto opera al servizio del territorio, ma conduce anche, dal punto di vista tecnico-scientifico e sempre su mandato della Regione Piemonte, progetti di cooperazione internazionale in Paesi emergenti in materia di ambiente, territorio e sviluppo sostenibile.\nL'attivit\u00e0 dell'IPLA si rivolge ai propri azionisti e si muove nel campo degli \"studi specialistici nei campi della pedologia, della micologia e patologia forestale, della flora, vegetazione e foreste, della cartografia tematica, [...] dei rifiuti e delle biomasse\".\nDal 2007, con l'entrata in vigore del decreto Bersani bis, l'attivit\u00e0 si rivolge unicamente in favore dei propri soci ma l'Istituto, in passato, ha operato anche in base a convenzioni o partnership con altri enti o soggetti, come ad esempio la stesura per la Regione Liguria de \"I tipi forestali della Liguria\", completato nel 2008. Inoltre, nelle materie di propria competenza - ambiente, territorio e sviluppo sostenibile, su mandato dei propri azionisti, opera in progetti di cooperazione internazionale con paesi in via di sviluppo.\nStoria.\nL'IPLA fu fondato nel 1979, con legge regionale del Piemonte 8 marzo 1979, n. 12 con l'acquisizione e la trasformazione del centro di ricerca delle Cartiere Burgo, precedentemente denominato Istituto nazionale per le piante da legno \"G. Piccarolo\", INPL, la cui storia pluritrentennale era iniziata nel 1954. Nella sua vecchia configurazione INPL era gi\u00e0 attivo nella ricerca agronomica ed aveva sviluppato nuovi concimi e fertilizzanti come ad esempio un prodotto noto come \"Humus Burgo 80\".\nNel 1989 la societ\u00e0 conobbe un periodo di difficolt\u00e0 legate ad indagini su alcuni atti amministrativi assunti dall'Istituto, difficolt\u00e0 che sfociarono anche in una serie di proteste da parte dei dipendenti. Fino al 2007 IPLA operava per vari enti pubblici e privati italiani in particolare sui temi della forestazione e della selvicoltura. Tra le principali attivit\u00e0 dell'istituto va segnalata l'elaborazione di carte forestali, pedologiche, inventari forestali e dei \"tipi forestali\" delle varie regioni committenti, mentre successivamente l'attivit\u00e0 dell'Istituto, a seguitp delle novit\u00e0 introdotte dal decreto Bersani bis, si \u00e8 focalizzata sulle commesse dei propri soci."}
{"id": "2732431", "revid": "838137", "url": "https://it.wikipedia.org/wiki?curid=2732431", "title": "Milan Indoor 2002 - Doppio", "text": "Il doppio del Milan Indoor 2002 \u00e8 stato un torneo di tennis facente parte dell'ATP Tour.\nJulien Boutter e Fabrice Santoro erano i detentori del titoli, ma Santoro non ha partecipato.\nBoutter ha partecipato facendo coppia con Maks Mirny, ma Karsten Braasch e Andrej Ol'chovskij li hanno battuto in finale 3\u20136, 7\u20136 (7\u20135), 12\u201310."}
{"id": "2732438", "revid": "174925", "url": "https://it.wikipedia.org/wiki?curid=2732438", "title": "Lavori forzati", "text": ""}
{"id": "2732445", "revid": "256896", "url": "https://it.wikipedia.org/wiki?curid=2732445", "title": "IPLA", "text": ""}
{"id": "2732452", "revid": "161974", "url": "https://it.wikipedia.org/wiki?curid=2732452", "title": "Adeline Gen\u00e9e", "text": "Biografia.\nAdottata da suo zio Alexandre Gen\u00e9e, prese il suo cognome e adott\u00f2 il nome Adeline in omaggio alla cantante Adelina Patti.\nStudi\u00f2 danza con suo zio, ma\u00eetre de ballet ad Aquisgrana, ed esord\u00ec all'et\u00e0 di dieci anni a Oslo. Dopo un breve soggiorno a Berlino, interpret\u00f2 a Monaco di Baviera il suo primo grande ruolo, Swanilda in \"Copp\u00e9lia\" su coreografia di suo zio, opera sulla quale impernier\u00e0 la sua carriera.\nApplaudita a Londra dal 1897 al 1907, si spost\u00f2 negli Stati Uniti d'America e poi and\u00f2 in Australia e in Nuova Zelanda.\nDopo aver dato l'addio alle scene nel 1917, presiedette la \"Royal Academy of Dancing\" dal 1920 al 1954 e fu membro fondatore della \"Camargo Society\".\nFu spesso paragonata alla famosa ballerina Maria Taglioni per la leggerezza della sua danza.\nVenne nominata \"Dame\" Adeline Gen\u00e9e nel 1950."}
{"id": "2732454", "revid": "287204", "url": "https://it.wikipedia.org/wiki?curid=2732454", "title": "Australian Open 2002", "text": "L'Australian Open 2002 \u00e8 stata la 90\u00aa edizione dell'Australian Open e prima prova stagionale dello Slam per il 2002. Si \u00e8 disputato dal 14 al 27 gennaio 2002 sui campi in cemento del Melbourne Park di Melbourne in Australia. Il singolare maschile \u00e8 stato vinto dallo svedese Thomas Johansson, che si \u00e8 imposto sul russo Marat Safin in 4 set. Il singolare femminile \u00e8 stato vinto dalla statunitense Jennifer Capriati, che ha battuto in tre set la svizzera Martina Hingis. Nel doppio maschile si \u00e8 imposta la coppia formata da Mark Knowles e Daniel Nestor, mentre nel doppio femminile hanno trionfato Martina Hingis e Anna Kurnikova. Nel doppio misto la vittoria \u00e8 andata alla coppia formata da Daniela Hantuchov\u00e1 e Kevin Ullyett.\nRisultati.\nSingolare maschile.\n Thomas Johansson ha battuto in finale Marat Safin 3\u20136, 6\u20134, 6\u20134, 7\u20136(4)\nSingolare femminile.\n Jennifer Capriati ha battuto in finale Martina Hingis 4\u20136, 7\u20136(7), 6\u20132\nDoppio maschile.\n Mark Knowles / Daniel Nestor hanno battuto in finale Micha\u00ebl Llodra / Fabrice Santoro 7\u20136, 6\u20133\nDoppio femminile.\n Martina Hingis / Anna Kurnikova hanno battuto in finale Daniela Hantuchov\u00e1 / Arantxa S\u00e1nchez 6\u20132, 6\u20137, 6\u20131\nDoppio misto.\n Daniela Hantuchov\u00e1 / Kevin Ullyett hanno battuto in finale Paola Su\u00e1rez / Gast\u00f3n Etlis 6\u20133, 6\u20132\nJunior.\nSingolare ragazzi.\n Cl\u00e9ment Morel ha battuto in finale Todd Reid 6\u20134, 6\u20134\nSingolare ragazze.\n Barbora Str\u00fdcov\u00e1 ha battuto in finale Marija \u0160arapova 6\u20130, 7\u20135\nDoppio ragazzi.\n Ryan Henry / Todd Reid hanno battuto in finale Florin Mergea / Horia Tec\u0103u per walkover\nDoppio ragazze.\n Gisela Dulko / Angelique Widjaja hanno battuto in finale Svetlana Kuznecova / Matea Mezak 6-2, 5-7, 6-4"}
{"id": "2732456", "revid": "486946", "url": "https://it.wikipedia.org/wiki?curid=2732456", "title": "Granduca di Baden", "text": ""}
{"id": "2732468", "revid": "339392", "url": "https://it.wikipedia.org/wiki?curid=2732468", "title": "Ross Sea Party", "text": ""}
{"id": "2732470", "revid": "339392", "url": "https://it.wikipedia.org/wiki?curid=2732470", "title": "Gruppo del mare di Ross", "text": ""}
{"id": "2732475", "revid": "438678", "url": "https://it.wikipedia.org/wiki?curid=2732475", "title": "Le Schpountz", "text": "Le Schpountz \u00e8 un film del 1938 diretto da Marcel Pagnol.\nTrama.\nIren\u00e9e Fabre, un commesso ingenuo e na\u00eff, cresciuto, con il fratello Casimir, dallo zio Baptiste, sogna di diventare una stella del cinema. Quando nel suo paese arriva una troupe cinematografica, i suoi sogni sembrano avverarsi. Si presenta e i cineasti gli dicono che lui \u00e8 un perfetto \"schpountz\". La parola non esiste, ma nel gergo dei cineasti indica chi ha velleit\u00e0 d'attore e a Iren\u00e9e fanno credere sia una parola che indica una vedette come Greta Garbo. I cineasti gli propongono un contratto mirabolante ma Iren\u00e9e non si rende conto che \u00e8 una burla, nonostante venga avvisato da Fran\u00e7oise, un'impiegata della troupe. Lo zio lo prende in giro, ma Iren\u00e9e \u00e8 determinato e parte per Parigi, credendo di andare a girare il suo primo film in qualit\u00e0 di star. Lo scherzo si rivela crudele e Iren\u00e9e si rende finalmente conto di essere stato preso in giro.\nPer sua fortuna, Fran\u00e7oise, l'impiegata che l'aveva avvisato che si trattava di uno scherzo ma che non era stata creduta, prova simpatia per lui e lo aiuta a trovare un lavoro come trovarobe per il cinema. Su richiesta di Fran\u00e7oise, l'impresario Meyerboom, direttore degli studi cinematografici, affida a Iren\u00e9e un ruolo in un film. Alla fine Iren\u00e9e riesce cos\u00ec a fare l'attore e diventa una celebrit\u00e0 in ruoli comici. Torna allora al suo paese, come trionfatore. Sposa Fran\u00e7oise ed \u00e8 l'orgoglio della famiglia."}
{"id": "2732484", "revid": "1543377", "url": "https://it.wikipedia.org/wiki?curid=2732484", "title": "Michael Gazzaniga", "text": "Biografia.\nNipote di immigrati italiani arrivati nel New England, Michael Gazzaniga \u00e8 uno dei pi\u00f9 importanti neuroscienziati del mondo.\nNel 1961, Gazzaniga si laurea presso il Dartmouth College. Nel 1964, riceve il dottorato in psicobiologia dalla California Institute of Technology dove ha lavorato sotto la guida di Roger Sperry, con responsabilit\u00e0 di primaria importanza, per avviare la ricerca \"split brain\" dell'uomo. Con i suoi successivi lavori, si sono compiuti progressi importanti nella nostra comprensione della lateralizzazione funzionale del cervello e di come gli emisferi cerebrali comunicano l'uno con l'altro.\nHa pubblicato anche vari libri per un pubblico di non specialisti come \"The Social Brain\", \"Mind Matters\", e \"Nature's Mind\", e recentemente \"The Cognitive Neurosciences III\" che riporta il lavoro di quasi 200 scienziati ed \u00e8 considerato un testo di riferimento. Il suo libro \"The Ethical Brain\" \u00e8 stato pubblicato nel giugno 2005.\nGazzaniga ha fondato i centri per le neuroscienze cognitive presso l'University of California e presso il Davis e il Dartmouth College. Partecipa alla rivista \"Journal of Cognitive Neuroscience \", come capo redattore emerito. \u00c8 stato membro del \"The President's Council on Bioethics\" (che suggeriva al presidente degli Stati Uniti problemi e soluzioni di natura bioetica), oltre a dirigere il \"Law and Neuroscience Project\", un progetto per studiare l'intersezione di diritto e neuroscienze.\nI suoi studi sono stati usati da Stanis\u0142aw Lem per la scrittura del romanzo \"Pok\u00f3j na Ziemi\" (Pace nel mondo, 1984)."}
{"id": "2732485", "revid": "729019", "url": "https://it.wikipedia.org/wiki?curid=2732485", "title": "Fossa Regia", "text": "La fossa Regia fu il primo tratto di \"limes africanus\". Rappresent\u00f2 per almeno un quarantennio il confine meridionale della provincia romana d'Africa, con fini pi\u00f9 che altro amministrativi, piuttosto che militari. Essa fu costruita, al momento dell'annessione di Scipione Emiliano (nel 146 a.C.), con un semplice fossato.\nStoria.\nIl fosso fu originariamente creato al termine della terza guerra punica, subito dopo la distruzione di Cartagine (nel 146 a.C.) da parte delle truppe del console romano Scipione Emiliano. Quest'ultimo, assistito da una commissione di dieci membri, fiss\u00f2 cos\u00ec i limiti della provincia appena costituita, con i territori conquistati. Il tracciato partiva dalla foce del Oued el-Kebir a \"Thabraca\" (Tabarka), poi scendeva verso sud, passando a nord di \"Thugga\" (Dougga), e dopo aver aggirato il Djebel Zaghouan, raggiungeva la costa sulla piccola Sirte (Golfo di Gab\u00e8s), a \"Thaenae\" (Henchir Tina).\nDopo il 46 a.C. la fossa Regia serv\u00ec come confine tra le province dell'Africa Nova ad ovest, e l'Africa Vetus ad est. L'unione di queste due province nella nuova provincia dell'Africa proconsolare avvenne sotto Augusto. Essa sopravvisse almeno fino in epoca Flavia."}
{"id": "2732493", "revid": "599013", "url": "https://it.wikipedia.org/wiki?curid=2732493", "title": "Bj\u00f6rn Kopplin", "text": ""}
{"id": "2732505", "revid": "110157", "url": "https://it.wikipedia.org/wiki?curid=2732505", "title": "La Vivandi\u00e8re", "text": "La Vivandi\u00e8re (Markitenka in Russia) \u00e8 un balletto in un atto di Arthur Saint-L\u00e9on e Fanny Cerrito, musicato da Cesare Pugni, messo in scena a Londra, al Her Majesty's Theatre, il 23 maggio 1844.\nLa prima ballerina era Fanny Cerrito (Kathi, la Vivandi\u00e8re) e Arthur Saint-L\u00e9on impersonava Hans.\nPas de six.\nIl \"Pas de six\" della versione originale di questo balletto di Saint-L\u00e9on e Cerrito venne \"notato\" attraverso il metodo di notazione dei movimenti ideato dallo stesso Saint-L\u00e9on, la \"St\u00e9nochor\u00e9graphie\" (stenocoreografia). Nel 1975 questo \"Pas de six\" venne ricostruito, sulla musica originale di Pugni, da Ann Hutchinson (specialista in notazione del movimento) e da Pierre Lacotte per il Joffrey Ballet. Nel 1978 Lacotte rimise in scena il balletto per il Teatro Mariinskij (ex Ballet Imp\u00e9rial), che lo mantiene ancora in repertorio. Il \"Pas de six\" \u00e8 stato messo in scena da diverse compagnie in tutto il mondo. Esso \u00e8 anche noto come \"Pas de six de la Vivandi\u00e8re\" o \"Pas de six de Markitenka\" (in Russia)."}
{"id": "2732507", "revid": "117716136", "url": "https://it.wikipedia.org/wiki?curid=2732507", "title": "Federico Stella (attore)", "text": "Biografia.\nFederico Stella fu, insieme a Eduardo Scarpetta, uno tra i pi\u00f9 grandi attori e drammaturghi della scena teatrale napoletana del suo tempo. Don Federico era predestinato per il teatro, infatti oltre ad essere figlio d'arte, il padre Francesco detto \"Ciccio\" fu un grande interprete della maschera di Pulcinella, nacque in un camerino del teatro Sebeto di Napoli, in quanto la madre era una ballerina di variet\u00e0. Debutt\u00f2 ufficialmente in un ruolo da protagonista appena ventenne, per sostituire il padre gravemente ammalato, nel ruolo di Pulcinella.\nA differenza di altri suoi grandi predecessori, la maschera di Pulcinella gli stava stretta, fatto anomalo, in quanto per ogni attore napoletano rappresentava il massimo. Egli prediligeva un repertorio che passava dal dramma alla tragedia e anche al comico. Dopo un po' di gavetta in svariate compagnie cittadine, dove mise in risalto le sue grandi doti di attore in tutti i generi, dall'attor giovane al caratterista, dal comico al protagonista, fin quando non mise su una propria compagnia iniziando a scrivere testi teatrali. Nel 1901 proprio con la sua Compagnia \u00e8 al Teatro Quirino per due mesi con diverse opere sue tra cui Buona e Mala Vita e L'Ammonito.\nDon Federico ben presto diverr\u00e0 un'istituzione cittadina, insieme al suo contemporaneo Eduardo Scarpetta, ma a differenza di questi che attirava un pubblico pi\u00f9 della Napoli aristocratica, lui aveva dalla sua parte il popolino, egli stesso era un figlio del popolo, abitava al centro storico al quartiere S.Lorenzo, e rappresent\u00f2 le sue commedie al Teatro San Ferdinando nella popolare via Foria.\nNonostante fosse tanto amato dai i suoi conterranei morir\u00e0 di stenti all'et\u00e0 di 85 anni, ma lasciando un ricordo e un patrimonio artistico indelebile."}
{"id": "2732518", "revid": "729019", "url": "https://it.wikipedia.org/wiki?curid=2732518", "title": "Castello di Cuasso", "text": "Il castello di Cuasso, noto anche come Castelasc in dialetto lombardo occidentale, \u00e8 un importante edificio difensivo di fondazione altomediovale della provincia di Varese e dell'Insubria. Esso occupa l'intero crinale di un colle il cui nome \u00e8 divenuto eponimo dell'intero comune di Cuasso al Monte, all'interno del quale sorge la struttura. Ne rimangono oramai solo imponenti ruderi.\nStruttura e stato attuale.\nLa costruzione occupa per intero la collina di Cuasso, seguendo la direttrice nord-sud, e occupa un'area di circa 3500\u00a0m\u00b2, con un perimetro che si sviluppa su circa 400 metri. L'altimetria va dai 430 metri s.l.m del mastio ai 455 della rocca di nord-est.\nIl mastio, in posizione di controllo della gola proveniente dalla valle, risulta visibile, per chi proviene da sud, anche da una decina di chilometri, pur essendo localizzato in una posizione defilata: questo ne attesta l'importanza strategica.\nIl castello era in origine composto da quattro piani distinti con un tetto merlato, alla guelfa, mentre sulla parete ovest si appoggiava una piccola torre al cui interno correvano le scale per raggiungere tutti i piani. Il mastio si presentava come la prora di una nave e probabilmente sulla scomparsa parete sud non vi erano accessi, ma solo finestre. Da quel punto poteva facilmente controllare la sottostante strada con un indubbio vantaggio strategico dovuto alla maggiore altezza.\nAlle spalle del mastio in direzione nord il castello si apriva a ventaglio, con un angolo di circa 15\u00b0, con un cortile pianeggiante nel cui interno in successione si ergeva ad ovest la chiesa di San Dionigi, dedicata secondo alcuni al santo di origine franca patrono di Parigi, , i cui ruderi non permettono una chiara identificazione. La chiesa di San Dionigi aveva due accessi, uno, quello ovest principale, che si apriva all'esterno del castello ed un altro sulla parete sud che dava nel cortile. Questo fa supporre che la tale chiesa fosse la parrocchiale di un villaggio di legno, oramai scomparso, che sorgeva intorno e ai piedi della collina. La parte ovest era anche quella meglio difendibile.\nSulla parete sud-est poco pi\u00f9 a nord della presunta chiesa di Sant'Ambrogio, si apriva invece la porta carraia principale il cui ingresso era probabilmente accompagnato da una rampa di legno fissa o mobile, in considerazione del dislivello di parecchi metri che la separava dalla antica strada. Proseguendo verso nord si trovano ruderi di edifici non meglio identificati, forse magazzini o botteghe. La parte orientale si eleva quindi fino all'altezza di 455 metri. Il culmine del poggio \u00e8 interamente occupato dalla poderosa rocca di nord-est. Essa \u00e8 la parte pi\u00f9 antica del castello, sicuramente di epoca romana faceva parte del sistema delle torri di segnalazione di cui era disseminato l'Impero. I Longobardi non fecero che ampliarla in seguito. Dalla parte pi\u00f9 alta del poggio \u00e8 possibile osservare tutta la porzione meridionale del lago di Lugano, operazione non fattibile dal mastio.\nL'accesso alla rocca di nord est rimane difficoltoso per il dislivello e per la presenza di una fitta vegetazione che ne ostacola il cammino. La rocca, godendo di una virtuale imprendibilit\u00e0 e di un'ottima panoramica, fungeva da privilegiato punto di osservazione, tanto da essere ancora utilizzata anche nel corso della prima guerra mondiale, inserita nel contesto della Frontiera Nord, il sistema difensivo italiano verso la Svizzera impropriamente noto come \"linea Cadorna\", i cui manufatti sono diffusi in abbondanza sul territorio di Cuasso e della val Ceresio.\nLa parte occidentale invece rimane al livello del mastio, con un ulteriore cortile protetto da mura da quale si accede poi a settentrione a Porta Nord, sicuramente munita di ponte levatoio. Tra il cortile nordoccidentale e la rocca di nord-est si sviluppavano una serie di terrazzamenti, in parte ancora presenti, sui cui pavimenti sorgevano probabilmente costruzione di legno ed anche di pietra.\nStoria.\nPer la frammentariet\u00e0 di fonti scritte la sua storia \u00e8 ancora avvolta in gran parte dal mistero. Si ipotizza sia stato cruciale nello scontro tra guelfi e ghibellini nel XIII secolo quando fu probabilmente possedimendo della famiglia dei da Besozzo come caposaldo orientale dei loro possedimenti al confine con quelli dei Torriani. Al termine di tali conflitti, in cui trionfarono i Visconti, con la costituzione di un unico Stato che poi sarebbe diventato il ducato di Milano, il castello perse progressivamente di importanza tanto da finire nella lista di un'ordinanza di Francesco Sforza in cui si ordinava di abbattere un determinato numero di fortificazione. In quel tempo tuttavia gi\u00e0 versava in stato di abbandono tanto che tale ordinanza non fu portata a termine per mancanza di una funzione esercitata.\nDi certo dai pochi scavi e studi condotti in loco hanno appurato che si trattava di un castello posto sull'antica via che portava da Milano ai valichi alpini del San Bernardino e del San Gottardo. La sua edificazione al vertice di una gola in forte pendenza lo rendeva di fatto inespugnabile e chiave dell'intera viabilit\u00e0 dell'epoca romana e medievale. La sua prossimit\u00e0 al fiume Cavallizza, nelle cui vicinanze si trovavano miniere di argento, di piombo e, in misura molto minore, d'oro fanno supporre anche una sua importanza economico nel controllo delle risorse telluriche.\nFondazione.\nL'attuale castello risulta costruito in pi\u00f9 tappe. La torre pi\u00f9 antica di epoca gallo-romana venne ampliata in epoca longobarda secondo un'insolita pianta, i cui unici raffronti si possono trovare nel castello di Warkworth in Northumberland (Regno Unito) e nell'oramai scomparso castello di Trecate. Si sa per certo che l'attuale castello inglese sorge su un preesistente insediamento sassone ricalcandone la forma.\nPer tale motivo, \u00e8 stata ipotizzata una edificazione da parte di maestranze sassoni. Paolo Diacono nella sua \"Historia Langobardorum\" narra di circa 20.000 sassoni discesi insieme ad Alboino nella primavera del 568. I Sassoni vantavano una comune ascendenza con i Longobardi, avendo risieduto entrambi nel I secolo nella zona estrema settentrionale della Germania romanizzata, lungo il corso del fiume Elba. Nel 734 una parte di ventimila arimanni, a causa di disaccordi con il potere centrale longobardo, si allontanarono dall'Italia. Il castello fu sicuramente un presidio militare della via che conduceva da Como al Gottardo in quanto, prima della costruzione del ponte di Melide la strada principale passava attraverso di esso. Fu parte poi del Contado del Seprio per essere poi abbandonato definitivamente verso il XIII secolo. Fu in seguito sede della parrocchiale di Cuasso fino a met\u00e0 del XVI secolo per essere poi ridotto a cimitero nei secoli successivi. Ebbe nuovamente funzione di punto di osservazione e di stalla all'epoca della costruzione della Frontiera Nord.\nEtimologia.\nLo stesso toponimo Cuasso non deriverebbe da un generico \"Locus cuvaxi\" (luogo del covo) che non ha particolare senso in quanto la parola \"covo\" in latino viene resa semplicemente con \"covum\". Esso molto pi\u00f9 probabilmente potrebbe derivare da una crasi tra la parola latina \"covum\" (covo) e quella germanica, ma latinizzata, \"Sachsum-i\" (spada-Sassone), secondo una forma tarda di declinazione latina, ove al classico \"Saxo-onis\" \u00e8 subentrata la forma radicale germanica \"Sachs-i\"; tale lemma \u00e8 comunque attestato nell'alto tedesco antico. Secondo molti studi la lingua longobarda apparteneva non alla branca orientale delle lingue germaniche ma a quella occidentale, come il sassone.\nLa disseminazione di componenti del proprio popolo sul territorio conquistato era una consuetudine tipicamente longobarda. Tale dispersione veniva attuata secondo i gruppi familiari, le fare. Venivano fondati nuovi villaggi o piazzeforti che ancor oggi sopravvivono nella toponomastica italiana come Fara Filiorum Petri, Vidigulfo (\"Vicus Lodulfi\"), Mendrisio (\"Locus Mandrici\"). Questo metodo per\u00f2 favor\u00ec anche la dissoluzione dell'elemento longobardo nel precedente substrato gallo-romano.\nCuriosit\u00e0.\nTra maggio e luglio 2012 \u00e8 stata pubblicata sulla testata online InInsubria una dettagliata inchiesta giornalistica sullo stato di abbandono del castello a firma di Massimiliano Carminati. In nove puntate l'Autore ha cercato di indagare cause e responsabilit\u00e0 del degrado a cui \u00e8 soggetto il sito da decenni, coinvolgendo le competenti istituzioni, storici locali e studiosi, nonch\u00e9 personalit\u00e0 del mondo della cultura e della politica. L'inchiesta \u00e8 finalizzata alla sensibilizzazione del problema e alla denuncia di una situazione non rispettosa della normativa vigente in materia di conservazione di beni culturali. Ha inoltre il merito di rafforzare la percezione dell'importanza di natura storico-archeologica del sito. Sono stati fatti analizzare, anche se superficialmente, reperti ritrovati dal prof. Adelio Bianchi, studioso che negli anni settanta ha condotto la prima e unica campagna di scavi e di recupero del castello. Tra questi ci sono oggetti di epoca longobarda e una moneta inglese probabilmente del X secolo, la cui presenza, pi\u00f9 che avvalorare l'ipotesi relativa all'impiego di mastri costruttori e maestranze sassoni nell'edificazione delle strutture, testimonia il passaggio lungo la Via Francigena di pellegrini diretti a Roma provenienti dalle grandi isole del Nord Europa.\nIl 31 gennaio 2014 il Corriere della Sera ha dedicato sul proprio sito web un articolo nella rubrica sui luoghi abbandonati della Penisola."}
{"id": "2732525", "revid": "947631", "url": "https://it.wikipedia.org/wiki?curid=2732525", "title": "Queen's Blade", "text": " \u00e8 una serie di librogame pubblicata dalla Hobby Japan e basata sulla licenza dei giochi \"Lost Worlds\" della Flying Buffalo. Pubblicato per la prima volta nel 2005, contiene praticamente solo personaggi femminili.\nLa serie si \u00e8 successivamente evoluta in un media franchise, che ha dato vita a quattro adattamenti manga, tre serie televisive anime, tre serie di light novel ed un videogioco. La serie televisiva \u00e8 stata immediatamente seguita da un sequel intitolato , con nuovi personaggi e remake dei vecchi personaggi, e da un supplemento intitolato , con personaggi licenziati da altre serie e giochi. Action figure dei personaggi della serie sono stati realizzati da vari produttori, come la Kaiyodo che ha prodotto vari Revoltech di \"Queen's Blade\".\nTrama.\nLa storia di \"Queen's Blade\" \u00e8 ambientata in un mondo alternativo di ispirazione fantasy, chiamato Gainos. Reina \u00e8 la giovane erede di una potente famiglia nobiliare, annoiata e poco incline alle regole della vita di corte. Per tali ragioni la ragazza abbandona la casa paterna e decide di prendere parte al torneo \"Queen's Blade\", competizione riservata alle combattenti donne del regno, la cui vincitrice viene eletta nuova regina di Gainos. Sulle sue tracce si mettono immediatamente Clodette, sua sorella maggiore, e l'elfa Echidna, inviata dal padre. Tuttavia Reina, dopo le prime sconfitte si render\u00e0 conto di non essere ancora in grado di affrontare il \"Queen's Blade\", ed insieme alle compagne decider\u00e0 di affrontare un viaggio per migliorarsi e diventare pi\u00f9 potente. Sulla sua strada, Reina incontrer\u00e0 diverse sfidanti con cui combattere, fra cui Tomoe, sacerdotessa-guerriera di un regno dell'est, con la quale stringer\u00e0 un rapporto di rispetto e amicizia.\nPersonaggi.\n\u00c8 la protagonista della serie. Anche conosciuta come la \"guerriera errante\" (\u6d41\u6d6a\u306e\u6226\u58eb, Rur\u014d no Senshi?), \u00e8 la secondogenita della famiglia Vance, un'aristocratica dinastia nobile, prima in linea di successione. Tuttavia, Leina non solo non ha alcuna intenzione di assumere il ruolo di contessa, ma \u00e8 fuggita via dal proprio regno per diventare una guerriera come la sua defunta madre Maria, arrivando ad iscriversi al torneo Queen's Blade.\n\u00c8 una ladra dai folti capelli rossi, conosciuta come la \"ladra buona della foresta\" (\u8352\u91ce\u306e\u7fa9\u8cca) per la sua tendenza \"alla Robin Hood\" di rubare ai ricchi, per donare agli orfani. Lei stessa da bambina era cresciuta in un orfanotrofio, e spera di vincere il torneo Queen's Blade proprio per aiutare i bambini bisognosi. Si unisce al viaggio di Leina di cui diventa grande amica.\n\u00c8 la giovane leader del gruppo degli \"Assassini delle zanne\" (\u7259\u306e\u6697\u6bba\u8005, Kiba no Ansatsusha), la polizia segreta della Regina incaricata di eliminare alcuni concorrenti dalla competizione. \u00c8 dotata di una personalit\u00e0 fredda e priva di emozioni, allieva di Echidna, verso la quale tuttavia nutre un forte rancore.\nConosciuta come \"guardiana della foresta\"(\u68ee\u306e\u756a\u4eba, Mori no Bannin), Nowa \u00e8 una giovane elfa protettrice degli animali. Dotata di met\u00e0 sangue umano, non \u00e8 amata ne dagli elfi ne dagli umani, e la sua unica amica \u00e8 l'elfa Alleyne, colei che l'ha addestrata. Parla di se stessa in terza persona, e non indossa alcuna biancheria, cosa che spesso crea disturbo ai suoi avversari.\nTomoe \u00e8 una sacerdotessa guerriera (\u6b66\u8005\u5deb\u5973, Musha-Miko), di un ordine elitario protettrice dell'isola di Hinomoto (\u30d2\u30ce\u30e2\u30c8/\u65e5\u30ce\u672c?), una specie di Giappone feudale. L'isola tuttavia \u00e8 stata attaccata da un gruppo di ninja che hanno ucciso quasi tutte le sue compagne, ed intendono prendere il potere del luogo. Tomoe ha quindi deciso di partecipare al torneo \"Queen's Blade\" per ricevere il potere necessario per ripristinare l'ordine a Hinomoto.\nConosciuta come la mercenaria veterana (\u6b74\u6226\u306e\u50ad\u5175, Rekisen no Y\u014dhei), Echidna \u00e8 un elfa della giungla con oltre 500 anni di esperienza nel combattimento. In passato \u00e8 stata a capo degli \"Assassini delle zanne\", ed era stata l'istruttrice di Irma, ma in seguito aveva preferito la carriera da mercenaria. \u00c8 una delle favorite alla vittoria del Queen's Blade, bench\u00e9 lei stessa non abbia alcun interesse al trono.\nMenace era una principessa nell'antico regno di , di vaga ispirazione antica egiziana. Abituata al lusso, fino al momento in cui fu tradita dalla sua fidata consigliera Anarista, Menace trov\u00f2 la morte durante la rovina del proprio palazzo. Secoli dopo, la potente Strega della Palude l'ha fatta risorgere per diventare membro del suo esercito. Tuttavia Menace, che \u00e8 a sua volta una potente sacerdotessa, proseguir\u00e0 i propri scopi di ripristinare il regno di Amara.\nFiglia pi\u00f9 giovane della famiglia Vance, Elina \u00e8 stata allenata sin da bambina a qualunque arte marziale, abituata alla disciplina militare ed addestrata come spia, guardia del corpo ed assassina per il padre. Normalmente feroce e spietata, Elina quando si trova in compagnia delle sorelle, ed in particolar modo di Leina, assume un comportamento infantile. Ha un legame quasi morboso con Leina. \nConosciuta come Tentatrice infernale (\u51a5\u571f\u3078\u8a98\u3046\u3082\u306e?), Airi \u00e8 un fantasma che indossa un'uniforme di cameriera e fa parte delle seguaci della Strega della Palude. Esperta in spionaggio ed assassinii, Airi per rimanere sulla Terra ha bisogno di alimentarsi frequentemente risucchiando l'energia vitale degli umani o rischia di scomparire. Nell'anime si affeziona molto a Lana, il figlio di Cattleya, fino a considerarlo come un fratello. Ha una personalit\u00e0 riservata e stoica, e il suo peggiore punto debole \u00e8 il solletico, con cui verr\u00e0 sadicamente torturata da Melona per tre giorni.\nConosciuta come l'angelo della speranza (\u5149\u660e\u306e\u5929\u4f7f, K\u014dmy\u014d no Tenshi), Nanael \u00e8 effettivamente un angelo, inviato dal paradiso per supervisionare il torneo Queen's Blade, bench\u00e9 abbia un piano segreto di creare un harem di uomini. Per via di questo comportamento Nanael \u00e8 stata esiliata nel mondo mortale ed \u00e8 costretta a portare con s\u00e9 il \"latte sacro\", che se dovesse essere versato, le farebbe perdere i propri poteri.\nCattleya \u00e8 una spadaccina che possiede un negozio d'armi nella piccola citt\u00e0 di Vosk. Era conosciuta come Giant Slayer (\u5de8\u4eba\u6bba\u3057, Kyojin Goroshi) per via delle dimensioni della spada che maneggiava. \u00c8 sposata con il guerriero Owen, insieme al quale ha avuto un figlio, Lana. Tuttavia la loro felicit\u00e0 \u00e8 stata distrutta quando Owen \u00e8 misteriosamente scomparso. Cattleya si \u00e8 iscritta al torneo Queen's Blade portando con s\u00e9 il piccolo Lana, che la segue anche durante gli scontri rimanendo sempre attaccato al corpo della madre, nella speranza di ritrovare il suo amato.\nRana \u00e8 il figlio che Cattleya ha avuto con il guerriero Owen, e con il quale vive un rapporto quasi simbiotico. Il bambino infatti rimane letteralmente aggrappato alla madre anche durante i feroci combattimenti del Queen's Blade. In seguito diventer\u00e0 amico anche di Airi, che lo considerer\u00e0 quasi un fratello.\nConosciuta come \"Manipolatrice delle fiamme\" (\u708e\u306e\u4f7f\u3044\u624b), Nyx era una serva della famiglia Vance, oggetto delle prepotenze di Elina. Tuttavia la sua vita cambi\u00f2 dopo l'incontro con Funikura (\u30d5\u30cb\u30af\u30e9), un bastone senziente che le ha donato grandi poteri ed \u00e8 in grado di modificare radicalmente la personalit\u00e0 di Nyx durante i combattimenti, facendola diventare una guerriera spietata e vendicativa.\nSacerdotessa di alto livello, considerata dai suoi seguaci come una specie di santa, Melpha non \u00e8 dotata di grandi capacit\u00e0 combattive, ma \u00e8 molto temuta nel torneo Queen's Blade, in quanto depositaria dell'antico potere conosciuto come \"Divine Power\" (\u30c7\u30a3\u30f4\u30a1\u30a4\u30f3\u30d1\u30ef\u30fc, Divain Paw\u0101), che consiste nel generare potentissimi attacchi di energia attraverso l'assunzione di posizioni allusive ed imbarazzanti, le \"Holy Poses\" (\u8056\u306a\u308b\u30dd\u30fc\u30ba, Seinaru P\u014dzu). Nell'anime, Melpha crede che Nanael sia un angelo di alto rango, e ne diventa praticamente la schiava.\nConosciuta come \"Assassina mutaforma\" (\u5343\u5909\u306e\u523a\u5ba2) \u00e8 una creatura magica in grado di cambiare aspetto e forma a suo piacimento, e dotata di una personalit\u00e0 tanto ironica quanto sadica. \u00c8 una delle tre seguaci della Strega della Palude. \u00c8 composta di un liquido rosa che la rende immune agli attacchi di armi da taglio, e le permette non solo di assumere le sembianze di chiunque, ma anche di ricrearne lo stile di combattimento. La sua crudelt\u00e0 viene messa in mostra in particolare quando decide di punire Airi nel suo punto debole, sottoponendola a tre giorni di solletico senza tregua.\nConosciuta come \"Generale Nube di Tuono\" (\u96f7\u96f2\u306e\u5c06, Raiun no Sh\u014d), Claudette \u00e8 la primogenita della famiglia Vance, sorella maggiore di Leina e Elina, ma dato che \u00e8 una figlia illegittima del conte, non fa parte della linea di successione, ed \u00e8 stata cresciuta senza attenzioni e senza affetto. Al contrario \u00e8 stata addestrata come guardia del corpo di Leina.\nConosciuta come la principessa di ferro (\u92fc\u9244\u59eb, K\u014dtetsu), Ymir \u00e8 la figlia del re dei nani, e partecipa al torneo Queen's Blade, proprio per dimostrare la supremazia della propria razza. Nonostante l'aspetto da bambina, Ymir \u00e8 uno dei personaggi pi\u00f9 grandi, ed \u00e8 un'abile costruttrice di armi, il che la rende rivale diretta di Cattleya.\nConosciuta come \"Maestra di combattimenti\" (\u6226\u95d8\u6559\u5b98), Alleyne \u00e8 un elfo vecchio di mille anni, e nonostante l'aspetto giovanile, \u00e8 il membro pi\u00f9 anziano della propria razza. Ha avuto un lungo rapporto con Echidna, che spesso la chiama \"Vergine di 1000 anni\", per la sua inesperienza con gli uomini.\nConosciuta come \"Regina stregata\" (\u9022\u9b54\u306e\u5973\u738b), Aldra \u00e8 la vincitrice delle due precedenti edizioni del Queen's Blade e quindi \u00e8 la regina in carica. Dotata per met\u00e0 di sangue demoniaco, Aldra perse la propria sorella tempo prima e decise di partecipare al Queen's Blade per ritrovarla. Per ottenere poteri illimitati contrasse un patto con l'angelo oscuro Delmore, che in cambio blocc\u00f2 la crescita di Aldra, che quindi mantenne un aspetto infantile. \u00c8 dotata del potere Evil Eye, che le permette di imprigionare chiunque in blocchi di ambra e della terribile spada Demon's Blade (\u30c7\u30fc\u30e2\u30f3\u30ba\u30d6\u30ec\u30a4\u30c9, D\u0113monzu Bureido).\nShizuka \u00e8 una kunoichi a capo del clan dei ninja di Hinomoto. Nell'anime perde un incontro con Tomo, ma ci\u00f2 nonostante ne rimane legata, inizialmente nel tentativo di ucciderla fingendosi sua amica. Ma col progredire della storia, Shizuka svilupper\u00f2 una amicizia sincera nei confronti di Tomoe, e sacrificher\u00e0 la propria vita per lei, diventando l'unico personaggio a morire nell'anime.\nMedia.\nAnime.\nUna serie televisiva anime intitolata \"Queen's Blade: Rur\u014d no senshi\" \u00e8 stata prodotta dalla Arms. L'anime \u00e8 iniziato in Giappone il 2 aprile 2009, ed \u00e8 stato trasmesso ogni marted\u00ec per dodici episodi, sino al 18 giugno 2009. L'anime \u00e8 stato trasmesso privo di censure da AT-X, mentre le trasmissioni proposte dagli altri canali sono state pesantemente censurate. Le versioni integrali degli episodi sono state pubblicate su DVD insieme a sei nuovi episodi OVA. Una seconda stagione dell'anime intitolata \u00e8 stata trasmessa per dodici episodi su AT-X ed altri canali dal 24 settembre al 10 dicembre 2009. Anche in questo caso la Media Factory ha pubblicato sei DVD/Blu ray fra il 22 dicembre 2009 ed il 25 maggio 2010, ognuno contenente sei nuovi OAV che continuano la storia dei primi sei.\nUna serie di OVA, intitolata , \u00e8 stata annunciata nel numero di maggio di \"Monthly Hobby Japan\". La serie si svolge dopo gli eventi del torno di \"Queen's Blade\", ma prima della serie \"Rebellion\", e raccontano le storie dei vari personaggi al di fuori del torneo. Gli episodi sono stati pubblicati in sei DVD e Blu-ray fra il 25 agosto 2010 ed il 30 marzo 2011.\nVideogioco.\nIl videogioco , ispirato maggiormente all'anime che non ai librogame, \u00e8 stato prodotto per PlayStation Portable da Namco Bandai. La DigitalMediaLab,Inc. ha inoltre pubblicato il videogioco \"Queen's Blade 1\" per telefoni cellulari.\nManga.\nUn'antologia di fumetti di \"Queen's Blade\" \u00e8 stata pubblicata dalla Hobby Japan in quattro volumi, usciti fra il 25 aprile 2007 ed il 25 febbraio 2008. Un adattamento manga basato sulla prima serie televisiva e realizzato da Kabao Kikkawa \u00e8 iniziato nel numero di ottobre 2008 della rivista seinen \"Monthly Comic Alive\" della Media Factory. Fra il 2 febbraio 2009 ed il 23 gennaio 2010 sono stati pubblicati tre volumi della serie, sotto l'etichetta della Media Factory \"Alive Comics\".\nUn altro adattamento manga di \"Queen's Blade\", illustrato da Iku Nanazuki, intitolato , \u00e8 iniziato nel numero di dicembre 2007 di \"Comp Ace\". Spinoff dell'originale, la serie ruota intorno al personaggio di Elina e la sua ricerca della sorella Leina, ed introduce il personaggio di Frolell, serva della famiglia Vance che viaggia insieme ad Elina. La Kadokawa Shoten ha pubblicato cinque volumi del manga fra il 26 giugno 2008 ed il 26 giugno 2010.\nUn terzo adattamento manga, intitolato , illustrato da AstroguyII \u00e8 iniziato nel numero di dicembre 2007 sulla rivista \"Dengeki Black Maoh\", per poi continuare su \"Dengeki Maoh\", bench\u00e9 pubblicato a cadenza bimestrale. Il primo volume \u00e8 stato pubblicato dalla ASCII Media Works il 27 marzo 2009, e conta in totale quattro volumi pubblicati per l'etichetta Dengeki Comics.\nLight novel.\nUn adattamento in forma di light novel di \"Queen's Blade\", intitolato , \u00e8 stata scritta da Eiji Okita con illustrazioni di Eiwa. Il primo volume \u00e8 stato pubblicato il 27 aprile 2007 dalla Hobby Japan per l'etichetta HJ Bunko, ed \u00e8 durata in totale cinque volumi sino al 1\u00ba novembre 2008. Un volume bonus intitolato \u00e8 stato pubblicato il 1\u00ba marzo 2008, con illustrazioni di Hirotaka Akaga.\nUna light novel sulla prima serie televisiva, scritta da Okita ed illustrata da Tsumotu Miyazawa, \u00e8 stata pubblicata dalla Hobby Japan, ed \u00e8 durata in totale due volumi pubblicati fra il 1\u00ba agosto 2009 ed il 1\u00ba ottobre 2009."}
{"id": "2732531", "revid": "767487", "url": "https://it.wikipedia.org/wiki?curid=2732531", "title": "Topaze (film 1933 Gasnier)", "text": "Topaze \u00e8 un film del 1933 diretto da Louis J. Gasnier. Si tratta di una delle due versioni girate nel 1933 sul testo di Marcel Pagnol che si avvale anche della sua sceneggiatura (l'altro Topaze era la versione inglese girata da Harry d'Abbadie d'Arrast interpretato da John Barrymore). Il film non soddisfece Pagnol, che nel 1936 volle girare la sua versione."}
{"id": "2732534", "revid": "46291", "url": "https://it.wikipedia.org/wiki?curid=2732534", "title": "Corallorhiza", "text": "Corallorhiza \u00e8 un genere di piante angiosperme monocotiledoni appartenenti alla famiglia delle Orchidacee, dall'aspetto di piccole erbacee perenni dalla tipica infiorescenza racemosa.\nEtimologia.\nIl nome di questo genere (\"Corallorhiza\") deriva da due parole greche: \"\u201ckorallion\u201d\" (=corallo) e \"\u201drhiza\u201d\" (=radici) e fa riferimento alle radici rizomatose simili appunto ad un corallo.\nQuesto genere venne creato nel 1748 dal botanico A. von Haller (1705 \u2013 1777) in una nota della \"\u201dFlora della Svizzera\u201d\". Nome ripreso e confermato definitivamente da Abraham Gagnebin (1707-1800) in \"\u201dActa Helvetica\u201d\" del 1755.\nDescrizione.\nSono piante non molto alte. La forma biologica prevalente \u00e8 geofita rizomatosa (G rhiz), ossia sono piante perenni dotate di rizoma, un fusto sotterraneo dal quale, ogni anno, si dipartono radici e fusti aerei. Sono orchidee terrestri in quanto contrariamente ad altre specie, non sono \u201cepifita\u201d, ossia non vivono a spese di altri vegetali di maggiori proporzioni. \nRadici.\nLe radici sono secondarie da rizoma oppure sono assenti (piante provviste nel sottosuolo di solo rizoma). Queste piante vivono in simbiosi con altri organismi per cui le radici sono ricche di ife fungine (le stesse che servono a far germogliare i semi \u2013 vedi \u201cRiproduzione\u201d). Questo particolare tipo di micorriza endotrofica si chiama \u201cmicotrofia\u201d.\nFoglie.\nLe foglie sono assenti e sono sostituite da alcune guaine squamose di colore bruno-rossastro. Queste piante non avendo foglie verdi sono saprofite (non sono quindi capaci di produrre sostanze organiche tramite la fotosintesi clorofilliana) . \nInfiorescenza.\nL'infiorescenza \u00e8 una spiga semplice con pochi (2 fiori - infiorescenza lassa) o tanti fiori (40 fiori - infiorescenza densa). I fiori sono in media piccoli e disposti lateralmente; sono distanziati e penduli su bevi peduncoli. Sono inoltre posti alle ascelle di brattee generalmente molto brevi e di tipo squamiforme e membranose. I fiori sono resupinati, ruotati sottosopra tramite torsione dell'ovario; in questo caso il labello \u00e8 volto in basso. \nFiori.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo).\nFrutti.\nIl frutto \u00e8 una capsula a forma ellissoide. La superficie \u00e8 solcata da tre coste. Al suo interno sono contenuti numerosi minutissimi semi cilindrico-fusiforme. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio. Si conoscono vari tipi di funghi associati alle varie specie del genere.\nBiologia.\nLa riproduzione di queste piante pu\u00f2 avvenire in tre modi: \nDistribuzione e habitat.\nQuesto genere \u00e8 cosmopolita essendo diffuso in Europa, America del nord (dall'Alaska fino al Messico), America centrale e Asia.\nL'habitat tipico per queste piante sono le zone ricche di humus e quindi i boschi densi; in Europa queste piante frequentano le zone a pinete, gineprai, peccete e faggete.\nTassonomia.\nIl genere comprende le seguenti specie:\nSinonimi.\nIl genere \"Corallorhiza\" ha avuto nel tempo diverse nomenclature:\nGeneri simili.\nI generi pi\u00f9 vicini, da un punto di vista morfologico, sono i seguenti: \"Chamorchis\" , \"Coeloglossum\" , \"Liparis\" , \"Listera\" . Tutti comunque si distinguono perch\u00e9 le varie specie sono dotate di foglie clorofilliane. Solamente il genere \"Neottia\" ha diverse specie prive di foglie come il genere di questa voce (e se sono presenti non sono verdi)."}
{"id": "2732536", "revid": "124123", "url": "https://it.wikipedia.org/wiki?curid=2732536", "title": "Maria Petipa", "text": "Biografia.\nEntrata al Teatro Bol'\u0161oj Kamennyj nel 1854 a San Pietroburgo, dove si producevano i \"Ballet imp\u00e9rial\", spos\u00f2 il primo ballerino poi divenuto ma\u00eetre de ballet, Marius Petipa e con le coreografie del marito cre\u00f2 la gran parte dei ruoli principali del balletto classico, fino al suo divorzio avvenuto nel 1869.\nElla \u00e8 stata la madre di Marie Petipa."}
{"id": "2732538", "revid": "599013", "url": "https://it.wikipedia.org/wiki?curid=2732538", "title": "Danny Latza", "text": "Nel 2008 ha vinto il Campionato europeo Under-19 con la Nazionale tedesca"}
{"id": "2732545", "revid": "28932001", "url": "https://it.wikipedia.org/wiki?curid=2732545", "title": "Dottrine politiche", "text": ""}
{"id": "2732548", "revid": "327865", "url": "https://it.wikipedia.org/wiki?curid=2732548", "title": "Sant'Eufemia (Mantegna)", "text": "Sant'Eufemia \u00e8 un dipinto, tempera a colla su tela (171x78 cm), di Andrea Mantegna, firmato e datato 1454 e conservato nel Museo nazionale di Capodimonte a Napoli.\nDescrizione e stile.\nLa pi\u00f9 antica notizia esistente sul dipinto \u00e8 la sua appartenenza alla collezione del cardinale Stefano Borgia all'inizio dell'Ottocento.\nLa santa a grandezza naturale \u00e8 posta entro un arco monumentale sul quale si trova scritto il suo nome a lettere dorate e sono appese ghirlande di frutta e foglie di derivazione squarcionesca. Essa \u00e8 colta in un'espressione di grande semplicit\u00e0, con i tratti del volto rischiarati della luce che ne restituiscono la bellezza terrena. Eufemia \u00e8 corredata dei simboli del martirio: la palma in mano, il coltello nel petto, il leone che morde la mano destra.\nL'impostazione \u00e8 simile all\"'Assunzione della Vergine\" della cappella Ovetari, con la visione scorciata dal basso e il saldo rigore prospettico della cornice architettonica.\nSu un cartiglio alla base si trova la firma dell'artista: ."}
{"id": "2732550", "revid": "287204", "url": "https://it.wikipedia.org/wiki?curid=2732550", "title": "Aaron Schneider", "text": "Membro della American Society of Cinematographers (ASC) dal 1999, come direttore della fotografia ha lavorato per la serie televisiva \"Murder One\" e ha curato la fotografia di film come \"Il collezionista\", \"Simon Birch\" e molti altri.\nNel 2003 dirige il cortometraggio \"Two Soldiers\", che nel 2004 vince l'Oscar al miglior cortometraggio. \"Two Soldiers\" si basa sulla breve storia scritta da William Faulkner.\nNel 2009 realizza il suo primo lungometraggio intitolato \"Get Low\", con protagonisti Robert Duvall, Bill Murray e Sissy Spacek uscito nelle sale statunitensi il 31 luglio 2010."}
{"id": "2732551", "revid": "339392", "url": "https://it.wikipedia.org/wiki?curid=2732551", "title": "Polo Sud Geografico", "text": ""}
{"id": "2732556", "revid": "1305772", "url": "https://it.wikipedia.org/wiki?curid=2732556", "title": "Boccare", "text": ""}
{"id": "2732560", "revid": "729019", "url": "https://it.wikipedia.org/wiki?curid=2732560", "title": "Fossatum Africae", "text": "Il fossatum Africae (o \"limes\" dell'Aur\u00e8s) fu un tratto di \"limes africanus\" dell'Africa proconsolare, scoperto dall'archeologo francese Jean Baradez negli anni successivi alla fine della seconda guerra mondiale, la cui struttura era formata come per il limes germanico-retico, da un fossato, un \"vallum\" in muratura e tutta una serie di forti, fortini e torri di avvistamento.\nStoria.\nIl \"fossatum Africae\" si componeva di diverse sezioni individuate dall'indagine archeologica aerea di Jean Baradez, in un paesaggio arido:\nSul terreno sono stati trovati i resti di un fosso la cui larghezza varia dai 4 ai 10 metri, e che pu\u00f2 raggiungere su un lato del fosso o su entrambi i lati, una profondit\u00e0 di 1-1,5 metri, a volte sostituito da un muretto a secco. Vi erano poi tutta una serie di torri d'avvistamento, forti e fortini davanti o dietro al fossato a completamento del sistema difensivo.\nSul \"fossatum Africae\" la datazione rimane ancora incerta, anche se le ipotesi principali rimangono che fu iniziato a partire da Adriano o Antonino Pio, per analogia con quanto questi due imperatori svilupparono sia in Britannia sia lungo il \"limes germanico-retico\" (tra Reno e Danubio), o al pi\u00f9 tardi sotto Gordiano III, i Tetrarchi o Costantino I."}
{"id": "2732561", "revid": "28932254", "url": "https://it.wikipedia.org/wiki?curid=2732561", "title": "Numidia (provincia romana)", "text": ""}
{"id": "2732562", "revid": "1318658", "url": "https://it.wikipedia.org/wiki?curid=2732562", "title": "Gennaro Pantalena", "text": "Biografia.\nPantalena fu un grande caratterista del teatro napoletano di fine Ottocento, grazie anche alla sua prorompente fisicit\u00e0, fece parte delle compagnie dei pi\u00f9 grandi attori-autori dell'epoca: Eduardo Scarpetta e Federico Stella.\nVerso la fine del XIX secolo mise su una propria compagnia, il suo repertorio svari\u00f2 tra Salvatore Di Giacomo, Libero Bovio e Eduardo Minichini.\nTra le sue grandi interpretazioni fu quella del marito in \"Assunta Spina\" di Di Giacomo, ruolo che fu poi interpretato al cinema da Eduardo de Filippo.\nMor\u00ec nella sua Napoli all'et\u00e0 di 66 anni."}
{"id": "2732564", "revid": "28932296", "url": "https://it.wikipedia.org/wiki?curid=2732564", "title": "Limes dell'Aur\u00e8s", "text": ""}
{"id": "2732572", "revid": "36426", "url": "https://it.wikipedia.org/wiki?curid=2732572", "title": "Giuditta che decapita Oloferne (Napoli)", "text": ""}
{"id": "2732573", "revid": "767487", "url": "https://it.wikipedia.org/wiki?curid=2732573", "title": "Alliance (Carolina del Nord)", "text": "Alliance \u00e8 una citt\u00e0 (\"Town\") della Contea di Pamlico, nella Carolina del Nord. La popolazione era di 781 abitanti al censimento del 2000.\nGeografia fisica.\nSecondo l'United States Census Bureau la citt\u00e0 sorge su un'area di 5.2\u00a0km\u00b2, interamente di terraferma.\nSociet\u00e0.\nEvoluzione demografica.\nSecondo il censimento del 2000, vi erano 781 abitanti, 288 abitazioni e 201 famiglie residenti in citt\u00e0. La densit\u00e0 di popolazione era di 150.4 abitanti per km\u00b2. Dal punto di vista razziale vi era il 79.64% di bianchi, il 17.67% di uomini di colore, l'1.15% di Nativi Americani, lo 0.51% di asiatici, lo 0.26% di uomini di altre razze e lo 0.77% di uomini appartenenti a due o pi\u00f9 razze.\nLa popolazione era eterogenea e vi era il 22.5% di abitanti con meno di 18 anni, il 5.5% di abitanti con un'et\u00e0 compresa fra i 18 e i 24 anni, il 24.5% di abitanti con un'et\u00e0 compresa fra i 25 e i 44 anni, il 22.8% di abitanti con un'et\u00e0 compresa fra i 45 e i 64 anni e il 24.7% di abitanti con 65 anni o pi\u00f9. L'et\u00e0 media era di 43 anni. Per ogni 100 donne vi erano 83.3 uomini. Per ogni 100 donne con 18 anni o pi\u00f9 vi erano 77.4 uomini.\nIl guadagno medio per una famiglia in citt\u00e0 era di $26,719. Il guadagno medio per un uomo in citt\u00e0 era di $33,125 mentre per una donna $22,438."}
{"id": "2732575", "revid": "122909412", "url": "https://it.wikipedia.org/wiki?curid=2732575", "title": "Da Da Da", "text": "Da Da Da \u00e8 stato un programma televisivo italiano di videoframmenti in onda su Rai 1 dal 2009 al 2020 e successore diretto del simile \"Supervariet\u00e0\".\nFino al 20 agosto 2011 era collocato nell'access prime time estivo di Rai 1, ma dal 2 luglio 2012, la fascia \u00e8 stata occupata da \"Techetechet\u00e8\". Fino alla chiusura, avvenuta nel 2020, \u00e8 andato in onda durante la fascia notturna di Rai 1. Nei periodi festivi sono andate in onda delle puntate tematiche nel pomeriggio.\nIl programma.\nIl programma consisteva in una sequenza ininterrotta d'immagini, prese dal repertorio televisivo e cinematografico della Rai, ma che seguono un filo conduttore monotematico.\nSigla.\nLa sigla del programma \u00e8 la canzone \"Da Da Da ich lieb dich nicht du liebst mich nicht aha aha aha\" dei Trio. Da dicembre 2017 la videosigla, logo e grafica sono simili a quelli usati da \"Techetechet\u00e8\" dallo stesso anno."}
{"id": "2732576", "revid": "767487", "url": "https://it.wikipedia.org/wiki?curid=2732576", "title": "Marie Petipa", "text": "Biografia.\nEra figlia di Marius Petipa, sotto il quale comp\u00ec i suoi studi di danza, e Maria Petipa (Marija Surov\u0161\u010dikova).\nDebutt\u00f2 al Teatro Mariinskij nel 1875 in \"Le Dahlia bleu\" e danz\u00f2 fino al 1911, principalmente nel repertorio russo. Spos\u00f2 il ballerino Sergei Legat (1875-1905)."}
{"id": "2732579", "revid": "36426", "url": "https://it.wikipedia.org/wiki?curid=2732579", "title": "Giuditta che decapita Oloferne (Firenze)", "text": ""}
{"id": "2732581", "revid": "67105", "url": "https://it.wikipedia.org/wiki?curid=2732581", "title": "Ras Alhague", "text": ""}
{"id": "2732582", "revid": "287204", "url": "https://it.wikipedia.org/wiki?curid=2732582", "title": "Monocentridae", "text": "Monocentridae \u00e8 una famiglia di pesci ossei marini dell'ordine Beryciformes. Alla famiglia appartengono solo quattro specie distribuite in due generi, uno dei quali \u00e8 monotipico.\nI membri di questa famiglia sono noti in italiano come \"pesci pigna\".\nDescrizione.\nQuesti pesci meritano il nome di pesci pigna; i loro corpi arrotondati e compressi sono completamente coperti (con l'eccezione del peduncolo caudale) di scaglie molto grandi e forti che sono irrobustite da creste prominenti. La prima pinna dorsale \u00e8 composta da 4-7 spine forti e disunite che variano in lunghezza; la seconda pinna dorsale e la pinna anale sono piccole, molli ed arrotondate, situate lontano dalla testa convessa. La pinne ventrali possiedono una spina grande ed erettile che pu\u00f2 bloccarsi in posizione. Le pinne pettorali sono un po' allungate e la pinna caudale \u00e8 tronca.\nLa colorazione va tipicamente dal giallo all'arancione, le scaglie sono contornate di nero. Gli occhi sono relativamente grandi, e la bocca \u00e8 obliqua e sub terminale. Su entrambi i lati della mascella inferiore c'\u00e8 un organo bioluminescente chiamato fotoforo: una luce pallida \u00e8 prodotta da batteri simbiotici viventi dentro l'organo, e il colore della luce varia col livello e il tipo di luce dell'ambiente; arancione di giorno e blu-verde di notte.\nIl pesce ananas, \"Cleidopus gloriamaris\", \u00e8 la specie pi\u00f9 grande, arrivando fino a 30\u00a0cm di lunghezza. Apparentemente non c'\u00e8 dimorfismo sessuale.\nDistribuzione e habitat.\nLa loro distribuzione \u00e8 limitata alle acque tropicali e subtropicali dell'Indo-Pacifico. \nI pesci pigna vivono nei piani infralitorale e circalitorale tra 30 e 300 m. Il substrato che preferiscono \u00e8 quello duro con sporgenze e grotte e occasionalmente si trovano nei pressi delle barriere coralline. I giovani frequentano acque meno profonde degli adulti. I pesci pigna sono notturni e sono gregari.\nBiologia.\nI fotofori hanno un ruolo importante nell'alimentazione, la loro luce attrae lo zooplancton che i pesci mangiano (soprattutto crostacei. Vengono anche utilizzati per la comunicazione tra individui. Poco si conosce della loro biologia riproduttiva, ma si presuppone che abbandonino le uova dopo la deposizione.\nAcquariofilia.\nI pesci pigna sono popolari soggetti degli acquari pubblici, ma sono costosi e mantenerli \u00e8 considerati una sfida per gli appassionati."}
{"id": "2732599", "revid": "11959", "url": "https://it.wikipedia.org/wiki?curid=2732599", "title": "Kharigita", "text": ""}
{"id": "2732600", "revid": "1573940", "url": "https://it.wikipedia.org/wiki?curid=2732600", "title": "Castello di Coswig", "text": "Il castello di Coswig (\"Schloss in Coswig\" in Sassonia-Anhalt) \u00e8 un castello situato presso Coswig (Anhalt), una citt\u00e0 di 12.802 abitanti della Sassonia-Anhalt, in Germania, a 13\u00a0km da Wittenberg.\nStoria.\nIl castello deriva da una costruzione fortificata precedente, di cui esistono testimonianze a partire dal 1187. All'epoca Coswig era uno degli insediamenti pi\u00f9 importanti a nord dell'Elba, fin quando, nel 1547, le truppe imperiali la rasero al suolo come rappresaglia verso il principe Wolfgang di Anhalt-K\u00f6then, sostenitore di Lutero dagli inizi e residente al castello.\nL'edificio fu modificato all'inizio del XVII secolo dalla principessa Magdalena di Oldenburg, seconda moglie di Rodolfo di Anhalt-Zerbst, che lo abit\u00f2 solo per un breve periodo. Verso la fine della guerra dei trent'anni vi torn\u00f2, lo elesse a propria residenza vedovile e lo occup\u00f2 fino alla morte, avvenuta nel 1657. Dieci anni dopo vi si trasfer\u00ec Sophia Augusta, principessa di Holstein-Gottorp, anch'essa alla morte del consorte principe Giovanni VI di Anhalt-Zerbst. Sophia Augusta svolgeva da Coswig il ruolo di reggente per il principe Carl Wilhelm, che all'epoca era ancora minorenne, e ad essa vanno ascritte le maggiori trasformazioni, che tra il 1670 e il 1675 diedero al castello l'impostazione di un edificio barocco.\nL'ultima principessa che lo elesse a propria residenza fu Federica Augusta Sofia di Anhalt-Bernburg, cognata di Caterina la Grande (che nasceva principessa di Anhalt-Zerbst) che visse a Coswig fino alla sua morte, avvenuta nel 1827.\nIl destino del castello cambi\u00f2 molte volte negli anni: durante la guerra austro-prussiana del 1866 fu utilizzato come ospedale militare, e come luogo di detenzione militare durante la guerra franco-prussiana del 1870-71. Subito dopo allora, il castello fu trasformato in carcere, fino al 1958, e dal 1961 al 1995 divenne sede dell'archivio di stato. Privatizzato nel 1998, \u00e8 stato acquistato nel 2006 dal progetto \"Et in Arcadia ego\", che dal 2007 ne cura il restauro.\nNel 1789 con tutta probabilit\u00e0 vi soggiorn\u00f2 Wolfgang Amadeus Mozart, di passaggio durante il suo viaggio che tocc\u00f2 Dresda, Lipsia e Berlino.\nStruttura.\nL'attuale struttura del castello ricalca essenzialmente l'impianto dell'edificio barocco realizzato nel 1670 dalla principessa Sophia Augusta Anhalt-Zerbst.\nPur se non \u00e8 attestato con precisione come fossero i giardini che sicuramente circondavano il complesso, troviamo ancora il fossato intorno ai lati ovest e nord. L'ingresso \u00e8 rimasto lo stesso, con due edifici di guardia ai lati e una corte alla cui sinistra sono le scuderie (modificate nel XVIII secolo, ma costruite con tutta probabilit\u00e0 nel XVI secolo) e l'edificio che fu l'ospedale della prigione (XIX secolo, fine), e a destra l'ingresso principale orientato ad est, sormontato da un magnifico portale in pietra.\nLa forma \u00e8 quadrilatera irregolare, probabilmente costruita per dar risalto al rapporto con il fiume e con una interessante progettazione prospettica che ne cambia le proporzioni a seconda dell'angolazione da cui si guarda.\nIl corpo principale \u00e8 a nord e consta di tre piani, un sottotetto e cantine ampie. Al centro svetta una torre ottagonale che contiene la raffinata scala elicoidale. A est e ad ovest troviamo due ali pi\u00f9 basse e due torri collegate da un'ala bassa rivolta a sud con una splendida terrazza sul fiume Elba. L'ingresso si apre sulla corte interna, scandita sui lati est e ovest da porticati.\nNegli anni 1872 e seguenti il castello fu trasformato in una prigione, con ampliamenti nelle ali sud e ovest; alcuni decenni fa vi fu trasferito l'archivio di stato, che determin\u00f2 aggiunte ulteriori e manomissioni strutturali. Dal 2007 \u00e8 in corso il restauro, che si prefigge di eliminare tutte queste superfertazioni e riportare il complesso allo splendore originario attraverso procedimenti, tecniche e materiali filologici.\nGli elementi stilistici pi\u00f9 evidenti sono senz'altro tardo-rinascimentali e barocchi, questi ultimi riscontrabili soprattutto nella disposizione degli spazi interni (ad esempio nelle \"enfilade\" di sale, nella sequenza di sale da parata, mentre agli angoli troviamo appartamenti secondo un modello di \"casa in villa\".\nL'ultima principessa della famiglia Anhalt-Zerbst mor\u00ec nel 1827, dopodich\u00e9 il castello fu a varie riprese svuotato di tutti i suoi arredi e della quadreria, che sembra essere stata piuttosto importante. Nel 1866 il castello fu utilizzato come ospedale militare, e quel poco che ancora vi era rimasto fu trasferito al castello di Bernburg.\nNegli anni in cui il complesso fu trasformato per farne una prigione (nel 1872/73, e ulteriormente nel 1891), furono alzate e ampliate le ali sud e ovest, le sale furono suddivise in celle, furono ridotte le aperture delle finestre."}
{"id": "2732606", "revid": "339392", "url": "https://it.wikipedia.org/wiki?curid=2732606", "title": "Oceano artico", "text": ""}
{"id": "2732609", "revid": "852776", "url": "https://it.wikipedia.org/wiki?curid=2732609", "title": "Aron Baynes", "text": "Statistiche.\nNBA.\n\"Statistiche aggiornate al 8 marzo 2020\""}
{"id": "2732612", "revid": "1543377", "url": "https://it.wikipedia.org/wiki?curid=2732612", "title": "Francesco Artale", "text": "Biografia.\nPalermitano di nascita ma artisticamente napoletano di adozione, Artale dedic\u00f2 tutta la vita al teatro. Si trasfer\u00ec giovanissimo a Napoli, nel 1866 fu scritturato come generico. Negli anni seguenti lavor\u00f2 con Cesare Vitaliani nel 1868, con la compagnia Romana nel 1869 e quindi, dal 1871 al 1874, con Luigi Bellotti Bon. Fond\u00f2 una propria compagnia teatrale ma nel 1891 le molte avversit\u00e0, soprattutto di natura economica, lo indussero a sciogliere la compagnia e fu scritturato con tutta la famiglia, moglie e due figlie, da Federico Stella, con il quale imperson\u00f2 sempre ruoli di caratterista. Morir\u00e0 durante una tourn\u00e9e a Bologna nel 1913 all'et\u00e0 di 63 anni."}
{"id": "2732614", "revid": "767487", "url": "https://it.wikipedia.org/wiki?curid=2732614", "title": "Il cacciatore di ex", "text": "Il cacciatore di ex (\"The Bounty Hunter\") \u00e8 un film del 2010 diretto da Andy Tennant, con protagonisti Gerard Butler e Jennifer Aniston. Il film \u00e8 stato distribuito nelle sale cinematografiche statunitensi il 19 marzo 2010, mentre in Italia \u00e8 stato distribuito il 9 aprile dello stesso anno.\nTrama.\nMilo Boyd \u00e8 un ex detective del dipartimento di polizia di New York che lavora come agente di riscossione cauzioni (cacciatore di taglie). L'ex moglie di Milo, Nicole Hurley, \u00e8 una giornalista investigativa che \u00e8 stata arrestata per aver aggredito un ufficiale di polizia.\nQuando Nicole riceve un suggerimento su una storia, un apparente suicidio che potrebbe essere stato un omicidio, salta la sua udienza obbligazionaria per andare ad incontrare il suo informatore Jimmy, cos\u00ec il giudice revoca la sua cauzione ed emette un mandato per il suo arresto. Poco prima dell'arrivo di Nicole, Jimmy viene rapito.\nMilo \u00e8 sorpreso quando Sidman, il garante di Nicole, gli offre il compito di portarla in prigione, per una taglia di $ 5.000. Dopo aver parlato con la madre di Nicole, Kitty, Milo la cattura in un ippodromo del New Jersey, la getta nel bagagliaio della sua auto e torna in auto verso Manhattan. Nicole riesce a scappare brevemente prima che Milo la raggiunga.\nSono perseguitati da due criminali inviati da Irene, un allibratore, a causa di debiti di gioco di Milo; Nicole viene seguita dal poliziotto corrotto Earl Mahler, che \u00e8 collegato alla storia a cui sta indagando, ed entrambi dall\u2019innamorato perso collega di Nicole, Stewart, che ha deciso di salvarla da Milo. I teppisti di Irene scambiano Stewart per Milo e lo rapiscono erroneamente.\nEarl cerca di uccidere Nicole, ma sia Milo che Nicole scappano per un pelo. Milo non \u00e8 interessato a spiegazioni fino a quando Nicole ammette di aver trovato prove che implicano il loro amico comune ed ex partner di Milo nella polizia, Bobby, indicando che \u00e8 coinvolto con Earl. Milo decide di indagare con lei.\nIndizi dalla macchina di Earl li portano in un country club, dove apprendono da un caddy che Earl possiede un negozio di tatuaggi nel Queens, quindi iniziano a dirigersi l\u00ec. Bobby avverte la coppia di rimanere lontano dalla strada.\nL'hotel pi\u00f9 vicino \u00e8 il bed and breakfast dove hanno trascorso la luna di miele. Provano sentimenti reciproci e ammettono i loro errori. Nicole, uscendo dal bagno, sente Milo dire a Sid che potrebbe fare sesso con Nicole, ma che la sta ancora portando in prigione. Ammanetta Milo sul letto e si dirige verso il negozio di tatuaggi, trovando Jimmy e liberandolo prima che venga catturata dai teppisti di Irene.\nMilo la salva in uno strip club dove stava per essere catturata. Chiama un vecchio amico delle forze di polizia e viene a sapere che Bobby si sta dirigendo verso il magazzino prove della polizia, che viene trasferito in un nuovo edificio. Bobby si confronta con Earl, che era suo amico ma ha usato il nome di Bobby per accedere al magazzino e rubare una grande quantit\u00e0 di narcotici e denaro. Bobby decide di arrestare Earl, ma Earl estrae la pistola e gli spara. Milo e Nicole entrano nel magazzino e a Milo viene tesa un'imboscata, ma Earl si arrende quando Nicole gli punta un fucile.\nBobby spiega che Earl lo stava usando, cos\u00ec come l'uomo che si presumeva si suicidasse, per ottenere l'accesso al magazzino. Non c'erano prove, quindi Bobby stava aspettando che Earl facesse la sua mossa prima di arrestarlo. Milo nota con orgoglio che Earl avrebbe potuto cavarsela se Nicole non avesse raccolto alcuni indizi. Lui e Nicole sembrano essersi riconciliati. Ammettono che a volte il loro lavoro deve venire prima. Milo consegna Nicole alla polizia, in modo che possa presentarsi all\u2019udienza il giorno successivo.\nMentre esce dalla stazione di polizia, Milo incontra il poliziotto che lo ha insultato prima e gli d\u00e0 un pugno in faccia. Viene arrestato e messo nella cella accanto a quella di Nicole. Le ricorda che \u00e8 il loro anniversario e che lo devono passare insieme. Attraverso le sbarre ammettono il loro amore e si baciano.\nAccoglienza.\nIncassi.\nLa pellicola fu un successo al botteghino. Con un budget tra i 40 e i 50 milioni di dollari, il film incass\u00f2 globalmente oltre 136 milioni di dollari.\nCritica.\nIl film non venne accolto positivamente dalla critica, a dispetto del successo al botteghino. Il film ricevette infatti quattro nomination ai Razzie Awards 2010 per il Peggior film, Peggior attore protagonista per Gerard Butler, Peggior attrice protagonista per Jennifer Aniston e Peggior coppia per Jennifer Aniston e Gerard Butler."}
{"id": "2732615", "revid": "599013", "url": "https://it.wikipedia.org/wiki?curid=2732615", "title": "The Bounty Hunter", "text": ""}
{"id": "2732616", "revid": "1305772", "url": "https://it.wikipedia.org/wiki?curid=2732616", "title": "PIMS", "text": "L'acronimo PIMS si pu\u00f2 riferire a diversi significati, quali:"}
{"id": "2732618", "revid": "228446", "url": "https://it.wikipedia.org/wiki?curid=2732618", "title": "Sergej Sazonov", "text": ""}
{"id": "2732623", "revid": "287204", "url": "https://it.wikipedia.org/wiki?curid=2732623", "title": "Friedrich Stromeyer", "text": "Biografia.\nDopo aver frequentato l'Universit\u00e0 Georg-August di Gottinga e aver avuto come docenti Johann Friedrich Gmelin e Louis Nicolas Vauquelin ricevette il MD nel 1800. Il minerale stromeyerite deve il nome a lui, mentre il cadmio \u00e8 stato scoperto da lui nel 1817."}
{"id": "2732624", "revid": "1005847", "url": "https://it.wikipedia.org/wiki?curid=2732624", "title": "Gaetano Porcino", "text": "Biografia.\n\u00c8 un dirigente pubblico presso il Ministero dell'interno, per il quale \u00e8 Vicecommissario di governo per la regione Piemonte.\nAttivit\u00e0 politica.\nIl 9 giugno 2006 viene eletto consigliere comunale a Torino nelle file dell'Ulivo.\nIl 6 febbraio 2008 abbandona il Partito Democratico ed aderisce all'Italia dei Valori di Antonio Di Pietro.\nAlle elezioni politiche del 2008 \u00e8 candidato alla Camera dei Deputati, nella \"circoscrizione Piemonte 1\", nelle liste dell'Italia dei Valori (in terza posizione), venendo eletto deputato della XVI Legislatura in virt\u00f9 della rinuncia di Antonio Di Pietro.\nIl 21 novembre 2012 annuncia le sue dimissioni dal partito ed abbandona il gruppo parlamentare dell'Italia dei Valori alla Camera insieme al deputato e coordinatore regionale IdV in Liguria Giovanni Paladini e al senatore Stefano Pedica, passando quindi al Gruppo misto.\nIl 28 novembre 2012 costituisce il nuovo soggetto politico \"Diritti e Libert\u00e0\" (assieme a Giovanni Paladini, Nello Formisano, Massimo Donadi e David Favia) formando anche la suddetta componente interna al Gruppo misto a cui aderiscono i cinque deputati.\nA dicembre 2012 l'associazione \"Diritti e Libert\u00e0\" confluisce nel Centro Democratico, nuovo partito politico di Bruno Tabacci.\nAlle elezioni politiche del 2013 \u00e8 ricandidato alla Camera dei Deputati nelle liste del Centro Democratico, come capolista nella \"circoscrizione Piemonte 1\" e nella \"circoscrizione Piemonte 2\" (in seconda posizione); tuttavia, anche a causa dei bassissimi consensi riscossi dal partito (pari allo 0,49% a livello nazionale), non viene rieletto deputato."}
{"id": "2732628", "revid": "204012", "url": "https://it.wikipedia.org/wiki?curid=2732628", "title": "Friedrich Strohmeyer", "text": ""}
{"id": "2732640", "revid": "767487", "url": "https://it.wikipedia.org/wiki?curid=2732640", "title": "Mine vaganti", "text": "Mine vaganti \u00e8 un film del 2010 diretto da Ferzan \u00d6zpetek, interpretato da un cast corale, che comprende fra gli altri Riccardo Scamarcio, Lunetta Savino, Elena Sofia Ricci, Ilaria Occhini, Nicole Grimaudo, Alessandro Preziosi, Ennio Fantastichini e Daniele Pecci.\nIl film, scritto da \u00d6zpetek con la collaborazione di Ivan Cotroneo, \u00e8 costato circa sette milioni di euro, \u00e8 prodotto dalla Fandango con la collaborazione di Rai Cinema e il contributo della Regione Puglia, attraverso Apulia Film Commission.\nIl film affronta il tema della famiglia, raccontato attraverso le vicende di una famiglia salentina. Utilizzando il genere della commedia, \u00d6zpetek traccia il ritratto di una famiglia pugliese contemporanea, considerata come un nucleo di \"mine vaganti\", cercando di far cadere una serie di luoghi comuni molto radicati nella societ\u00e0 italiana.\nHa ottenuto 13 candidature ai David di Donatello 2010, vincendo due statuette per i migliori interpreti non protagonisti (Ilaria Occhini ed Ennio Fantastichini), e nello stesso anno ottiene il Premio Speciale della Giuria al Tribeca Film Festival. Ha vinto 5 Nastri d'argento e ha ottenuto una candidatura al Premio del Pubblico Europeo e una per l\u2019autore della colonna sonora degli European Film Awards.\nTrama.\nIl giovane Tommaso Cantone, dopo aver lasciato il paese d'origine, nel Salento, a causa dell'aria arretrata e bigotta, risiede a Roma da diverso tempo, dove ha avuto modo di crearsi una sua indipendenza e l\u00ec vive alla luce del sole la propria omosessualit\u00e0 con il compagno Marco. Dopo parecchio tempo, deciso a rivelare alla propria famiglia il suo orientamento sessuale, ritorna nella sua terra natale, dove viene a confrontarsi con i genitori borghesi e una societ\u00e0 diversa. I Cantone sono una famiglia numerosa e bizzarra, nota a Lecce come proprietaria di un grande pastificio industriale. Tommaso dovr\u00e0 fronteggiare la soffocante madre Stefania, il severo e duro padre Vincenzo, la sorella Elena che aspira a una vita migliore rispetto a quella di casalinga, e il fratello maggiore Antonio, che il padre vorrebbe venisse affiancato da Tommaso nella gestione del pastificio. Del numeroso clan dei Cantone fanno parte anche l'eccentrica zia Luciana e la nonna, imprigionata nel ricordo di un amore perduto, ma con una sua dolente e comprensiva saggezza.\nUna volta tornato a Lecce, Tommaso fa \"coming out\" con il fratello Antonio, che non rimane particolarmente turbato dalla rivelazione; tuttavia la sera in cui Tommaso vorrebbe rivelarsi alla sua intera famiglia \u00e8 Antonio a prendere la parola per primo e a dichiararsi gay a sua volta: sentendo la responsabilit\u00e0 di portare avanti il nome della famiglia, l'uomo si era sempre nascosto, ma vedendo nel coming out del fratello la sua condanna definitiva aveva deciso di farlo per primo. In effetti le conseguenze di quel gesto sono tragiche: Vincenzo caccia di casa Antonio poco prima di avere un infarto; l'intera famiglia si sente bersagliata dalle maldicenze e dai pettegolezzi del paese, mentre su Tommaso ricade tutta la responsabilit\u00e0 del pastificio. Tuttavia il ragazzo ha mentito anche sul suo percorso universitario: ha infatti dichiarato di essere iscritto a economia e commercio, mentre in realt\u00e0 \u00e8 prossimo alla laurea in lettere e il suo sogno \u00e8 di diventare uno scrittore. In questo trova per\u00f2 un'inaspettata alleata in Alba Brunetti, figlia del socio di Vincenzo e brillante economista, con la quale Tommaso instaura un'ambigua amicizia.\nMentre la famiglia reagisce all'improvviso cambiamento, Tommaso si sente sempre pi\u00f9 inadeguato nelle sue nuove responsabilit\u00e0, cosa che lo porta anche a trascurare il fidanzato Marco e a non poter tornare a Roma come avrebbe voluto. Dopo un tesissimo confronto con suo fratello, nel quale ciascuno dei due rinfaccia all'altro le sue colpe, la quotidianit\u00e0 dei Cantone viene sconvolta dall'arrivo di Marco assieme agli amici Davide, Andrea e Massimiliano: credendoli eterosessuali, i genitori di Tommaso li accolgono in casa propria, contro la volont\u00e0 di Tommaso. Ben presto la stravaganza dei tre amici fa insospettire la famiglia di Tommaso, confermando alcuni indizi sulla sua omosessualit\u00e0; Marco intanto rinfaccia al proprio compagno di non essere in grado di affrontare i genitori, e il loro rapporto si fa molto teso. Solo poco prima della partenza i due fidanzati riescono a chiarirsi; una volta andati via Marco e gli amici, Tommaso trova finalmente il coraggio di affrontare i suoi genitori e dichiarare che la vita che loro hanno scelto per lui non \u00e8 quella che lui vuole vivere.\nLa sera stessa la nonna mette in atto un piano estremo per risolvere la situazione: pur affetta da diabete mellito, mangia un'enorme quantit\u00e0 di dolci che la porta alla morte. Poich\u00e9 risulta la maggiore azionista del pastificio, nelle sue ultime volont\u00e0 lo lascia ad Antonio, che cos\u00ec dovr\u00e0 rientrare in famiglia, e raccomanda a ciascun membro della famiglia di essere s\u00e9 stesso e di rispettare la diversit\u00e0 altrui. Durante il suo funerale passato e presente si fondono in una scena quasi onirica: la nonna ritrova il suo amato Nicola, fratello di suo marito e suo unico vero amore; Vincenzo e Antonio sembrano riappacificarsi, mentre Tommaso guarda ballare Marco e Alba e, dopo aver accennato un sorriso, se ne va.\nProduzione.\nDopo \"Un giorno perfetto\", continua la collaborazione tra \u00d6zpetek e Procacci. La sceneggiatura \u00e8 scritta a quattro mani da \u00d6zpetek e Ivan Cotroneo, ispirata a una storia realmente accaduta a due fratelli amici del regista. Le riprese si sono iniziate a Lecce in agosto 2009. A differenza dei precedenti lavori, tutti girati e ambientati a Roma, questo \u00e8 stato girato a Lecce, sulla quale il regista Ferzan \u00d6zpetek ha dichiarato: \nInizialmente il ruolo di Alba Brunetti era stato adattato per Alba Rohrwacher, che ha dovuto rinunciare alla parte a causa di impegni gi\u00e0 assunti. Dopo aver vagliato una rosa di candidate, tra cui Ambra Angiolini, Micaela Ramazzotti e Cristiana Capotondi, nel mese di luglio \u00e8 stata scelta Nicole Grimaudo, che aveva gi\u00e0 lavorato con \u00d6zpetek nel precedente \"Un giorno perfetto\".\nIntegralmente girato nel Salento, riconoscibile dalle torri di avvistamento costruite dal sovrano aragonese Carlo V, dalle spiagge di Gallipoli al pastificio (vero) di Corigliano d'Otranto o dalle zone di piazza Sant'Oronzo e via Paladini di Lecce.\nLo stesso sindaco della citt\u00e0, Paolo Perrone, ha conferito la cittadinanza onoraria al regista Ferzan \u00d6zpetek.\nColonna sonora.\nLe musiche del film sono composte interamente da Pasquale Catalano, gi\u00e0 autore della colonna sonora de \"Le conseguenze dell'amore\" di Paolo Sorrentino, orchestrate e dirette da Catalano assieme a Giuseppe Sasso. Il trailer del film \u00e8 accompagnato dal brano \"50mila\" di Nina Zilli, di cui \u00e8 stato realizzata una nuova versione appositamente per il film. Della colonna sonora fanno parte due canzoni di Patty Pravo: la celebre \"Pensiero stupendo\", in una versione live, e l'inedita \"Sogno\", composta appositamente per il film. Presente anche \"Una notte a Napoli\" dei Pink Martini. In una delle scene finali, viene eseguito il pezzo della popolare cantante turca Sezen Aksu, \"Kutlama.\"\nDistribuzione.\nUn primo teaser trailer del film \u00e8 stato distribuito il 29 dicembre 2009, Il film \u00e8 uscito nelle sale cinematografiche italiane il 12 marzo 2010, in circa 400 sale su distribuzione 01 Distribution. Il film viene venduto in 15 paesi e distribuito con il titolo internazionale \"Loose Cannons\".\nIl film \u00e8 stato presentato fuori concorso alla 70\u00aa edizione della Berlinale, che ha avuto luogo dall'11 al 21 febbraio 2010. accolto in modo caloroso dalla stampa. L'anteprima italiana, alla presenza di tutto il cast, \u00e8 avvenuta a Lecce gioved\u00ec 10 marzo 2010.\nDopo la presentazione al Festival di Berlino, il 21 aprile 2010 il film partecipa in concorso alla nona edizione del Tribeca Film Festival. \u00c8 stato l'unico film italiano in concorso, e assieme ad altre undici pellicole ha concorso per i premi al migliore film, al migliore attore e alla migliore attrice. Al termine della rassegna newyorkese, fondata da Robert De Niro, a \"Mine vaganti\" viene assegnato il Premio Speciale della Giuria con la seguente motivazione:\nIl film \u00e8 stato selezionato per partecipare alla 54\u00aa edizione del London Film Festival, tenutosi dal 13 al 28 ottobre 2010.\nEdizione Home Video.\nL'edizione DVD del film \u00e8 stata distribuita per il noleggio a partire dal 25 giugno 2010, mentre \u00e8 disponibile per la vendita, in DVD e Blu-ray Disc, dal 27 agosto 2010.\nAccoglienza.\nIncassi.\nAl suo esordio nelle sale cinematografiche, il film si \u00e8 piazzato al secondo posto del botteghino italiano, dietro \"Alice in Wonderland\", incassando 2.078.816 \u20ac nel primo week-end di programmazione. Nella seconda settimana di programmazione, il film rimane stabile al secondo posto della classifica dei film pi\u00f9 visti con un incasso pari a 1.546.593 \u20ac.\nIl film ha complessivamente incassato 8.300.656 \u20ac, piazzandosi al 21\u00ba posto tra i film pi\u00f9 visti in Italia della stagione cinematografica 2009-2010.\nAdattamento teatrale.\nNel 2020 Ferzan \u00d6zpetek ha realizzato una riduzione teatrale del lungometraggio, realizzata per la compagnia Nuovo Teatro di Marco Balsamo in collaborazione con la fondazione Teatro della Toscana. Il cast \u00e8 composto da Arturo Muselli, Francesco Pannofino e Caterina Vertova. Due degli attori presenti nel film originale recitano in ruoli diversi da quelli ricoperti in precedenza: Paola Minaccioni, nel film la cameriera Teresa, \u00e8 nei panni di Stefania Cantone; Giorgio Marchesi, che era Nicola nel lungometraggio, ricopre il ruolo di Antonio Cantone. La \"pi\u00e8ce\" ha debuttato a gennaio 2020 ed \u00e8 stata portata in tour in tutta Italia."}
{"id": "2732642", "revid": "290948", "url": "https://it.wikipedia.org/wiki?curid=2732642", "title": "Acido p-amminobenzoico", "text": ""}
{"id": "2732648", "revid": "767487", "url": "https://it.wikipedia.org/wiki?curid=2732648", "title": "Chirk Amateur Athletic Association Football Club", "text": "Il Chirk Amateur Athletic Association Football Club (Chirk AAA F.C.) \u00e8 una societ\u00e0 calcistica gallese con sede nella citt\u00e0 di Chirk. Attualmente gioca nella Premier Division della Welsh National League.\nStoria.\nIl Chirk AAA F.C. fu fondato nel 1876, come altre squadre della zona di Wrexham quali Oswestry e Druids, fu uno dei club fondatori della Welsh Football Association."}
{"id": "2732649", "revid": "1027057", "url": "https://it.wikipedia.org/wiki?curid=2732649", "title": "Sergej Legat", "text": "Biografia.\nFratello minore di Nikolaj Legat, studi\u00f2 alla \"Imperial Ballet School\" con Pavel Gerdt e suo fratello. Entr\u00f2 al Teatro Mariinskij di San Pietroburgo nel 1894 e presto divenne un solista. Ammirato per lo stile delle sue esibizioni egli inizi\u00f2 ad insegnare avendo fra gli allievi Vaslav Nijinsky. Spos\u00f2 Marie Petipa (1857-1930).\nMolte delle variazioni maschili relative al repertorio del balletto classico vennero create per lui agli inizi del XX secolo."}
{"id": "2732650", "revid": "15756", "url": "https://it.wikipedia.org/wiki?curid=2732650", "title": "Ineleggibilit\u00e0 parlamentare", "text": "L'ineleggibilit\u00e0 parlamentare \u00e8 una situazione giuridica che influisce sulla capacit\u00e0 di ogni cittadino italiano di essere eletto al Senato della Repubblica o alla Camera dei deputati. Secondo una tradizionale definizione dottrinale, consiste in un impedimento giuridico a costituire un valido rapporto elettorale per chi si trova in una delle cause ostative previste dalla legge.\n\"Ratio\".\nI principi espressi dalla costituzione trovarono fondamento legislativo con il la cui \"ratio\" fu la garanzia della libert\u00e0 di voto e della parit\u00e0 formale di opportunit\u00e0 dell'elettorato passivo allo scopo di eliminare meccanismi distorsivi della competizione elettorale tra i candidati.\nIl titolare di una carica pubblica o di un mandato elettorale locale potrebbe, infatti, utilizzare la propria posizione di supremazia o i poteri del proprio ufficio per esercitare un'indebita interferenza sulla competizione ai fini della raccolta del consenso elettorale nell'ambito della comunit\u00e0 locale.\nRiserva di legge.\nPer espressa previsione della \u00e8 istituita una riserva di legge. La materia deve pertanto essere necessariamente disciplinata da una legge ordinaria.\nL'Assemblea Costituente, per ragioni di garanzia, volle infatti riservare al Parlamento, organo pi\u00f9 rappresentativo del potere sovrano, la possibilit\u00e0 di limitare l'elettorato passivo attraverso l'istituzione delle cause di ineleggibilit\u00e0.\nTali cause costituiscono delle eccezioni al generale e fondamentale principio, enunciato in dall'articolo 51 della costituzione che sancisce il libero accesso, in condizione di eguaglianza, di tutti i cittadini alle cariche elettive.\nCi\u00f2 ha indotto la Corte costituzionale a precisare che il legislatore deve adottare una tecnica normativa molto accurata poich\u00e9 \u00e8 necessario che le cause di ineleggibilit\u00e0 siano tipizzate dalla legge con determinatezza e precisione sufficiente ad evitare, quanto pi\u00f9 possibile, situazioni di incertezza che portino a soluzioni giurisprudenziali contraddittorie in grado di incrinare gravemente, in fatto, la proclamata pari capacit\u00e0 elettorale passiva dei cittadini.\nRiguardo ai criteri interpretativi, invece, la Corte costituzionale ha affermato che le cause di ineleggibilit\u00e0 sono di stretta interpretazione e devono essere contenute entro i limiti rigorosamente necessari al soddisfacimento delle esigenze di pubblico interesse, ricollegantisi alla funzione elettorale, cui sono di volta in volta preordinate.\nCause di ineleggibilit\u00e0.\nSono ineleggibili alla Camera dei deputati e al Senato:\nDalla ineleggibilit\u00e0 sono esclusi i dirigenti di cooperative e di consorzi di cooperative, iscritte regolarmente nei registri di prefettura.\nEffetti.\nLa presenza di una causa di ineleggibilit\u00e0, essendo una causa ostativa alla presentazione della candidatura, se accertata, ha l'effetto di invalidare l'elezione, ma non di impedire la candidatura: tale \u00e8 invece l'effetto che deriva dalle cause di incandidabilit\u00e0.\nNel caso invece la causa di ineleggibilit\u00e0 sia sopravvenuta nel corso del mandato, pur in assenza di una esplicita norma ad hoc, le Giunte per le elezioni di Camera e Senato hanno costantemente applicato - con prassi risalente alla I legislatura repubblicana e fino al 2002 - il cosiddetto \"principio di conversione delle cause di ineleggibilit\u00e0\" sopravvenute in cause di incompatibilit\u00e0, con la conseguenza che il parlamentare - per il quale fosse maturata in pendenza di mandato una causa di ineleggibilit\u00e0 - venendosi a trovare nella condizione di titolare di due cariche incompatibili, aveva l'obbligo di optare per una di esse, rinunciando all'altra.\nCon deliberazione del 2 ottobre 2002 la Giunta per le elezioni della Camera dei deputati, con il voto della sola maggioranza di centrodestra, ha smentito la prassi pluridecennale in tema di conversione dell'ineleggibilit\u00e0 sopravvenuta in causa di incompatibilit\u00e0, dichiarando compatibile con il mandato parlamentare l'elezione di tre deputati alla carica di sindaco di comune sopra i 20.000 abitanti. Tale orientamento, riconfermato nelle legislature successive, ha causato una proliferazione del cosiddetto \"cumulo dei mandati\", con decine di sindaci di comuni sopra i 20.000 abitanti o presidenti di provincia che hanno potuto liberamente conservare la carica di deputato o senatore.\nUn fenomeno censurato dalla Corte costituzionale che, con sentenza n. 277 del 2011, ha dichiarato incostituzionale la mancata previsione dell'incompatibilit\u00e0 tra la carica di parlamentare e quella di sindaco di Comune con popolazione superiore ai 20.000 abitanti, affermando il principio di carattere generale per il quale \"la previsione della non compatibilit\u00e0 di un munus pubblico rispetto ad un altro preesistente, cui non si accompagni, nell'uno e nell'altro, una disciplina reciprocamente speculare, si pone in violazione della naturale corrispondenza biunivoca della cause di ineleggibilit\u00e0, che vengono ad incidere necessariamente su entrambe le cariche coinvolte dalla relativa previsione, anche a prescindere dal dato temporale dello svolgimento dell'elezione\"."}
{"id": "2732651", "revid": "327094", "url": "https://it.wikipedia.org/wiki?curid=2732651", "title": "Chirk AAA F.C.", "text": ""}
{"id": "2732653", "revid": "1719883", "url": "https://it.wikipedia.org/wiki?curid=2732653", "title": "San Michele (Piazza al Serchio)", "text": "San Michele \u00e8 una frazione del comune di Piazza al Serchio, in Garfagnana, in provincia di Lucca.\nSituato su un poggio tra Piazza al Serchio e Nicciano, il paese \u00e8 diviso in due parti dal torrente Acqua bianca; le due borgate comunicano tra loro mediante il trecentesco ponte in pietra ad un solo arco costruito, stando alle memorie, dai nobili Spinetta, feudatari del castello.\nDell'antico castello vediamo le imponenti mura ancorate a rocce vulcaniche; la presenza di muratura a filari ci fa pensare che queste fossero le antiche mura di cinta del castello pi\u00f9 volte trasformato con il trascorrere dei secoli, fino ad inglobare le mura stesse. Sotto, il borgo medioevale conserva antichi palazzi e resti di fortificazioni.\nStoria.\nBorgo medioevale contemporaneo di Sala, dove ancora tutto ci parla di feudalesimo.\nL'origine dell'insediamento, sia pure in assenza di conferme archeologiche sicure, si pu\u00f2 far risalire all'epoca dell'invasione longobarda per almeno due buoni motivi: innanzitutto la dedicazione all'arcangelo Michele \u00e8 tipica di questo popolo che, frettolosamente cristianizzato sia pure nell'eresia ariana dei suoi capi, aveva una particolare devozione per questo angelo guerriero che forse in qualche modo ricordava le antiche divinit\u00e0 germaniche; in secondo luogo i \u201cDomini Loci\u201d, ossia i nobili di San Michele, sono di origine longobarda come tutte le consorterie che nell'alto medioevo esercitarono il potere feudale su molti paesi della Garfagnana.\nTerminato il periodo feudale, San Michele si costitu\u00ec in comunit\u00e0 dotata di propri statuti e facente parte della vicaria di Camporgiano di cui segu\u00ec le sorti passando alternativamente sotto la dominazione dei lucchesi, pisani, fiorentini e dei Malaspina, finch\u00e9 nel 1446, dopo un lungo periodo di anarchia e convulsi avvenimenti, il comune di San Michele, come quasi tutti gli altri paesi della vicaria, si pose sotto la signoria del marchese Leonello d'Este.\nSan Michele e buona parte della Garfagnana rimasero da allora legati, salvo brevissimi periodi, agli Estensi e segnarono le sorti del Ducato di Modena fino al 1860 quando, a seguito del suffragio dei cittadini, entrarono a far parte del Regno d'Italia.\nOggi viene menzionato anche come uno dei punti situati lungo la cosiddetta linea di San Michele, ossia una retta immaginaria che unisce diversi luoghi di culto dedicati a questo arcangelo sul continente europeo."}
{"id": "2732654", "revid": "103159341", "url": "https://it.wikipedia.org/wiki?curid=2732654", "title": "FA Cup 1875-1876", "text": "La FA Cup 1875\u201376 fu la quinta edizione del torneo calcistico pi\u00f9 vecchio del mondo. Vi parteciparono 32 squadre, tre in pi\u00f9 rispetto all'edizione precedente."}
{"id": "2732655", "revid": "124428338", "url": "https://it.wikipedia.org/wiki?curid=2732655", "title": "Di Napoli (famiglia)", "text": "La famiglia Di Napoli \u00e8 stata una famiglia di teatranti italiani.\nStoria.\nRaffaele Di Napoli.\nIl capostipite fu Raffaele, nato a Napoli nel 1819, inizi\u00f2 la sua carriera di attore teatrale interpretando spesso il ruolo del \"guappo\", in senso grottesco e comico, personaggio da lui inventato, che diverr\u00e0 una sorta di maschera del teatro comico napoletano. La sua bravura fu notata dapprima da Francesco Stella e successivamente scritturato al San Carlino dal grande Antonio Petito. I rapporti con il Petito non furono per\u00f2 idilliaci poich\u00e9 questi aveva l'impressione che il giovane Raffaele gli rubasse la scena, per cui gli riservava sempre ruoli minori. Alla morte di Petito pass\u00f2 nella compagnia del giovane emergente Eduardo Scarpetta. Lo Scarpetta gli riserv\u00f2 ruoli a lui pi\u00f9 convenevoli, sempre del prepotente e del guappo e addirittura in una sua commedia (\"Un turco napoletano\") gli scrisse una parte apposta per lui, ruolo che poi nella versione cinematografica del 1953 con Tot\u00f2 fu interpretato in maniera sublime da un grande Enzo Turco. Morir\u00e0 nella sua Napoli nel 1879 all'et\u00e0 di 64 anni.\nGennaro e Marietta Di Napoli.\nFigli di Raffaele, non riscossero il successo del padre: la figlia Marietta lavor\u00f2 con fortune alterne, spesso scritturata nella compagnia del grande Federico Stella, mentre Gennaro lavor\u00f2 prevalentemente con Gennaro Pantalena.\nRaffaele II e Gennaro II.\nFigli di Gennaro, riscossero a differenza del padre un discreto successo, soprattutto Raffaele II, che fu un buon caratterista del repertorio vivianesco, insieme al fratello lavor\u00f2 appunto nella compagnia di Raffaele Viviani, in quella dei De Filippo e, dopo la loro separazione, in quella di Peppino De Filippo, dove \u00e8 da ricordare l'interpretazione di Raffaele II nell'atto unico \"Cupido scherza e spazza\", in cui \u00e8 antagonista in amore di Peppino; della commedia, per fortuna, esiste una versione ripresa dal vivo a teatro in DVD, in cui compare anche Gennaro II in un ruolo minore."}
{"id": "2732657", "revid": "154639", "url": "https://it.wikipedia.org/wiki?curid=2732657", "title": "Octavius", "text": "L'Octavius (in italiano Ottavio) \u00e8 un dialogo di natura apologetica scritto dall'autore cristiano Marco Minucio Felice intorno al 197.\nTrama.\nIl dialogo dell\"'Octavius\" si svolge sul lido di Ostia fra tre personaggi: il pagano Cecilio Natale, il cristiano Ottavio (da qui il titolo dell'opera) e Minucio stesso. Ottavio rimprovera aspramente Cecilio per un gesto di adorazione ad una statua del Dio Serapide e Cecilio propone di esporre le reciproche ragioni e di nominare Minucio giudice della controversia.\nTuttavia, Minucio non esprimer\u00e0 alcun giudizio perch\u00e9 non ce ne sar\u00e0 bisogno: dopo le due orazioni (quella di Cecilio contro il Cristianesimo e quella di Ottavio in suo favore e contro il Paganesimo), infatti Cecilio si rende conto della pochezza e della falsit\u00e0 della sua tesi, ammettendo di buon grado la sconfitta.\nAlla fine dei dialogo, i tre protagonisti si congedano felici e sorridenti:\nConsiderazioni sull'opera.\nGli argomenti discussi sono quelli che compaiono in tutti gli apologeti, compreso Tertulliano: il monoteismo \u00e8 preferibile, anche razionalmente, al politeismo; i Cristiani non sono colpevoli dei misfatti di cui sono calunniosamente accusati dai pagani; se i pagani comprendessero le istanze di pace e di amore del Cristianesimo non lo avverserebbero, anzi si convertirebbero subito.\nMinucio \u00e8 scrittore fine e delicato perch\u00e9 fonda la sua argomentazione sulla logica e sulla amabile conversazione. Egli si rivolge ai pagani colti, per convertirli, e cita con abbondanza scrittori classici, astenendosi invece dai riferimenti della Bibbia.\nElaborazione letteraria.\nLa discussione, nel dialogo, si svolge con serenit\u00e0 e dignit\u00e0. Molta attenzione \u00e8 riservata all'aspetto letterario e all'elaborazione formale: Cicerone e Seneca sono dei modelli sempre presenti nella costruzione del periodo. Alcune scene della cornice che inquadra il dialogo sono pezzi di bravura giustamente apprezzati, come la famose descrizione dei ragazzi che giocano sulla spiaggia facendo rimbalzare sull'acqua dei sassi piatti, la passeggiata sull'estremo lembo di sabbia bagnato dalle onde, la soglia sulla scogliera dove i protagonisti si siedono a parlare nella fresca mattina d'autunno, la conclusione con i tre amici che si salutano contenti della discussione, e felici di aver appianato le divergenze (infatti Minucio Felice e Ottavio riescono a convertire Cecilio al Cristianesimo).\nStile ed argomentazioni classici rivelano un tentativo di instaurare un dialogo con il Paganesimo; Minucio tende piuttosto a conciliare la concezione classica e il messaggio cristiano. Tuttavia i suoi ragionamenti pacati e l'abile conduzione del dialogo non nascondono la decisa condanna della carnalit\u00e0 e del materialismo religioso dei Romani, accusati di sostanziale indifferenza e scetticismo di fronte ai grandi problemi del rapporto uomo-Dio."}
{"id": "2732663", "revid": "767487", "url": "https://it.wikipedia.org/wiki?curid=2732663", "title": "Gerhard Stolze", "text": " Durante la sua carriera ha interpretato soprattutto opere di Richard Wagner.\nDopo aver completato gli studi a Dresda, debutt\u00f2 nel 1949. Dal 1953 al 1961 cant\u00f2 alla Staatsoper Unter den Linden, a Berlino, ma anche in molti altri teatri tedeschi, tra cui il Staatsoper Stuttgart, l'Opera di Amburgo e il Nationaltheater di Monaco."}
{"id": "2732668", "revid": "292162", "url": "https://it.wikipedia.org/wiki?curid=2732668", "title": "Ottavio (Minucio Felice)", "text": ""}
{"id": "2732670", "revid": "117099834", "url": "https://it.wikipedia.org/wiki?curid=2732670", "title": "Farmaco antianginoso", "text": "I farmaci antianginosi sono un gruppo di farmaci usati nella terapia della angina pectoris sia essa stabile, instabile o variante.\nFisiopatologia.\nL'angina pectoris \u00e8 un dolore toracico costrittivo scaturito dallo squilibrio tra la quantit\u00e0 di ossigeno fornita attraverso il flusso coronarico e le richieste del miocardio. \nL'angina stabile \u00e8 un'entit\u00e0 clinica-patologica caratterizzata da dolore toracico che si manifesta in seguito ad uno sforzo la cui intensit\u00e0 pu\u00f2 essere ben definita dal paziente; alla base di questo profilo clinico \u00e8 presente un'ostruzione ateromatosa di un vaso coronarico principale che per la quale, bench\u00e9 venga preservato un adeguato flusso a riposo, non \u00e8 possibile far fronte all'aumentata richiesta di ossigeno da parte del miocardio in corso di sforzo. La sintomatologia viene alleviata da riposo per il ristabilirsi di un adeguato flusso coronarico.\nL'angina instabile viene invece considerata una sindrome coronarica acuta e definita come un'entit\u00e0 clinico-patologica in cui \u00e8 possibile rilevare cambiamenti nella frequenza, nella durata e dell'intensit\u00e0 degli attacchi anginosi. In questo senso, un'angina stabile che si modifichi diventando pi\u00f9 frequente o assumendo un'intensit\u00e0 o una durata maggiore o che si verifichi a riposo (ma che non si accompagna ad innalzamento degli enzimi di necrosi cardiaca), pu\u00f2 essere definita angina instabile. Alla base di questo profilo clinico sono presenti eventi di instabilit\u00e0 della placca coronarica, come la fissurazione della stessa e la formazioni di aggregati piastrinici non stabili e non occlusivi. \nL'angina variante o di Prinzmetal \u00e8 un'entit\u00e0 clinico-patologica caratterizzata da dolore anginoso dovuto a vasospasmo delle arterie coronarie e conseguente ridotta perfusione miocardica.\nMeccanismo d'azione.\nIl principale meccanismo d'azione dei farmaci antianginosi \u00e8 la riduzione della richiesta miocardica di ossigeno. Tale riduzione pu\u00f2 essere ottenuta attraverso:\nI nitrati e i calcio antagonisti agiscono inoltre riducendo lo spasmo coronarico e quindi aumentando la disponibilit\u00e0 di ossigeno a livello miocardio.\nI calcio antagonisti e, in misura minore, i beta bloccati portano ad una diminuzione della concentrazione del calcio intracitoplasmatico; tale evento si associa ad una diminuzione dell'inotropismo cardiaco e conseguente riduzione delle richieste metaboliche miocardiche.\nPrincipali classi farmacologiche.\nI principali farmaci antianginosi sono i nitrati/nitriti, i calcio antagonisti e i beta bloccanti. Mentre i primi sono utilizzati in corso di evento acuto, i calcio antagonisti e i beta bloccanti sono utilizzati come terapia di supporto e di prevenzione delle crisi anginose. I calcio antagonisti sono inoltre utilizzati come terapia di prima scelta in caso di angina variante (prevenzione del vasospasmo).\nNitrati e nitriti.\nI nitrati e i nitriti agiscono rilasciando ossido di azoto (NO), sostanza in grado di attivare la guanilato ciclasi a livello delle cellule muscolari lisce dei vasi sanguigni. Di conseguenza si ha un aumento della concentrazione intracellulare di cGMP, evento che innesca la defosforilazione delle catene leggere della miosina e la conseguente rottura dei ponti actina-miosina. Altri meccanismi d'azione sono stati indagati, come la produzione di prostaglandina E e di PGI2. Un ulteriore effetto dei nitrati consiste nella apertura dei canali del potassio e conseguente iperpolarizzazione della membrana muscolare. Tali effetti si esplicano con una drastica diminuzioni delle resistenze periferiche, soprattutto di quelle venose. Le vene, cos\u00ec dilatate, fungono da vasi di capacitanza accogliendo una quantit\u00e0 maggiore di sangue e provocando quindi una riduzione del ritorno venoso e una conseguente riduzione del precarico. La riduzione del precarico comporta un minore lavoro miocardico e conseguente riduzione della richiesta di ossigeno. Al di l\u00e0 di questo effetto si pu\u00f2 considerare:\nI principali farmaci della categoria dei nitrati/nitriti sono:\nI principali effetti avversi dei nitrati/nitriti sono:\nSi deve inoltre considerare che i nitrati, in virt\u00f9 dell'effetto rilassante sulla muscolatura liscia, possono provocare broncodilatazione, diminuzione del tono esofageo, del tratto gastrointestinale e delle vie biliari e del tratto genitourinario.\nCalcio antagonisti.\nI calcio antagonisti sono molecole in grado di interferire con l'attivit\u00e0 dei canali per il calcio di tipo L prevenendo l'ingresso di calcio nel compartimento intracitoplasmatico. In particolare, il legame farmaco recettore riduce la frequenza di apertura in risposta agli stimoli depolarizzanti. Una minore quantit\u00e0 di calcio all'interno del citoplasma comporta:\nLa somma di tali effetti comporta:\nI principali calcio antagonisti sono:\nGli effetti avversi dei calcio antagonisti sono conseguenza diretta del meccanismo d'azione e possono essere prevenuti da un dosaggio accurato e controllato; si possono manifestare episodi di bradicardia, ipotensione, blocco atrio ventricolare e scompenso cardiaco congestizio. Ulteriori effetti collaterali che non richiedono la sospensione della terapia sono:\nBeta bloccanti.\nI beta bloccanti sono dei farmaci in grado di antagonizzare la noradrenalina e l'adrenalina a livello dei recettori \u03b21 e \u03b22 adrenergici. Analogamente ai calcio antagonisti possiedono attivit\u00e0\nTali effetti si esplicano con un aumento del tempo di perfusione coronarica a causa dell'aumento del tempo di riempimento diastolico e una diminuzione delle richiesti di ossigeno da parte del miocardio a causa dell'effetto cronotropo ed inotropo negativo.\nI principali beta bloccanti sono:\nGli effetti avversi dei beta bloccanti sono diretta conseguenza del loro meccanismo d'azione. Possono manifestarsi capogiri e lipotimie a causa dell'eccessiva ipotensione. Si possono inoltre manifestare bradicardia e alterazioni della conduzione dell'impulso elettrico cardiaco. I farmaci beta bloccanti dovrebbero essere evitati nei soggetti con asma e broncopneumopatie croniche ostruttive a causa del possibile effetto broncocostrittore. In questi casi \u00e8 consigliabile utilizzare farmaci beta bloccanti \u03b21 selettivi come l'atenololo o il metoprololo. L'uso in soggetti diabetici in terapia insulinica dovrebbe essere evitato a causa dell'interferenza con la velocit\u00e0 di recupero dall'ipoglicemia insulino-indotta."}
{"id": "2732671", "revid": "110157", "url": "https://it.wikipedia.org/wiki?curid=2732671", "title": "I segreti del colonnello Mann", "text": "I segreti del colonnello Mann (titolo originale \"The Death of Colonel Mann\") \u00e8 un romanzo poliziesco scritto nel 2000 da Cynthia Peale, pseudonimo della scrittrice statunitense Nancy Zaroulis. Il romanzo \u00e8 il primo della serie \"I misteri di Beacon Hill\", ambientata a Boston alla fine del XIX secolo.\nTrama.\nBoston, inverno 1891. Addington Ames, un giovane brillante appartenente ad una delle famiglie pi\u00f9 in vista della citt\u00e0, accompagnato dal dottor MacKenzie, suo pensionante, si reca in visita presso la lussuosa suite del colonnello Mann. Scopo della visita \u00e8 il tentativo di recuperare delle lettere compromettenti scritte da Valentine, cugina di Addington, ad un giovane con cui aveva avuto una relazione due anni prima a Newport. Le lettere sono adesso in mano al colonnello che \u00e8 anche il proprietario di un piccolo giornale scandalistico, il \"Town Topics\". Mann, noto ricattatore, aveva minacciato Valentine che avrebbe pubblicato il contenuto delle lettere sul giornale, a meno che non avesse ricevuto un compenso di 6.000 dollari.\nAddington e MacKenzie trovano il colonnello morto, ucciso da un colpo di pistola Smith &amp; Wesson calibro 38; accanto al cadavere un gioiello, una perla a forma di goccia. La ricerca fra le carte di Mann non permette ad Addington di trovare le lettere della cugina, anche se ha l'occasione di verificare che un gran numero di persone appartenenti all'alta societ\u00e0 di Boston \u00e8 stata costretta a pagare il colonnello."}
{"id": "2732672", "revid": "92723", "url": "https://it.wikipedia.org/wiki?curid=2732672", "title": "Piazza Sant'Anna", "text": "Piazza Sant'Anna (o anche \"Largo Torre Bruciata\") \u00e8 una piazza della citt\u00e0 di Teramo.\nDescrizione.\nSita nella zona pi\u00f9 antica del centro storico cittadino, prende il nome dalla Chiesa di Sant'Anna dei Pompetti, piccolo edificio religioso edificato sui resti dell'Antica cattedrale di Santa Maria Aprutiensis.\nL'area \u00e8 compresa nel quartiere San Leonardo, dal nome dell'antica chiesa sopra cui nel XIII secolo fu costruita l'attuale chiesa dei Francescani di Sant'Antonio, \u00e8 compresa tra via Antica Cattedrale, via Getulio, via Torre Bruciata. La Piazza negli anni '60 ha subito alcuni sventramenti edilizi per permettere il recupero dell'area archeologica della domus. Tra i palazzi distrutti figura il settecentesco Palazzo Pompetti.\nDurante il corso dell'anno si svolgono in questa piazza numerose manifestazioni culturali e musicali: tra le altre, l'annuale \"La Villa Suite\", kermesse musicale che da cinque anni a questa parte vede la partecipazione di artisti pi\u00f9 o meno rinomati a livello nazionale: nell'edizione 2009 vi hanno preso parte tra gli altri Tonino Carotone e i Quintorigo.\nLa piazza \u00e8 inoltre caratterizzata dalla presenza di importanti monumenti cittadini, quali:\nDomus di Largo Torre Bruciata.\nSi trova in Piazza Sant'Anna, nel vicolo di via Antica Cattedrale. I lavori iniziati negli anni '70 hanno permesso di recuperare le fondamenta dell'antica Cattedrale di Santa Maria Aprutiensis (detta anche chiesa di San Getulio), fondata proprio sopra la domus romana nel VI secolo, e distrutta dall'incendio del 1156 (l'abside poi \u00e8 stata utilizzata per la cappellina di Sant'Anna dei Pompetti, ancora esistente). La domus risale al I secolo a.C., le strutture che si trovano a una profondit\u00e0 di circa 90 cm rispetto al piano superiore di calpestio. La domus presenta un ampio peristilio di forma rettangolare con murature in opera incerta e colonne in mattoni, rivestite di stucco colorato in rosso nel fusto e di bianco nelle basi. L'impluvium per la raccolta dell'acqua piovana, pavimentata in opus spicatum, \u00e8 decentrata rispetto al peristilio, su cui si affacciano tre ambienti affiancati, di cui quello centrale di dimensioni maggiori. Una soglia di pietra divide l'ambiente centrale dal peristilio: presso la soglia sono stai trovati sia gli incassi dei cardini che i serramenti metallici della porta conservati nel Museo civico archeologico. Il pavimento dell'ambiente in mosaico bianco con fascia perimetrale nera; i muri in opera incerta conservano gli intonaci decorati con leggere campiture geometriche su fondo bianco, al cui centro sono motivi vegetali stilizzati\nL'ambiente meridionale il cui muro \u00e8 stato successivamente riutilizzato per la cattedrale, reca una soglia in pietra che immettere nel peristilio: la pavimentazione \u00e8 in coccio pesto con l'inserimento di tessere bianche. Gli intonaci conservano il fondo bianco con leggere campiture geometriche in giallo e ocra. L'ultimo ambiente a settentrione ha l'ingresso verso l'esterno, e il pavimento in coccio pesto con tessere bianche a forma di rombi tangenti agli apici: gli intonaci sono dipinti a fondo rosso, con campiture geometriche e decorazioni vegetali. La domus ha restituito vari materiali che permettono la datazione certa al I secolo, venne chiusa nel II secolo, come testimoniano i serramenti, e riutilizzata poi come cattedrale. La vicina Torre Bruciata era un elemento di avvistamento romano, riutilizzato poi dai teramani come campanile della cattedrale. Reca ancora all'esterno gli evidenti segni di bruciature per l'incendio del 1156."}
{"id": "2732677", "revid": "767487", "url": "https://it.wikipedia.org/wiki?curid=2732677", "title": "Teudat Zehut", "text": "La Teudat Zehut (in ebraico \u05ea\u05e2\u05d5\u05d3\u05ea \u05d6\u05d4\u05d5\u05ea, in arabo \u0628\u0637\u0627\u0642\u0629 \u0647\u0648\u064a\u0629, \"bi\u0163\u0101qat huw\u012bya\") \u00e8 il documento d'identit\u00e0 israeliano obbligatorio, previsto dal 1982.\nOgni residente che abbia sedici anni o pi\u00f9 deve essere sempre munito di una carta d'identit\u00e0 e presentarla sotto richiesta di un alto funzionario di polizia, un capo del Comune, un'Autorit\u00e0 Regionale, un poliziotto o un membro delle forze armate in servizio.\nDiritto e prassi comune.\nNon portare la carta d'identit\u00e0 o farne un uso improprio comportano reato e una multa di 5000 vecchi sicli israeliani. Tuttavia, la legge vieta specificatamente di iniziare le procedure legali nel caso in cui l'autore del reato abbia contattato le autorit\u00e0 competenti entro cinque giorni e si sia identificato correttamente; nella realt\u00e0, quindi, raramente il trasgressore viene costretto a pagare. La carta d'identit\u00e0 \u00e8 necessaria inoltre per esercitare alcuni diritti civili. Fino a poco tempo fa era l'unico documento valido per votare nelle elezioni nazionali, ma dal 2005 la legge permette anche di usare una patente di guida o un passaporto. Quando non \u00e8 specificatamente richiesto dalla legge, possono essere usati anche altri documenti di identificazione. In Israele, infine, l'accesso a molti edifici o aree custodite richiede la presentazione della carta d'identit\u00e0.\nLe carte d'identit\u00e0 sono rilasciate dal Ministero degli Interni Israeliano attraverso uffici sparsi in tutto il paese, non hanno data di scadenza e possono essere usate finch\u00e9 restano intatte.\nContenuto del documento.\nLa scheda \u00e8 laminata e contenuta in uno dei comparti interni del suo coperchio di plastica, e include le seguenti informazioni personali:\nC'\u00e8 anche un'appendice separata, un foglio piegato contenuto nell'altro comparto interno che elenca i seguenti dati:"}
{"id": "2732679", "revid": "204391", "url": "https://it.wikipedia.org/wiki?curid=2732679", "title": "Farmaci antianginosi", "text": ""}
{"id": "2732680", "revid": "1305772", "url": "https://it.wikipedia.org/wiki?curid=2732680", "title": "Hotel Room Service", "text": "Hotel Room Service \u00e8 un singolo del rapper statunitense Pitbull, il terzo estratto dal quarto album in studio \"Rebelution\" e pubblicato il 16 giugno 2009.\nIl brano.\nLa canzone presenta campionamenti del brano \"Push the Feeling On\" dei Nightcrawlers. Ha raggiunto la posizione numero 8 nella classifica \"Billboard Hot 100\" diventando cos\u00ec la sua seconda hit nella Top 10, preceduta dal singolo \"I Know You Want Me (Calle Ocho)\".\nIl 16 settembre 2009 \u00e8 stato pubblicato il remix del brano, che ha visto la partecipazione delle Pussycat Dolls e della cantante Nicole Scherzinger.\nVideo musicale.\nIl videoclip della canzone \u00e8 stato pubblicato il 10 agosto 2009 dal canale ufficiale di \"Pitbull\" su YouTube. Ad oggi il video ha ricevuto oltre 250 milioni di visitatori.Il video mostra Pitbull che arriva ad un hotel dove incontra delle bellissime donne e ragazze con le quali fa sesso. Ma ad un certo punto arriva una donna che si arrabbia con essi per il baccano che fanno e perch\u00e9 stanno facendo sesso invece che lavorare, quando poi questi riprendono. Il video si conclude con Pitbull che chiede scusa alla ragazza che si era arrabbiata andando a casa sua."}
{"id": "2732682", "revid": "1318658", "url": "https://it.wikipedia.org/wiki?curid=2732682", "title": "Universit\u00e0 &quot;Martin Lutero&quot; di Halle-Wittenberg", "text": "L'Universit\u00e0 \"Martin Lutero\" di Halle-Wittenberg (in tedesco: \"Martin-Luther-Universit\u00e4t Halle-Wittenberg\", sigla \"MLU\"), \u00e8 una universit\u00e0 pubblica tedesca, orientata alla ricerca, con sede nelle citt\u00e0 di Halle e Wittenberg nello stato federale della Sassonia-Anhalt.\nL'universit\u00e0 di Halle-Wittenberg nacque nel 1817 dalla fusione dell'Universit\u00e0 di Wittenberg (fondata nel 1502) con l'Universit\u00e0 di Halle (fondata nel 1694). L'universit\u00e0 porta il nome del riformatore protestante Martin Lutero che fu professore a Wittenberg. Attualmente la sede dell'universit\u00e0 \u00e8 Halle, mentre Wittenberg \u00e8 sede della \"Fondazione Leucorea\" utilizzata come centro per convegni, seminari e conferenze accademiche. La \"Fondazione Leucorea\" ospita anche il \"Wittenberg Centre for Global Ethics\", fondato nel 1998 per iniziativa di Andrew Young, ex ambasciatore degli Stati Uniti alle Nazioni Unite, e di Hans-Dietrich Genscher, ex ministro degli esteri tedesco.\nStoria.\nL'Universit\u00e0 di Wittenberg fu fondata nel 1502 da Federico il Saggio, Elettore di Sassonia. Per l'influenza di Filippo Melantone, fondata sull'opera di Martin Lutero, l'universit\u00e0 divenne un centro della Riforma protestante. \nL'Universit\u00e0 di Halle fu fondata nel 1694 da Federico III, Elettore di Brandenburgo (diverr\u00e0 re Federico I di Prussia nel 1701). Halle divenne di conseguenza un centro del Pietismo in Prussia.\nNei XVII e XVIII secolo le due universit\u00e0 furono centri dell'Illuminismo tedesco. Christian Wolff fu un importante filosofo razionalista che ebbe influenza su molti studiosi tedeschi, come Immanuel Kant. Christian Thomasius fu, nello stesso periodo, il primo filosofo a svolgere in Germania le sue lezioni in tedesco anzich\u00e9 in lingua latina.\nL'Universit\u00e0 di Wittenberg fu chiusa nel 1813 durante le guerre napoleoniche. La citt\u00e0 di Wittenberg fu affidata alla Prussia dal Congresso di Vienna (1815), e l'universit\u00e0 fu unita poi con l'universit\u00e0 prussiana di Halle nel 1817."}
{"id": "2732683", "revid": "55935", "url": "https://it.wikipedia.org/wiki?curid=2732683", "title": "Universit\u00e0 di Halle", "text": ""}
{"id": "2732684", "revid": "63756", "url": "https://it.wikipedia.org/wiki?curid=2732684", "title": "Sachsen-Anhalt", "text": ""}
{"id": "2732687", "revid": "1543377", "url": "https://it.wikipedia.org/wiki?curid=2732687", "title": "Nikolaj Legat", "text": "Fondatore, insieme alla moglie, della scuola di danza Russian Ballet Society.\nBiografia.\nLegat divenne poi Maestro di balletto in Russia, insegnando e tramandando l'eredit\u00e0 del repertorio che portava il nome del famoso coreografo Marius Petipa.\nNikolaj aveva un fratello minore, Sergej Legat, anche lui ballerino nell\"'Imperial Russian Ballet\" dal 1894 al 1905 quando si suicid\u00f2 all'et\u00e0 di 29 anni. Egli aveva creato il ruolo dello \"Schiaccianoci\" all'et\u00e0 di 17 anni in occasione della prima rappresentazione del famoso balletto di Ivanov/\u010cajkovskij, \"Lo schiaccianoci\" al Mariinskij di San Pietroburgo il 6 dicembre 1892.\nLa moglie di Nikolaj, Nadine Legat, fu una seguace di P\u00ebtr Uspenskij. Ella realizz\u00f2 le coreografie di danze basate sui cosiddetti \"esercizi di movimento\" di Georges Ivanovi\u010d Gurdjieff. Nel 1938, Uspenskij ed i suoi seguaci acquistarono \"Colet House\" a Londra, da Nadine Legat, dove insediarono la \"Historico-Psychological Society\"."}
{"id": "2732701", "revid": "4175", "url": "https://it.wikipedia.org/wiki?curid=2732701", "title": "Serie A 1971-1972 (rugby a 15)", "text": "La serie A 1971-72 fu il 42\u00ba campionato nazionale italiano di rugby a 15 di prima divisione.\n a girone unico e vide il terzo scudetto, assoluto e consecutivo, del che, ancora una volta, prevalse sul , classificatosi per il secondo anno a seguire alla piazza d'onore.\nLe due promosse dalla serie inferiore, e , retrocedettero di nuovo a fine stagione."}
{"id": "2732710", "revid": "729019", "url": "https://it.wikipedia.org/wiki?curid=2732710", "title": "San Miguel (Paraguay)", "text": "San Miguel \u00e8 un centro abitato del Paraguay, nel Dipartimento di Misiones. La localit\u00e0 si trova a 178 km a sud-est della capitale del paese Asunci\u00f3n; forma uno dei 10 distretti in cui \u00e8 diviso il dipartimento.\nPopolazione.\nAl censimento del 2002 San Miguel contava una popolazione urbana di 1.178 abitanti (5.253 nel distretto).\nEconomia.\nLa localit\u00e0 si distingue per la sua produzione artigianale nella manifattura della lana. Nel mese di giugno vi si svolge il \"Festival de la Ovech\u00e1 Ragu\u00e9\" (Festival della lana di pecora), in cui gli abitanti mostrano i loro manufatti e offrono piatti tradizionali."}
{"id": "2732713", "revid": "287204", "url": "https://it.wikipedia.org/wiki?curid=2732713", "title": "Massimiliano Eroli", "text": "Carriera.\nHa iniziato nel nuoto agonistico come farfallista e mistista vincendo a partire dalla met\u00e0 degli anni 1990 una dozzina di campionati italiani e ha fatto parte della squadra nazionale nei pi\u00f9 importanti campionati in vasca lunga: nel 1997 ha vinto l'oro nei 400\u00a0m misti e il bronzo nei 200\u00a0m farfalla ai Giochi del Mediterraneo di Bari: vanta anche tre partecipazioni agli europei giungendo due volte in finale, e la convocazione ai mondiali del 1998 a Perth e ai giochi olimpici del 2000 a Sydney.\nDopo il 2003 ha rivoluzionato la sua carriera natatoria passando alla disciplina del nuoto per salvamento, dove si \u00e8 dimostrato subito competitivo tanto da essere convocato per i campionati mondiali del 2004 che si svolgevano quell'anno a Viareggio, entrando in quattro finali e vincendo la medaglia di bronzo nella staffetta mista.\nL'anno dopo si \u00e8 dimostrato quello di maggior successo: a luglio ha conquistato altre quattro finali e soprattutto due medaglie ai giochi mondiali di Duisburg nella staffetta con ostacoli e nella gara nel frangente; ha completato l'ottima annata l'argento vinto nei 200 metri con ostacoli ai campionati europei di Lubecca. Nel 2006 partecipa ancora ai campionati mondiali, questa volta in Australia a Geelong dove riesce ancora a vincere l'argento nella staffetta mista.\nPalmar\u00e8s.\nPalmar\u00e8s nel nuoto.\nCampionati italiani.\n12 titoli individuali e 2 in staffette, cos\u00ec ripartiti:\n\"prima del 1997 la tabella \u00e8 incompleta\""}
{"id": "2732721", "revid": "6923", "url": "https://it.wikipedia.org/wiki?curid=2732721", "title": "FIAT Professional", "text": ""}
{"id": "2732722", "revid": "104458", "url": "https://it.wikipedia.org/wiki?curid=2732722", "title": "Lingua nord picena", "text": ""}
{"id": "2732729", "revid": "424268", "url": "https://it.wikipedia.org/wiki?curid=2732729", "title": "Selezione di rugby XV di R\u00e9union", "text": ""}
{"id": "2732730", "revid": "6923", "url": "https://it.wikipedia.org/wiki?curid=2732730", "title": "Lingua picena meridionale", "text": "La lingua picena meridionale, o semplicemente lingua picena, era parlata nel I millennio a.C. nell'area abitata dall'antico popolo italico dei Piceni, corrispondente agli odierni territori delle Marche e dell'Abruzzo settentrionale. \u00c8 una lingua italica osco-umbra del gruppo dei dialetti sabellici. \n\u00c8 attestata da iscrizioni ritrovate nell'area che ha questi limiti: a nord la provincia di Pesaro, a sud quella dell'Aquila, ad ovest quella di Rieti e ad est la costa adriatica.\nLe espressioni \"piceno meridionale\" e \"sudpiceno\" sono nate per distinguere questa lingua da quella \"picena settentrionale\" o di Novilara, di natura oscura e di cui \u00e8 dubbio l'uso nel territorio piceno settentrionale. Il ritrovamento di un'iscrizione in Sudpiceno nel pesarese, nel 2016, ha aumentato l'incertezza in merito. Ci\u00f2 che \u00e8 sicuro \u00e8 che non esiste alcuna correlazione tra le due lingue.\nLa lingua picena meridionale \u00e8 detta anche o Sudpiceno, Protosabellico o Medio-adriatico.\nLa datazione delle ventisette iscrizioni picene ne ha individuato la diffusione in un periodo compreso fra la fine del VII secolo a.C. e l'inizio del III secolo a.C. L'alfabeto piceno, decifrato solo negli anni ottanta del Novecento, comprende in particolare l'uso di sette vocali (trascritte \"a, e, \u00ed, i, o, \u00fa, u\"). Dal III secolo a.C. alle iscrizioni che usano questo alfabeto succedono documenti scritti in alfabeto latino, sia pure in un dialetto detto sabellico.\nCaratteristiche e interpretazione della scrittura.\nL'alfabeto della lingua picena \u00e8 composto da ventiquattro lettere; l'uso di sette vocali rivela una accuratezza nella trascrizione del sistema vocalico maggiore di quella delle altre lingue italiche. Le venticinque lettere sono:\nIl segno di separazione tra due parole \u00e8 costituito da tre punti sovrapposti: \nLa relativa scarsit\u00e0 delle testimonianze e la difficolt\u00e0 della loro interpretazione aveva a lungo oscurato non soltanto l'appartenenza del piceno meridionale al ceppo osco-umbro, ma perfino la sua indoeuropeit\u00e0, tanto che il noto glottologo Francesco Ribezzo considerava tale lingua piuttosto vicina all'etrusco.\nNegli anni ottanta del Novecento si sono compiute tre passi fondamentali che hanno condotto alla possibilit\u00e0 di leggere le iscrizioni:\nSi \u00e8 cos\u00ec appurato che una caratteristica dell'alfabeto piceno \u00e8 quella di usare dei punti al posto dei segni che in altri alfabeti sono tratti o circoli: \nIl dibattito sul valore fonetico del segno e del segno \u00e8 comunque ancora aperto e non mancano opinioni discordanti.\nLe nuove interpretazioni delle lettere elencate sopra hanno portato a un deciso miglioramento della comprensione della lingua picena e, nel 1985, a una prima traduzione dei vari testi. Insieme a ci\u00f2, l'emergere di ulteriori testimonianze e il fiorire di nuovi studi permettono oggi di inserire la lingua in questione in sicuro ambito italico e quindi indoeuropeo, all'interno di un contesto locale comunque complesso e caratterizzato da un \"continuum\" linguistico.\nLa scrittura, in quasi tutte le iscrizioni ha un andamento bustrofedico, ossia non ha una direzione fissa, ma procede in un senso fino al margine scrittorio e prosegue a ritroso nel senso opposto, secondo un procedimento \"a nastro\", senza andare a capo; l'andamento ricorda quindi quello dei solchi tracciati dall'aratro in un campo. Nella riga di ritorno si nota il rovesciamento delle lettere. Fanno eccezioni due iscrizioni che comunque si differenziano anche per altre caratteristiche: si tratta dell'iscrizione del guerriero di Capestrano, l'unica posta su una scultura, il cui testo \u00e8 su una riga unica, e quella del cippo di Cures, l'unica paleo-sabellica sinora nota sul versante tirrenico, in cui si adotta l'uso di andare a capo. La scrittura bustrofedica \u00e8 tipica anche di altre lingue antiche.\nRelazione con la lingua di Novilara.\nNella necropoli di Novilara, che sotto tutti gli altri aspetti ha restituito reperti tipicamente piceni, \u00e8 attestata la cosiddetta lingua picena settentrionale o di Novilara, caratterizzata da un alfabeto diverso da quello sudpiceno e in genere dagli altri alfabeti italici.\nQuesta lingua ha un \"corpus\" di quattro iscrizioni, di cui solo due (o forse una sola) di accertata origine archeologica; pur essendo leggibile, \u00e8 ritenuta di natura oscura e dunque intraducibile; ci\u00f2 che \u00e8 sicuro \u00e8 che essa non \u00e8 correlata in alcun modo con la lingua picena meridionale. Nel 2002 una studiosa l'ha interpretata come greco arcaico ed \u00e8 arrivata cos\u00ec a proporre una traduzione della sua testimonianza pi\u00f9 importante, la stele di Novilara.\nClassificazione.\nIl piceno appare come un dialetto particolarmente prossimo all'umbro. Il nesso dialettale sarebbe per\u00f2 da rapportare a una fase arcaica dell'umbro, detta \"umbro antico\" o, perfino, \"osco-umbro\" non differenziato.\nLe iscrizioni picene risultano in effetti estese su un'area maggiore rispetto a quella che appare storicamente occupata dai Piceni, \"sconfinando\" verso sud in territorio vestino, peligno e marrucino, e sono ritenute spesso cronologicamente anteriori (\"ante\" V secolo a.C.) a quelle in tali altre variet\u00e0. Il quadro linguistico del medio versante adriatico risulta pertanto confuso, e ancora oggetto di ricerca.\n\"Corpus\" delle testimonianze.\nIl \"corpus\" delle iscrizioni del Sudpiceno \u00e8 finora costituito da ventisette iscrizioni su pietra o bronzo che vanno dal VI secolo a.C. fino al IV secolo a.C. La datazione \u00e8 stata stimata in base alle caratteristiche delle lettere e, quando \u00e8 stato possibile, al contesto archeologico.\nLa maggior parte delle iscrizioni sono incise su stele o su cippi di arenaria o calcare. Altre, invece, si trovano su statue o oggetti bronzei. Spesso sono relative a contesti funerari. In alcuni casi le iscrizioni sono frammentarie.\nSpesso i testi ricorrono alla deissi: il pronome \"io\" si riferisce talvolta al monumento, secondo lo schema tradizionale dell'iscrizione parlante; a volte invece si riferisce all'autore del testo. Il pronome \"tu\", similmente, a volte si riferisce al lettore e altre volte al destinatario dell'iscrizione. In alcuni testi si nota anche una ricerca di ritmicit\u00e0, ottenuta attraverso l'allitterazione di suoni o attraverso la ripetizione degli stessi suoni all'inizio di due o pi\u00f9 parole. In questi casi \u00e8 lecito pensare che la sintassi e la struttura del testo siano influenzate da questo intento, con ripercussioni sulla distribuzione naturale delle parole nel discorso.\nL'elenco completo \u00e8 il seguente, in cui ogni iscrizione \u00e8 preceduta dalla sigla con la quale \u00e8 nota in letteratura, formata dalla provincia di ritrovamento e da un numero progressivo. Come si pu\u00f2 notare, le collezioni pi\u00f9 ricche di iscrizioni sudpicene sono conservate nel Museo archeologico nazionale delle Marche e nel Museo archeologico nazionale d'Abruzzo.\nEsame di alcune stele ed esempi di traduzione.\nStele di Mondolfo.\nA Mondolfo, diversi decenni or sono, una stele picena era stata rinvenuta casualmente durante lo scasso di una vigna e poi, non riconosciuta come tale, utilizzata come sedile.\nDal 1982 al 2014 il presidente dell'Archeoclub di Mondolfo, Roberto Bernacchia, ne aveva ripetutamente e inutilmente segnalato la presenza agli enti proposti, fino a che, in seguito a sopralluoghi, nel 2016 finalmente il reperto \u00e8 stato preso in custodia dal Comando Carabinieri per la Tutela del Patrimonio Culturale di Ancona e infine esposto nel museo civico di Mondolfo.\nLa stele, ancora indecifrata, riveste una notevole importanza, perch\u00e9 sfata il pregiudizio che sostiene l'impossibilit\u00e0 di trovare stele picene a nord dell'Esino e getta nuova luce sulla lingua parlata dai Piceni delle attuali Marche settentrionali.\nStele di Loro Piceno.\nNella tabella sottostante, a titolo di esempio, si riportano il testo e le varie ipotesi di traduzione della stele di Loro Piceno (MC1), ritrovata nel 1943, durante la Seconda Guerra Mondiale, mentre erano in corso i lavori di demolizione di un piccolo edificio lungo la circonvallazione. \nPer quanto riguarda il significato, ci sono due termini oggetto di fitto dibattito: \"apaes\" e \"p\u00fap\u00fanis\", ricorrenti anche in altre epigrafi (con varie desinenze). Secondo alcuni studiosi i termini sembrano individuare ruoli pubblici, ma non \u00e8 facile da individuare e comprendere quali di preciso, riferendosi ad una realt\u00e0 che non conosciamo da questo punto di vista; c'\u00e8 anche chi sostiene l'ipotesi che \"p\u00fap\u00fanis\" sia un termine etnico che indica il nome del popolo piceno. Secondo altri, invece, \"Apaes\" \u00e8 un nome proprio e \"puupuunis\" si riferisce al tumulo o \u00e8 un aggettivo traducibile come \"eccellente\", \"illustre\".\nIl testo inizia sul lato destro della stele, in basso, e procede verso l'alto.\nStele di Bellante.\nL'iscrizione di Bellante (TE2) fu rinvenuta nel 1867 (o 1869) nell'alveo di un torrente, in una localit\u00e0 all'epoca denominata \"Castel S. Andrea\".\nL'iscrizione contorna una figura umana centrale, con le braccia poste in modo analogo a quelle del Guerriero di Capestrano. Nel 2019 ne \u00e8 stata realizzata una copia conforme da porre nel paese di ritrovamento. \nIl testo della stele \u00e8 riportato nella tabella seguente, con traslitterazione e una proposta di traduzione.\nIl testo inizia a fianco della gamba dell'immagine scolpita, in basso a sinistra, e procede verso l'alto.\nOrdinando le parole, la traduzione proposta \u00e8 dunque:\n\"Per via, vedete l'immagine (maschera, simulacro) di Titos Alios, sepolto in questo sepolcro\"\nL'\"immagine\" a cui si farebbe riferimento nell'iscrizione \u00e8 la figura a rilievo del defunto scolpita sulla stele; si veda la foto qui pubblicata.\nSecondo il filologo classico Calvert Watkins, il testo della stele di Bellante sarebbe uno dei primi esempi di poesia italica; l'affermazione \u00e8 basata sul fatto che nel testo esistono tre allitterazioni: \"viam - videtas, tetis - tokam, vepses - vepeten\".\nAlfabeto.\nSi presenta nella tabella seguente l'alfabeto piceno. Dato che alcune lettere sono interpretate diversamente dai vari autori citati in bibliografia, si segue l'interpretazione pi\u00f9 comune."}
{"id": "2732733", "revid": "874603", "url": "https://it.wikipedia.org/wiki?curid=2732733", "title": "Quotatura funzionale", "text": ""}
{"id": "2732734", "revid": "184755", "url": "https://it.wikipedia.org/wiki?curid=2732734", "title": "Peugeot Beb\u00e8", "text": ""}
{"id": "2732735", "revid": "339392", "url": "https://it.wikipedia.org/wiki?curid=2732735", "title": "Non sense", "text": ""}
{"id": "2732736", "revid": "287204", "url": "https://it.wikipedia.org/wiki?curid=2732736", "title": "Krist\u00f3f B\u00e1thory", "text": "Figlio primogenito di Istv\u00e1n VIII B\u00e1thory, appartenente al ramo Somly\u00f3 della dinastia, Krist\u00f3f B\u00e1thory segu\u00ec da presso la carriera militare e politica del giovane fratello Istv\u00e1n IX B\u00e1thory. Nel 1565 si schier\u00f2 in favore di Giovanni II d'Ungheria nella lotta per il trono d'Ungheria, distinguendosi per\u00f2 pi\u00f9 come militare che come diplomatico (a differenza del fratello Stefano). Nel 1571, quando Istv\u00e1n B\u00e1thory venne eletto voivoda di Transilvania, Krist\u00f3f venne fatto signore di Oradea, citt\u00e0 recentemente oggetto di contesa con i turchi. Nel 1576, quando Istv\u00e1n B\u00e1thory divenne Re di Polonia, Krist\u00f3f lo sostitu\u00ec sul trono di Transilvania.\nDalla moglie, Elisabetta Bocskai, figlia di Istv\u00e1n Bocskai, Krist\u00f3f ebbe:"}
{"id": "2732737", "revid": "363629", "url": "https://it.wikipedia.org/wiki?curid=2732737", "title": "Coro Edelweiss CAI di Torino", "text": "Il Coro Edelweiss del C.A.I. di Torino \u00e8 un coro maschile \"a cappella\" di genere tradizionale. Il repertorio \u00e8 quello dei canti di montagna e popolari dal 1800 ai giorni nostri.\nLa Storia.\nIl Coro Edelweiss del CAI di Torino nasce nel 1950 da un gruppo di giovani ed entusiasti amanti del canto di montagna. Col passare degli anni \u00e8 diventato una realt\u00e0 consolidata nel panorama corale italiano fino ad essere scelto nel 2006 come coro ufficiale nella cerimonia di apertura delle Olimpiadi invernali di Torino.\nConta oggi 35 elementi, tutti rigorosamente dilettanti. Nella sua lunga storia, ha visto passare oltre 180 coristi, 5 diversi maestri, ha eseguito centinaia di concerti in Italia e all'estero e inciso numerosi dischi e CD.\nL'obbiettivo del Coro Edelweiss \u00e8 portare il proprio contributo alla salvaguardia e alla conservazione del formidabile patrimonio artistico e culturale del canto di montagna. Il repertorio del Coro, che spazia su tutta l'ampia produzione dei canti tradizionali alpini, \u00e8 di circa 150 brani, di cui una trentina con armonizzazioni proprie. Allo scopo di salvaguardare la tradizione corale e popolare il coro \u00e8 diventato anche una ONLUS con l'intento di sottolineare il significato culturale e sociale della propria attivit\u00e0.\nA dicembre 2010 \u00e8 uscito, per celebrare i 60 anni del coro, un nuovo libro con un CD di 15 canti del Coro Edelweiss del CAI Torino. Il sessantennale del coro \u00e8 stata una ghiotta occasione per riscoprire l'immenso patrimonio di cultura e di musica racchiuso nei canti popolari di montagna. Nell'occasione, il Coro Edelweiss ha deciso di fornire a tutti gli appassionati una prima selezione di 24 brani, tutti con armonizzazioni originali Edelweiss, con spartito completo delle quattro voci maschili; i canti sono accompagnati da una breve ambientazione storica, da una ricca bibliografia e dove opportuno da una traduzione in lingua italiana. Il breve saggio del maestro Francesco Bianchi sulle caratteristiche tecniche dello \"stile delle armonizzazioni Edelweiss\" introduce al tema che ha visto i contributi al Coro di maestri armonizzatori quali Tullio Cavallero, Piercarlo Cerutti, Lino Fornelli, Sergio Travers, e buon ultimo Francesco Bianchi. Il volume contiene nella prima parte una serie di citazioni, che cercano di spiegare a tutti \"il senso del nostro cantare\", che affonda le sue radici nell'amore per la musica e per la montagna, ma anche nelle vibrazioni che l'autentico canto popolare sa proporre a distanza anche di decenni o di secoli. Una storia sintetica del Coro Edelweiss accompagnata da alcune significative fotografie completano il volume, un omaggio agli armonizzatori, agli autori e ai cori che, come nel caso della SAT, hanno segnato la via. Nel 2011 il coro \u00e8 citato nel libro \"La Montagna in Musica\" del maestro Andrea Gherzi tra i vari esempi di canto corale di montagna e partecipa anche al CD contenuto nell'opera con un'incisione del canto \"Signore delle cime\".\nL'Attivit\u00e0 concertistica.\nIl repertorio dei concerti del coro Edelweiss, tendenzialmente, \u00e8 nel segno della tradizione: canti di montagna dell'intero arco alpino si alternano a canti popolari piemontesi e ai classici brani degli alpini.\nGli uni e gli altri sono proposti nelle rielaborazioni, ricostruzioni ed armonizzazioni delle\ngrandi firme di questo genere musicale- Pedrotti, Usuelli, Pigarelli, Malatesta, Benedetti Michelangeli, De Marzi, Maiero\u2026- come pure in quelle espressamente realizzate per il Coro Edelweiss dai vari armonizzatori che hanno collaborato attivamente con l'attivit\u00e0 corale, non ultimi alcuni coristi del passato e, da ultimo, il maestro attuale Francesco Bianchi.\nNell'anno del cinquantenario, il maestro Azio Corghi ha espressamente dedicato al coro Edelweiss una composizione moderna di cinque brani intitolata \u201cAlpincord\u201d, con rielaborazione di brani dialettali del poeta Nino Costa. Il maestro Raf Cristiano ha composto una ninna nanna \u201cFa la nana\u201d su testi del corista Nicola Ambrosacchio; il maestro Luciano Di Giandomenico ha donato al Coro il celebre \"Va' pensiero\" di Giuseppe Verdi, armonizzato per voci maschili.\nSempre al maestro Luciano Di Giandomenico e a Vittorio Antonellini si deve \"La montagna incantata\", cantata per soprano, voce recitante, coro e orchestra, spettacolo di 70', che il Coro Edelweiss, con l'Orchestra Sinfonica Abruzzese, ha portato in scena a L'Aquila e a Torino all'Auditorium della RAI. Ideatore della cantata \u00e8 il maestro Vittorio Antonellini, Direttore Artistico dell'Istituzione Sinfonica Abruzzese e gi\u00e0 presidente delle Orchestre sinfoniche italiane. Il filo conduttore dello spettacolo, che si articola in quattro quadri (Scenari \u2013 Alpini in trincea \u2013 Mutamenti atmosferici \u2013 Festa al villaggio) sono le musiche originali composte dal maestro Luciano Di Giandomenico, giovane e talentuoso compositore abruzzese. Come abruzzese \u00e8 Francesco Zimei, che ha curato la selezione dei testi, con brani scelti tratti da opere significative di Massimo Mila, Mario Rigoni Stern, Primo Levi, Salvator Gotta, Piero Jahier, Mario Luzi, Cesare Pavese, Dino Buzzati e dello Zimei stesso. La voce recitante di Susanna Costaglione accompagna questo viaggio attraverso la letteratura alpina italiana del novecento.\nDa alcuni anni il coro Edelweiss, in collaborazione con la Biblioteca nazionale del Club Alpino Italiano e con il Museo nazionale della montagna, ha ideato e portato in scena una serie di r\u00e9cital col logo \u201cLeggere le montagne\u201d per attore recitante, coro, pianoforte, arpa, proiezione di immagini, dedicati ad autori significativi (Buzzati, Mila, Rigoni Stern, Samivel) o a temi di carattere alpino. \u00abAnche in Italia molti cori si sono Ispirati a quell'illustre modello, fra cui il coro Edelweiss, nato sessant'anni fa a Torino proprio in seguito all'entusiasmo suscitato da un concerto dei \"Satini\". A questo complesso della prima sezione italiana del CAI formuliamo l'augurio che possa continuare a proporre il patrimonio musicale popolare (e colto: svariati compositori gli hanno dedicato brani), mantenendo un alto livello pur rinnovandosi\u00bb.(Andrea Gherzi)\nNel maggio 2011, nell'auditorium Giorgio La Pira del Sermig (Servizio missionario giovani) di Torino, \u00e8 stata presentata, in prima e seconda nazionale, la cantata \"Gli Italiani delle montagne\" (Alpini, alpinisti e montanari per l'Unit\u00e0 d'Italia).\nPromossa dal CAI Torino e dal coro Edelweiss del CAI Torino, la cantata \u00e8 stata ideata dal maestro Vittorio Antonellini e dal compositore Luciano Di Giandomenico, con testi di Roberto Biondi e con la consulenza artistica ed organizzativa di Gianluigi Montresor.\nSi tratta di una composizione sinfonica originale di 70', nella quale vanno ad incastonarsi 10 brani corali, 2 brani solistici, numerose letture di testi espressamente ideati per la cantata.\nLa cantata si articola in diversi momenti: un prologo ed un epilogo (Manet Immota) racchiudono 5 aree tematico-temporali, come in un'ideale giornata che ripercorre alcuni snodi significativi del rapporto tra la gente di montagna e la storia d'Italia degli ultimi 150 anni: l'alba (dal Risorgimento alla prima guerra mondiale), il mezzogiorno (dalla prima alla seconda guerra mondiale), il tramonto (La seconda guerra mondiale fino all'armistizio), la notte (dal 1943 alla nascita della Repubblica), l'alba di un nuovo giorno (il dopoguerra).\nIn ciascuno di questi momenti storici, la gente di montagna \u2013 che indifferentemente chiameremo via via alpini o alpinisti o montanari\u00a0\u2013 ha fornito un contributo determinante alla creazione e alla crescita dell'Unit\u00e0 d'Italia: personaggi storici di rilievo e gente comune, cittadini appassionati e montanari solidi come la roccia, hanno onorato la bandiera italiana, con la vita di tutti i giorni e con gli eroismi dei giorni pi\u00f9 bui.\nA loro \u00e8 dedicata questa cantata, e a tutti gli italiani che ancor oggi credono che l'unit\u00e0 nazionale non sia un retaggio retorico del passato, ma una fonte perenne di impegno civile e di partecipazione democratica alla crescita morale ed economica dell'Italia, e di cui CAI ed ANA sono espressione concreta ed operativa non solo nel passato ma ancora ai giorni nostri.\nNon a caso il prologo e l'epilogo, che racchiudono la cantata, vanno sotto il nome di Manet Immota Immota manet, brano originale del maestro Di Giandomenico, che prende spunto dal motto della citt\u00e0 dell'Aquila, ferita dal terremoto del 2009, e che impavida resiste nonostante tutto, monito ed esempio per tutti gli italiani, per non cedere allo sconforto e, forte della solidariet\u00e0 nazionale che mai \u00e8 venuta meno, si propone come la metafora di un futuro migliore per tutta l'Italia.\nNel 2013 si occupa dell'organizzazione musicale dell'evento \"CAI 150\" per festeggiare i 150 anni del Club Alpino Italiano con il coordinamento di un concerto di tutti i cori CAI partecipanti nel weekend del 26-27 ottobre ed un concerto a chiusura dei festeggiamenti insieme con il coro CAI UGET di Torino"}
{"id": "2732738", "revid": "307923", "url": "https://it.wikipedia.org/wiki?curid=2732738", "title": "Lingua picena", "text": ""}
{"id": "2732739", "revid": "729019", "url": "https://it.wikipedia.org/wiki?curid=2732739", "title": "Strada statale 242 di Val Gardena e Passo Sella", "text": "La strada statale 242 di Val Gardena e Passo Sella (SS 242, in tedesco \"Gr\u00f6dner Stra\u00dfe\"), chiamata anche strada delle Dolomiti Gardenesi, \u00e8 una strada statale italiana che scorre nell'Alto Adige. Attraversa il paesaggio che nel 2009, \u00e8 stato insignito del titolo di Patrimonio mondiale Dolomiti.\nTracciato.\nLa strada statale 242 percorre il territorio del Trentino-Alto Adige per 36,700 km mettendo in comunicazione Canazei in val di Fassa con Selva di Val Gardena. Al chilometro 31, a Ponte Gardena, si stacca dalla strada del Brennero e attraversa tutta la Val Gardena, supera il Passo Sella a 2240 m e termina all'incrocio con la strada statale 48 delle Dolomiti tra Canazei e il Passo Pordoi. Rappresenta uno dei collegamenti pi\u00f9 importanti delle regioni dolomitiche. Il suo percorso fu parzialmente tracciato durante la prima guerra mondiale nella costruzione di una strada militare destinata principalmente al rifornimento della zona di confine.\nStoria.\nCostruzione della strada.\nNel 1914, anno dell'inizio del conflitto mondiale, l'impero austro-ungarico possedeva reti stradali poco sviluppate e difficilmente praticabili da autoveicoli e insufficienti da un punto di vista economico. Il Passo Sella non possedeva ancora nessun tipo di strada e l'approvvigionamento del fronte tirolese veniva effettuato tramite ferrovia. Per\u00f2 le vie esistenti non conducevano in nessun modo in prossimit\u00e0 della zona del fronte. La reale zona di confine era raggiungibile solamente tramite sentieri difficoltosi: a mantenere le posizioni in alta quota erano gli animali da soma ed i portatori, prigionieri di guerra che dovevano rifornire le prime linee. Tuttavia durante la stagione invernale e in caso di condizioni meteorologiche avverse la mancanza di rifornimenti poteva diventare parecchio critica.\nPer evitare di incappare in problemi dovuti all'assenza di rifornimenti al fronte la rete stradale doveva venire adeguatamente migliorata in modo da facilitare il trasporto dei materiali. Per questo nel luglio 1915 il comando dell\u2019Alpenkorps, present\u00f2 il progetto e il programma di costruzione per la strada del Passo Sella. Questi lavori vennero condotti e svolti in comune dai pionieri tedeschi, dalla truppa del genio austriaco e da diverse centinaia di prigionieri di guerra prevalentemente di provenienza russa. La realizzazione di questa strada rese le autocolonne i pi\u00f9 importanti mezzi di comunicazione per poter inviare velocemente materiali e rinforzi al fronte. Per quanto riguarda il trasporto al di fuori dei sentieri e delle strade transitabili, rimase ancora quello effettuato per mezzo di animali da soma o a spalla da parte di soldati e portatori.. Proprio per questo motivo in seguito fu progettata una rete di teleferiche.\nI prigionieri di guerra, impiegati nei lavori di costruzione della strada di Passo Sella prima ed in altri progetti in seguito, arrivarono in Val di Fassa nell'estate del 1915. Vennero fatti alloggiare in una baracca vicina all'hotel Pordoi, ad Arabba, il quale era stato trasformato in un ospedale da campo. Molti di questi prigionieri, nonostante fosse impedito dalla Convenzione di Ginevra, furono usati per il trasporto di materiali. Coloro che erano impiegati a livello statale e bellico erano trattati come bestie.. Venivano utilizzati in lavori estremamente faticosi con una quasi totale mancanza di cibo e sotto la severa e violenta sorveglianza di aguzzini che non di rado li torturavano e punivano. A volte, in preda alla fame, andavano a rubare nei campi, ma quando venivano scoperti, i proprietari li appendevano sugli alberi e li facevano scendere solo quando stremati. La condizione dei prigionieri di guerra venne in seguito definita un abbassamento ad un rango inferiore, animalesco, poich\u00e9 era stata tolta loro ogni dignit\u00e0 umana assieme ai pi\u00f9 elementari mezzi di sopravvivenza. Fortunatamente non tutti i prigionieri venivano trattati allo stesso modo, quelli pi\u00f9 fortunati venivano affidati alle famiglie della Val di Fassa affinch\u00e9 aiutassero con i lavori nei campi e nelle stalle. A questi ultimi fu tendenzialmente riservato un trattamento pi\u00f9 umano.\nNumericamente si parla di 422 prigionieri di guerra impiegati in cantieri stradali ed altri 150 utilizzati per la costruzione di sentieri sul Passo Sella nel 1915. Per poter attestare la presenza dei prigionieri di guerra durante il periodo di costruzione della strada si pu\u00f2 leggere a proposito di una piccola inserzione presente a lato della strada nel 1923 la quale riportava il fatto che nel 1915 in quel luogo erano presenti 500 prigionieri russi impegnati nella costruzione di essa. Non era raro che prigionieri assegnati alle famiglie fossero successivamente usati per la costruzione di strade e ferrovie. La loro vita fu di fame, miseria, stenti, malattie, punizioni e molti non sopravvissero alle inumane condizioni di lavoro. Anche se la loro presenza costitu\u00ec da un lato un problema economico, furono necessari per colmare le carenze di manodopera durante il periodo di guerra nel quale gli uomini erano a combattere.\nLa costruzione delle teleferiche.\nLe teleferiche mantenevano anche in inverno un efficiente collegamento di trasporti che poteva superare anche tratti di terreno impervio. Per rendere il rifornimento militare ancora pi\u00f9 efficiente vennero costruite, sempre durante l'anno 1915, delle teleferiche operanti attorno al gruppo del Sella che convergevano in una rete viaria. Si venne a creare in questo modo un sistema convergente di rifornimenti, che doveva in parte sostituire il trasporto su strada. Per lo sviluppo di questo progetto l'Alpenkorps cre\u00f2 un'apposita sezione \"vie di comunicazione\" composta da due comandi. Le funivie richiedevano un pesante lavoro di preparazione che inizi\u00f2 in agosto. Entrambi i comandi con il compito di realizzare le teleferiche vennero rinforzati con soldati appositamente destinati e soprattutto da centinaia di prigionieri, in gran parte russi, i quali arrivarono in 4000 nell'estate del 1915 in Val Gardena e furono in parte impiegati nei lavori di costruzione. Questi ultimi vivevano in baracche a Stetteneck . Dovettero svolgere le mansioni pi\u00f9 faticose e usuranti. Furono impiegati inizialmente per liberare dai metri di neve accumulati la strada e successivamente vennero utilizzati come cavalli da tiro per trascinare i materiali necessari per realizzare il progetto. \nI lavori delle prime teleferiche furono terminati, in seguito ad un estenuante lavoro soprattutto da parte dei prigionieri di guerra, nel settembre dello stesso anno. All'inizio del 1916 il lavoro era ultimato ed incominci\u00f2 a funzionare e a trasportare in modo rapido e sicuro i rifornimenti. Potevano trasportare ogni giorno un totale di 240 tonnellate di materiale.\nTurismo e sport.\nFin dal primo dopoguerra il Passo Sella \u00e8 una meta turistica rinomata dai turisti ed \u00e8 in particolare apprezzata per i suggestivi panorami del gruppo del Sella dominato dalle splendide Torri e l'indimenticabile veduta panoramica sul gruppo del Sassolungo, per la spettacolare fioritura del rododendro montano che avviene solitamente verso fine giugno e per i tramonti mozzafiato.\nAttualmente, con la variet\u00e0 delle sue strutture ricettive, dagli hotel ai rifugi, il Passo Sella \u00e8 una localit\u00e0 ricercata da chi desidera stare a contatto con la natura e praticare sport.\nDurante tutto l'anno la strada del Passo Sella \u00e8 una meta turistica gettonata soprattutto dagli sportivi. \nNella stagione invernale si pratica lo sci di discesa grazie alle splendide piste ed agli impianti di risalita. Sono inoltre molto apprezzate anche le escursioni con gli sci d'alpinismo o con le ciaspole lungo dei suggestivi percorsi.\nDurante la bella stagione \u00e8 molto frequentata dagli appassionati di ciclismo. Su questa strada \u00e8 passato per molte volte il Giro d'Italia. In estate si possono fare molte altre attivit\u00e0, in particolare il trekking \u00e8 praticabile su moltissimi sentieri.\nStrada statale 242 dir di Val Gardena e Passo Sella.\nLa strada statale 242 dir di Val Gardena e Passo Sella (SS 242 dir) \u00e8 una strada statale italiana che si snoda nell'Alto Adige.\nRappresenta la diramazione della strada statale 242 di Val Gardena e Passo Sella, che ha inizio al casello autostradale di Chiusa-Val Gardena dell'A22 Modena-Brennero e prosegue fino ad innestarsi sulla stessa SS 242 poco prima di Ortisei.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione \u00e8 passata dall'ANAS alla Provincia autonoma di Bolzano e alla Provincia autonoma di Trento per le tratte territorialmente competenti. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato."}
{"id": "2732741", "revid": "647919", "url": "https://it.wikipedia.org/wiki?curid=2732741", "title": "Lingua sud picena", "text": ""}
{"id": "2732746", "revid": "125297423", "url": "https://it.wikipedia.org/wiki?curid=2732746", "title": "Sabino Brunello", "text": "Ha vinto una European Club Cup nel 2019 con la Obiettivo Risarcimento Padova e due Mitropa Cup con la nazionale italiana.\nHa partecipato con l'Italia a sette olimpiadi degli scacchi dal 2006 al 2018, ha vinto 28 partite, pareggiate 22 e perse 15.\n\u00c8 fratello maggiore di Roberta, campionessa italiana nel 2006, e di Marina, Grande Maestro Femminile, Maestro Internazionale e campionessa italiana nel 2008 e 2018.\nBiografia.\nComincia a giocare a scacchi all'et\u00e0 di otto anni sotto la guida del padre Angelo, un appassionato dilettante. Ottiene il primo importante successo vincendo nel 2002 a Bratto, all'et\u00e0 di 13 anni, il Campionato italiano under-18.\nPrincipali risultati.\nNel 2002 vince il torneo San Giorgio su Legnano scacchi ed \u00e8 pari secondo al Campionato Italiano under-20 di Bratto. L'anno successivo partecipa al Campionato del mondo U18 di Heraklion in Grecia e riceve dalla FSI il prestigioso premio \"Gioacchino Greco\".\nNel 2004 vince il torneo di Chiaravalle, con una performance Elo di oltre 2600 punti.\nNel 2005 ottiene la sua prima norma di MI a Verona, seguita da una seconda norma alla Mitropa Cup, in Austria. Al mondiale under-16 arriva sedicesimo, vincendo poi a Senigallia il 37\u00ba Campionato italiano a squadre con la squadra \"A.D.S. Vestina Penne\".\nL'anno seguente consegue la terza norma di MI a Verona, che gli vale la definitiva conferma del titolo. Partecipa con ottimi risultati alle Olimpiadi di Torino 2006 nella squadra Italia 2 assieme ai coetanei Denis Rombaldoni, Niccol\u00f2 Ronchetti e Daniele Vocaturo, vincendo la medaglia d'oro per la fascia C. Sempre nel 2006 \u00e8 sedicesimo al mondiale Under 20 di Erevan.\nNel 2007 ottiene la sua prima norma di Grande maestro al Campionato dell'Unione Europea ad Arvier. Al campionato italiano under-20 di Fiuggi \u00e8 1\u00ba-3\u00ba con Niccol\u00f2 Ronchetti e Denis Rombaldoni, ma il titolo va a Ronchetti per lo spareggio Buholz. Conquista il secondo posto nel 67\u00ba Campionato italiano assoluto di Martina Franca (dietro a Fabiano Caruana, che per\u00f2 batte nell'incontro diretto).\nNel 2008 \u00e8 componente della squadra italiana alle Olimpiadi di Dresda.\nIn febbraio 2009 ottiene la seconda norma di GM al torneo di Cannes. In marzo vince il 15\u00ba torneo internazionale di Verona. In maggio vince per la seconda volta, con la squadra Obiettivo Risarcimento Padova, il Campionato italiano a squadre. Nella lista FIDE di novembre 2009 \u00e8 terzo del ranking italiano, con 2507 punti Elo.\nNel 2010, in marzo, \u00e8 primo degli italiani con 6,5/11 al Campionato europeo individuale di Fiume. In maggio \u00e8 nella squadra che vince la Mitropa Cup. In agosto, al torneo di Bratto, ottiene la terza e definitiva norma di Grande Maestro. Il titolo \u00e8 stato ratificato in ottobre nel Congresso FIDE di Chanty-Mansijsk.\nIn dicembre 2010 riceve dal Presidente della FSI Gianpietro Pagnoncelli una medaglia d'oro per meriti sportivi.\nIn aprile 2011 a Spoleto vince il Campionato Italiano a squadra con la squadra Scavolini-Siviglia Pesaro e a Fano il suo primo Campionato Italiano Semilampo. In giugno 2011 vince la prima edizione del \"Festival delle Stelle\" di Cagliari davanti a diversi grandi maestri, tra cui Jan Timman e Sergio Mariotti. In settembre vince il Torneo Internazionale Citt\u00e0 di Biella con 4,5 su 5. In novembre contribuisce significativamente allo storico 8\u00ba-11\u00ba posto dell'Italia al Campionato Europeo a squadre con una performance di 2711 (4 vittorie, 3 pareggi e 1 sconfitta).\nIn gennaio 2013 vince il torneo C del prestigioso Tata Steel di Wijk aan Zee con il punteggio record di 11 su 13, superando il favorito in base all'Elo, l'argentino Fernando Peralta. In aprile a Fano, vince il Campionato Italiano Semilampo (15'). In luglio vince il 12\u00ba Open Internazionale Citt\u00e0 di Bergamo, superando dopo questo risultato 2600 punti nella classifica Elo FIDE, secondo italiano assoluto. In agosto ha partecipato alla Coppa del Mondo che si \u00e8 disputata a Troms\u00f8 ma \u00e8 uscito al primo turno, eliminato dal GM ucraino Pavlo El'janov.\nIn aprile, a Fano, vince il Campionato Italiano Semilampo (15') e lampo (3'+2\"). In settembre 2014 vince l'open di Durban e in novembre si \u00e8 classificato terzo nell'open di Durazzo, dietro a Zdenko Ko\u017eul e Kiril Georgiev.\nDiventa Campione Italiano Rapid 30' nell'aprile 2015 a Fano presso la quale si \u00e8 svolto il Campionato Italiano rapid. Nella stessa sede si classifica secondo nel torneo lampo 3 minuti + 2\u00a0s, preceduto da Michele Godena.\nIn giugno 2015 ottiene il secondo posto nell'open di Porto Mannu. In settembre 2015 ottiene il secondo posto nell'open \"12th Battle of Crete\" di Chania, come al Palio delle Contrade di Monselice in cui rappresenta la Contrada di S.Bortolo.\nNel febbraio 2016 a Corte Palasio vince a punteggio pieno (5 punti su 5), il 1\u00ba Festival scacchistico Internazionale Oltreadda. Il 18 febbraio vince ad Amsterdam il torneo blitz che anticipa il torneo chiuso 8\u00ba Batavia Chess Tournament con 8 punti su 9, per poi concludere il torneo principale al terzo posto.\nNell'aprile 2016 a Fano diventa per la seconda volta Campione Italiano rapid (30'), con 6,5 punti, superando per spareggio tecnico Francesco Rambaldi, nelle categorie Semilampo (15') e lampo (3'+2 sec.) si piazza secondo dietro a Rambaldi. In giugno ottiene nuovamente il secondo posto nell'open di Porto Mannu.\nNell'aprile 2017 a Acqui Terme vince per la terza volta consecutiva il titolo di Campione Italiano rapid (30') e per la seconda quello lampo (3'+2 sec.) . In maggio a Gallipoli vince il Campionato italiano di scacchi a squadre con la squadra del Obiettivo Risarcimento Padova.\nTra marzo e aprile 2018 ottiene il secondo posto sia nel Campionato Italiano Rapid con 6 punti su 7 che nel lampo con 8,5 su 11 e infine nel semilampo con 7,5 su 9. In maggio a Gallipoli vince ancora il Campionato italiano di scacchi a squadre con la squadra del Obiettivo Risarcimento Padova e il 7\u00ba Open Internazionale del Salento con 7,5 punti su 9. In giugno a Isola di Capo Rizzuto vince con l'Italia la Mitropa Cup. A luglio la vittoria nel torneo rapid Rapid@mente di Vimercate, gli permette di superare quota 2700 punti nella classifica FIDE Elo Rapid, entrando tra i primi 50 giocatori del mondo in questa categoria.\nA settembre 2018 \u00e8 terzo al Festival Internazionale citt\u00e0 di Trieste, dietro a Sumets Andrey e Vladimir Burmakin.\nA ottobre gioca in 4\u00aa scacchiera per la Nazionale alle Olimpiadi, ottenendo 5 punti nelle 9 partite giocate (+4 =2 -3).. Lo stesso mese gioca a Porto Carras per la Obiettivo Risarcimento Padova nella Coppa europea per club, ottenendo 2,5 punti (+2=1-2) nelle 5 partite giocate.\nNel marzo 2019 vince il Campionato Danese a squadre con il Team Xtracon K\u00f8ge. In maggio a Bressanone vince ancora il Campionato italiano di scacchi a squadre con la squadra del Obiettivo Risarcimento Padova. In novembre vince a Dulcigno la 35\u00aa Coppa europea per club con la squadra di Obiettivo Risarcimento Padova.\nNel maggio del 2021 vince la Mitropa Cup con la nazionale italiana, totalizzando 2,5 punti su 5.\nStatistiche e ranking.\nNella lista FIDE di settembre 2013 ha ottenuto 2.617 punti Elo, proprio record personale, secondo degli italiani dopo Fabiano Caruana.\nNella lista FIDE di maggio 2021 ha un punteggio Elo di 2519 punti, che lo inserisce al quinto posto tra gli italiani.\nOpere.\n\u00c8 autore di due libri:\nVita privata.\nVive con la famiglia a Rogno, in provincia di Bergamo."}
{"id": "2732750", "revid": "1573940", "url": "https://it.wikipedia.org/wiki?curid=2732750", "title": "Nikolaj Men\u0161utkin", "text": "Biografia.\nA sedici anni termina gli studi alla Petrischule ed entra all'Universit\u00e0 di San Pietroburgo dove si laurea in chimica nel 1862. Completa la sua formazione in Germania e Francia: all'Universit\u00e0 di Tubinga con Adolph Strecker (1862), all'Universit\u00e0 di Parigi con Adolph Wurtz (1864) e all'Universit\u00e0 di Marburgo con Hermann Kolbe (1865). Tornato in patria riceve un master per la sua attivit\u00e0 di ricerca all'estero e consegue il dottorato in chimica. Nel 1869 diviene professore all'Universit\u00e0 di San Pietroburgo.\nL'attivit\u00e0 scientifica.\nPer la sua tesi di dottorato Men\u0161utkin studi\u00f2 le reazioni degli acidi di fosforo scoprendo che gli idrogeni non sono equivalenti. Ma la sua fama deriva soprattutto dalla scoperta della reazione che porta alla formazione di ammonio quaternario a partire da un'ammina terziaria."}
{"id": "2732754", "revid": "200568", "url": "https://it.wikipedia.org/wiki?curid=2732754", "title": "Nikolai Menshutkin", "text": ""}
{"id": "2732757", "revid": "6923", "url": "https://it.wikipedia.org/wiki?curid=2732757", "title": "Hill Holder", "text": ""}
{"id": "2732764", "revid": "80339", "url": "https://it.wikipedia.org/wiki?curid=2732764", "title": "Viktor Khristenko", "text": ""}
{"id": "2732776", "revid": "287204", "url": "https://it.wikipedia.org/wiki?curid=2732776", "title": "Hal Clement", "text": "Biografia.\nNato a Somerville nel Massachusetts, dopo aver studiato all'Universit\u00e0 di Harvard, dove ottenne il bachelor in astronomia, e aver condotto studi in chimica, inizia la sua carriera come scrittore di fantascienza e sin dal primo racconto pubblicato si mette in luce come autore caratterizzato da un approccio molto rigoroso nell'estrapolazione scientifica. Esordisce con il racconto \"Proof\", pubblicato nel giugno 1942 sulla rivista \"Astounding Science Fiction\". La sua opera pi\u00f9 famosa resta il romanzo Stella doppia 61 Cygni (\"Mission of Gravity\", 1954). Altre opere degne di nota sono \"Luce di stelle\" (\"Star Light\") che nel 1971 fu candidata al premio Hugo per il miglior romanzo e \"Il cerchio di fuoco\" (\"Cycle of Fire\"). Interessante \u00e8 anche il romanzo del 1950 \"Strisciava sulla sabbia\" (\"Needle\"), che avr\u00e0 un seguito nel 1978, \"La cura impossibile\", (\"Through the Eye of a Needle\"), e che rappresenta un buon esempio di juvenile, genere nel quale nel corso degli anni cinquanta e sessanta furono attivi molti importanti scrittori di fantascienza americani (tra i quali si segnalano Robert A. Heinlein, Isaac Asimov e Lester Del Rey.\nNell'articolo \"Whirligig World\", pubblicato originariamente su \"Astounding Science Fiction\" nel giugno del 1953, Clement descrive il suo approccio nello scrivere una storia di fantascienza:"}
{"id": "2732778", "revid": "287204", "url": "https://it.wikipedia.org/wiki?curid=2732778", "title": "Carcas\u00ec", "text": ""}
{"id": "2732780", "revid": "287204", "url": "https://it.wikipedia.org/wiki?curid=2732780", "title": "Carcasi", "text": ""}
{"id": "2732781", "revid": "200568", "url": "https://it.wikipedia.org/wiki?curid=2732781", "title": "Sergei Winogradsky", "text": ""}
{"id": "2732786", "revid": "115421963", "url": "https://it.wikipedia.org/wiki?curid=2732786", "title": "Storia di Lecce", "text": "Origini mitologiche.\nLa leggenda tramanda che gi\u00e0 prima della guerra di Troia esistesse una citt\u00e0 fondata da Malennio, 1211 anni prima della nascita di Cristo. Dopo la distruzione di Troia, fu occupata da Lictio Idomeneo che, oltre a darle il nome, ne introdusse la cultura greca.\nDalla preistoria ai Messapi.\nGli studi e le ricerche effettuate negli ultimi anni, hanno rivelato che il Salento era abitato gi\u00e0 nel Paleolitico medio. Le pi\u00f9 antiche testimonianze del primo nucleo abitativo di Lecce si riferiscono a nuclei di capanne della prima fase dell'et\u00e0 del ferro (VIII-VI secolo a.C.), individuati in occasione di scavi per la messa in opera di impianti elettrici e di canalizzazione. La trasformazione di questo primo insediamento in un abitato di tipo urbano, di cui si ignora il nome antico, avviene nel corso degli ultimi decenni del IV secolo a.C., momento in cui alcuni abitati vicini, come Cavallino e Rudiae, cessano di vivere o manifestano un periodo di decadenza. La citt\u00e0 si dota di potenti mura difensive, lunghe 3\u00a0km e spesse 5 metri; la cinta muraria, della quale sono stati individuati alcuni tratti presso Porta Napoli, via Adua, Viale Lo Re e via Manifattura Tabacchi, \u00e8 realizzata in grandi blocchi di calcare locale posti in opera di testa e racchiude un'area di circa 50 ettari.Pur in assenza di elementi sicuri, la documentazione che proviene da altri centri del Salento suggerisce anche per Lecce l'immagine di un paesaggio urbano caratterizzato da un tessuto abitativo discontinuo, servito da assi viari non rettilinei e alternati con spazi agricoli, luoghi di culto e necropoli.\nLe necropoli, come d'uso comune nella Messapia, si estendevano sia all'esterno che all'interno delle mura, alternandosi ai nuclei di abitazioni. Le tombe sono scavate nella roccia e si presentano come fosse rettangolari o come ampie camere ipogee la cui decorazione testimonia l'elevato rango sociale delle famiglie dei defunti. Delle poche tombe a camera rinvenute nell'area del centro storico si menzionano l'Ipogeo Palmieri, nel giardino di Palazzo Guarini, e quella nei sotterranei della Banca d'Italia.\nIl periodo romano.\nLa fine della Guerra Sociale e l'estensione della cittadinanza romana a gran parte dell'Italia (89 a.C.) provocano l'inserimento della Messapia nel territorio romano e innescano una serie di trasformazioni economiche ed urbanistiche che causeranno la perdita della forma urbana da parte di molti centri, pur all'interno di una sostanziale continuit\u00e0 di vita. Dopo la conquista romana nel III secolo a.C., la citt\u00e0 latinizz\u00f2 il suo nome in \"Lupiae\" e dopo l'89 a.C. pass\u00f2 da \"statio militum\" a \"municipium\" (con l\u2019iscrizione dei nuovi cittadini alla trib\u00f9 \"Camilia\") retto da \"Quattuorviri\" con potest\u00e0 giusdicente. L'applicazione delle leggi municipali, ed in particolare il divieto di seppellire all'interno dell'abitato, impone infatti l'abbandono delle aree funerarie poste all'interno delle mura, permette una continuit\u00e0 d'uso di quelle esterne e causa la formazione di nuove necropoli. Successivamente ottenne la promozione a \"colonia\" guidata da \"duumviri\".Un breve soggiorno di Ottaviano a Lecce e la verificata possibilit\u00e0 da parte del futuro imperatore di poter contare sull'amicizia e sulla fedelt\u00e0 di esponenti dell'aristocrazia messapica locale hanno rappresentato verosimilmente le premesse per un\u2019ulteriore e pi\u00f9 profonda trasformazione, motivata dalla decisione da parte di Augusto di assegnare a Lupiae un ruolo eminente rispetto alle altre citt\u00e0 messapiche, all'interno di un pi\u00f9 ampio progetto di riorganizzazione territoriale della penisola salentina. Negli ultimi anni del I secolo a.C. Lupiae viene infatti interessata da alcuni interventi costruttivi di vasta portata, tutti concentrati in uno stesso settore e chiaramente finalizzati a trasformare l'abitato messapico in una \"citt\u00e0 romana\": in una stretta successione topografica sono costruiti l'anfiteatro, il teatro e un tempio, forse dedicato ad Apollo.\nAccanto all'assunzione di aspetti tipici dell'urbanistica romana Lupiae continua a conservare e utilizzare strutture dell'abitato messapico. Queste ultime sono rappresentate dalla cinta muraria con le porte, dalle necropoli e, molto probabilmente, dal tessuto stradale interno. Alcuni studiosi hanno proposto di attribuire a Lupiae un impianto urbanistico ortogonale, simile a quelli solitamente ricorrenti nelle citt\u00e0 romane di nuova fondazione. L'asse portante dell'impianto sarebbe costituito dal tratto urbano della via Appia Traiana, identificato con il tracciato che oggi si sviluppa da Porta Napoli attraverso via Palmieri e vico dei Sotterranei. Ricerche archeologiche recenti, tuttavia, hanno tolto validit\u00e0 agli elementi che davano sostegno alla precedente ipotesi: Porta Napoli \u00e8 risultata essere una creazione posteriore all'et\u00e0 messapica e romana; il tracciato di vico dei Sotterranei \u00e8 occupato da una serie di mosaici pavimentali attribuibili a una ricca domus del V secolo Inoltre il rinvenimento di un tratto di strada basolata di et\u00e0 imperiale, il cui tracciato nordest-sudovest non si inserisce nella maglia ortogonale proposta, fanno decadere l'ipotesi.\nNel corso dell'et\u00e0 imperiale, e in particolar modo nel II secolo, sono sempre pi\u00f9 numerosi gli interventi finalizzati ad arricchire l'arredo urbano (teatro, anfiteatro, terme) e Lupiae si qualifica con sempre maggiore evidenza come il centro urbano pi\u00f9 importante del Salento, accanto alla colonia latina di Brindisi. Traiano inserisce Lupiae nell'ultimo tratto della Via Traiana (Via Traiana Calabra) che conduce da Brindisi a Otranto, nuovo porto di collegamento con l'oriente. L'imperatore Adriano la dot\u00f2 anche di un porto nella vicina rada di San Cataldo. All'imperatore Marco Aurelio Antonino (161-180) di origini salentine, egli infatti si riteneva discendente di Malennio, si deve il benessere economico e l'ampliamento della citt\u00e0. Questo ruolo sembra perdurare fino al V-VI secolo quando anche a Lupiae, come in tutto il mondo antico, si assiste alla ridefinizione funzionale del centro urbano, in parte legata alla diffusione del Cristianesimo con conseguente moltiplicazione degli edifici di culto.\nIl Medioevo.\nCon la caduta dell'impero romano d'occidente, la citt\u00e0 conobbe un lento declino, causato dalle varie dominazioni. Dopo prima dominazione ostrogota, fu coinvolta nella guerra tra goti e bizantini. Fu saccheggiata da Totila, re ostrogoto, nel 542 e nel 549 e pass\u00f2 sotto il dominio dell'Impero Romano d'Oriente per cinque secoli. Successivamente si avvicendarono i Saraceni, i Longobardi, gli Ungari e gli Slavi.\nFu la conquista normanna a far rinascere Lecce, quale centro commerciale, ed estese il suo territorio sino a diventare capoluogo del Salento. Infatti, a partire da Goffredo d'Altavilla (1053) i conti normanni vi tennero corte e qui nacque l'ultimo re normanno, Tancredi di Lecce, che ottenne il titolo di conte di Lecce dal 1149 al 1194, con un intervallo dal 1154 al 1169 in cui fu in esilio a Costantinopoli. Tancredi, figlio naturale di Ruggero III di Puglia (1118-1148) e di Emma figlia di Accardo II, conte di Lecce, sarebbe poi divenuto re di Sicilia. Dalla figlia di Tancredi, Elvira Maria Albina sposata con Gualtieri III di Brienne, la contea di Lecce pass\u00f2 a questa famiglia e nel 1384 a Maria d'Enghien (erede delle famiglie d'Enghien e Brienne), in quanto figlia di Giovanni d'Enghien e nipote di Isabella di Brienne.\nCol matrimonio di lei con Raimondo Orsini Del Balzo, conte di Soleto e dal 1393 al 1406 principe di Taranto, tutto il Salento (attuali provincie di Lecce, Brindisi e Taranto) fu unificato in uno dei feudi pi\u00f9 grandi e importanti d'Italia.\nA lei si deve il riordino delle attivit\u00e0 economiche e amministrative della citt\u00e0 di Lecce, con l'emanazione il 14 luglio 1445 degli Statuta et capitula florentissimae civitatis Litii.Alla morte di Maria d'Enghien (1446) la contea di Lecce pass\u00f2 al figlio Giovanni Antonio Orsini Del Balzo, che intanto aveva ereditato nel 1420 il Principato di Taranto, per poi confluire dopo il 1463 nel Regno di Napoli. Infatti alla morte di Giovanni Antonio Orsini, conte di Lecce, il re Ferrante in persona, come marito di una sua nipote, si nomin\u00f2 erede delle ricchezze dell'Orsini. Per questo motivo, il re giunse nel Salento e come il Viterbo ci fa sapere: \"...re Ferdinando venio di Taranto, pass\u00f2 ad Nerito e Gallipoli, et de Gallipoli and\u00f2 ad Otranto, visitando le fortalizi, et omne loco dello Principe, et alle 11 dicto (dicembre) entrao ad Lezze, et pe omne loco fu receputo sotto pallio de broccato d'oro et carmosino, et se mostrao le omne benigno et gratiuso\".\nDagli Aragonesi all'Unit\u00e0 d'Italia.\nAragonesi.\nMorto Giovanni Antonio Orsini Del Balzo nel 1463, Ferrante d'Aragona, poich\u00e9 la citt\u00e0 era diventata demaniale, concede a Lecce e ai suoi cittadini una serie di benefici: diviene centro tra i pi\u00f9 importanti con uffici pubblici e giudiziari che avevano giurisdizione sulla Terra d'Otranto e su Matera. A seguito della congiura dei Baroni nel 1486-1487 vengono eliminati tutti i grandi feudatari del Regno e le varie contee assegnate ad alleati degli Aragonesi con esclusione di Lecce, Brindisi, Taranto, Otranto e Gallipoli che dipendono direttamente dalla corona tramite un governatore.\nA partire dal XV secolo ebbero particolare fortuna le attivit\u00e0 commerciali: Lecce in particolare ospitava tra le sue mura influenti comunit\u00e0 di mercanti Veneziani, Genovesi, Ragusei, ecc. I Veneziani crearono a Lecce e nella contea una loro colonia ed una loro Chiesa presso la piazza del Mercato (attuale Sant'Oronzo), dove esercitavano le loro industrie ed i loro commerci. Fin dal 1543, la colonia veneziana era cos\u00ec prospera che innalz\u00f2, sulla sua chiesa leccese, il leone di San Marco. I Veneziani costruirono anche i loro palazzi signorili; tra tutti, si ricorda Il Sedile (1592).\nIn seguito alle incursioni turche nel Salento, Lecce fu fortificata da Carlo V con un grandioso Castello e con una possente cinta bastionata. Sempre nel Cinquecento si diede il via alla costruzione di moltissime strutture religiose. Inizi\u00f2 cos\u00ec una fiorente attivit\u00e0 artistica fra XVI e XVIII secolo, che fece di Lecce uno dei centri pi\u00f9 significativi del barocco. In epoca spagnola la citt\u00e0 - elevata da Carlo V al rango di capoluogo dell'intera Puglia - si trasform\u00f2 in un vero e proprio cantiere a cielo aperto, per le tante opere civili e religiose che i privati, il clero e le congregazioni ecclesiastiche permisero di erigere, in un crescendo di opere sempre pi\u00f9 belle ed importanti.\nAgli inizi del XVII secolo, la situazione economica, nonch\u00e9 l'attivit\u00e0 agricola nelle mani della nobilt\u00e0 e del clero, determinarono una grave crisi che culmin\u00f2 nell'insurrezione popolare del 1647. In concomitanza con i moti di Napoli, il Re Filippo IV pretese l'arruolamento dei giovani di circa 18 anni. La citt\u00e0 insorse con l'aiuto di nobili filoangioini ma la rivolta fu soffocata nel sangue con l'intervento militare del Duca di Conversano e Nard\u00f2, Giangirolamo Acquaviva che approfittando dell'occasione fece eliminare molti avversari politici e numerosi sacerdoti.\nUna tremenda epidemia di peste funest\u00f2 il Regno di Napoli nel 1656. Le vittime furono migliaia ovunque, ma la provincia di Terra d'Otranto fu miracolosamente risparmiata. La popolazione attribu\u00ec lo scampato pericolo all'intercessione di Sant'Oronzo, che fu poi per questo proclamato patrono di Lecce e della provincia.\nBorboni e Unit\u00e0 d'Italia.\nLa dominazione borbonica inizi\u00f2 nel 1734 con il re Carlo III che pass\u00f2 presto al trono di Spagna e successivamente con Ferdinando IV. Con i Borboni si ebbe un periodo di crescita economica, si apportarono modifiche alla struttura amministrativa, si limitarono i privilegi e le immunit\u00e0 al clero e furono requisiti i ricchi patrimoni dei Gesuiti, espulsi nel 1767.\nNel 1799, dopo aver aderito per due giorni soltanto alla Repubblica napoletana, ritorna alla fedelt\u00e0 di Ferdinando IV. Qualche anno dopo, nel 1806, con la conquista del Regno delle Due Sicilie da parte di Giuseppe Bonaparte, vennero attuate una serie di riforme che videro la soppressione degli ordini religiosi e la conversione dei numerosi conventi in locali destinati ad ospitare uffici pubblici. A Lecce il convento dei Celestini fu destinato all'Intendenza, il Collegio dei padri Gesuiti fu trasformato in sede degli uffici giudiziari e il Monastero dei Teatini fu utilizzato dapprima come caserma, poi come scuola e infine come sede di uffici municipali.\nUna ventata d'aria nuova fu portata da Gioacchino Murat cognato di Napoleone ed il rilancio dell'economia avvenne principalmente durante il periodo napoleonico (1806-1815) grazie ad importanti provvedimenti come l'abolizione del feudalesimo, la ristrutturazione dei latifondi e una pi\u00f9 adeguata distribuzione delle terre pubbliche. L'abolizione della feudalit\u00e0 non signific\u00f2 la fine della nobilt\u00e0, che continu\u00f2 a spadroneggiare per buona parte del secolo XIX, anche dopo la spedizione dei Mille e l'Unit\u00e0 d'Italia.\nCon la Restaurazione e il ritorno dei Borboni, prese piede il fenomeno del brigantaggio. Il diffondersi delle idee risorgimentali si tradusse nella costituzione di diverse societ\u00e0 segrete come la Carboneria.\nQuando nel 1860 il re Francesco II delle Due Sicilie cadde sotto l'impeto garibaldino, il Salento fu annesso al regno d'Italia e con la legge del 20 marzo 1865 ottenne autonomia amministrativa con la creazione della provincia di Lecce, che ricalcava i confini dell'antica Terra d'Otranto.\nNovecento.\nCon l'avvento del Fascismo, furono istituite le due nuove province, la provincia di Taranto con decreto del 2 settembre 1923 n.1911, e quella di Brindisi con la legge 22 dicembre 1927, ma l'egemonia amministrativa e culturale di Lecce continu\u00f2 per\u00f2 a esercitarsi grazie alla presenza in citt\u00e0 dell'unica sede del Tribunale e dell'unica Universit\u00e0 del territorio."}
{"id": "2732794", "revid": "37056", "url": "https://it.wikipedia.org/wiki?curid=2732794", "title": "Isole Nicobare", "text": ""}
{"id": "2732797", "revid": "110157", "url": "https://it.wikipedia.org/wiki?curid=2732797", "title": "Villa Lazzaroni", "text": "Villa Lazzaroni \u00e8 un parco nella citt\u00e0 di Roma. Si trova nel quartiere Appio-Latino e pi\u00f9 precisamente nella zona denominata Alberone, nel territorio del Municipio Roma VII."}
{"id": "2732799", "revid": "110157", "url": "https://it.wikipedia.org/wiki?curid=2732799", "title": "Ipogeo Palmieri", "text": "L'ipogeo Palmieri, esempio di architettura funeraria messapica, \u00e8 una struttura funeraria a ipogeo situata a Lecce, visitabile all'interno del giardino di palazzo Guarini, lungo via Palmieri.\nStoria.\nRinvenuta nel 1912 da un appassionato di antichit\u00e0 locali, la tomba apparve gi\u00e0 priva di corredo, depredata probabilmente nel corso del XVI secolo, epoca a cui risalgono alcune iscrizioni graffite sulle pareti del corridoio d'ingresso e delle celle.\nSulla base di confronti stilistici e tipologici, per la tomba leccese, realizzata evidentemente per una famiglia locale aristocratica, \u00e8 stata proposta una cronologia agli inizi del III secolo a.C.\nDescrizione.\nL'ipogeo \u00e8 composto da tre ambienti disposti intorno ad un vestibolo; le stanze presentano una decorazione pittorica bipartita: uno zoccolo di colore scuro delimitato da una doppia fascia di colore rosso, che continua anche sugli stipiti, ed una zona superiore decorata con due file di riquadri rossi. Si conservano ancora i sei capitelli che decoravano gli stipiti delle porte. Il soffitto \u00e8 ricavato con lastroni litici di grandi dimensioni.\nLungo il corridoio di accesso alla tomba corrono due fregi scultorei a bassorilievo. Il fregio figurato si compone di due lunghe lastre figurate, marginate sul lato superiore da una cornice ed una file di ovuli; il suo discreto stato di conservazione consente la lettura abbastanza precisa di ci\u00f2 che vi \u00e8 raffigurato, ovvero un combattimento tra guerrieri a piedi e a cavallo. Il fregio floreale, incassato nella parete opposta, \u00e8 costituito da tre lastre: al centro, emergente da un cespo d'acanto, un volto femminile con copricapo, associato a due steli che si snodano ai suoi lati occupando tutta la lunghezza del fregio."}
{"id": "2732800", "revid": "15756", "url": "https://it.wikipedia.org/wiki?curid=2732800", "title": "Corecom Lazio", "text": "Il Corecom Lazio \u00e8 organo funzionale dell'Autorit\u00e0 per le Garanzie nelle Comunicazioni ed \u00e8 altres\u00ec organo di consulenza e di gestione della Regione Lazio in materia di sistemi convenzionali o informatici delle telecomunicazioni e radiotelevisivo.\nDescrizione.\nIl Corecom \u00e8 composto da: a) il Presidente, Ing. Michele Petrucci, nominato dal Presidente della Giunta Regionale, sentita la competente commissione consiliare permanente; b) quattro componenti designati dal Consiglio Regionale, in modo che sia garantito il ruolo delle opposizioni consiliari.\nIl Corecom, al fine di assicurare le necessarie funzioni di governo, di garanzia e di controllo in tema di comunicazione demandate dall'articolo 1, comma 13 della L. n. 249/1997 in quanto funzionalmente organo dell'Autorit\u00e0, \u00e8 titolare di funzioni proprie e di funzioni delegate. \nCome funzioni proprie, il Corecom esercita quelle ad esso conferite dalla legislazione nazionale e regionale. Le funzioni originariamente delegate dall'Autorit\u00e0 per le garanzie nelle Comunicazioni sono invece: 1) la vigilanza in materia di tutela dei minori nell'ambito radiotelevisivo locale; 2) l'applicazione del diritto di rettifica nel sistema radiotelevisivo locale; 3) la vigilanza del rispetto della normativa sui sondaggi; 4) la vigilanza sulla par condicio nel sistema radiotelevisivo locale; 5) la conciliazione tra utenti e gestori telefonici e di pay tv. Su delega del Ministero dello Sviluppo Economico, Dipartimento Comunicazioni, il Corecom predispone le graduatoria delle emittenti televisive locali beneficiare delle provvidenze statali.\nA partire dal 1\u00ba gennaio 2010, il Corecom Lazio svolge le seguenti ulteriori funzioni delegate dall'Autorit\u00e0 per le Garanzie nelle Comunicazioni: 6) la piena vigilanza in materia di esercizio dell'attivit\u00e0 radiotelevisiva locale, mediante il monitoraggio delle trasmissioni dell'emittenza locale; 7) la tenuta del Registro degli operatori di comunicazione (ROC); 8) la decisione sulle controversie tra operatori ed utenti.\nTutela dei minori.\nLa tutela dei minori coinvolge il Corecom nella fase di raccolta delle denunce di utenti, associazioni o organizzazioni che intendano segnalare presunte violazioni alla normativa che regola il rapporto tra i minori e la programmazione radiotelevisiva locale.\nIl Corecom ha il compito di ricevere la segnalazione, verificare la fondatezza dei fatti contestati e fare una relazione articolata da trasmettere, in caso di violazione, al Dipartimento garanzie e contenzioso dell'Autorit\u00e0 per le Garanzie nelle Comunicazioni.\nNel caso in cui le verifiche si concludano con l'infondatezza dei fatti segnalati, il Corecom archivia la denuncia. Nel caso di denunce generiche o manifestamente infondate, il Corecom ne dispone l'archiviazione.\nDiritto di rettifica.\nIl diritto di rettifica consiste nella facolt\u00e0 da parte dei soggetti di cui siano state pubblicate immagini o ai quali siano stati attribuiti atti, pensieri, affermazioni, dichiarazioni, contrari a verit\u00e0 di richiedere al concessionario privato o alla concessionaria pubblica la diffusione di proprie dichiarazioni di replica, in condizioni paritarie rispetto alle notizie pubblicate.\nLe competenze del Corecom in materia di rettifica riguardano esclusivamente il settore radiotelevisivo regionale. Non possono essere presentate al Corecom istanze di rettifica riguardanti il settore della carta stampata.\nDiffusione dei sondaggi.\nIl Corecom ha il compito di vigilare sul rispetto della normativa che riguarda la pubblicazione e la diffusione dei sondaggi sui mezzi di comunicazione di massa in ambito locale.\nL'attivit\u00e0 di vigilanza del Corecom sui sondaggi si esplica nell'esercizio sia di un monitoraggio attivo, sia su segnalazione proveniente da utenti, associazioni e organizzazioni che abbiano ravvisato una violazione della normativa.\n\"Par condicio\".\nIl Corecom, in qualit\u00e0 di organo funzionale dell'Autorit\u00e0 per le Garanzie nelle Comunicazioni (ai sensi dell'articolo 1, comma 13, della legge 31 luglio 1997, n. 249 e successivo art. 13, co. 1 del decreto legislativo n. 177 del 2005 - Testo Unico della radiotelevisione), ha, tra le varie funzioni, quella di vigilare sul rispetto, da parte delle emittenti radiotelevisive locali, della normativa in materia di \u201cpar condicio\u201d in periodo elettorale. \nIn periodo elettorale, alla citata normativa di riferimento si aggiunge la vigilanza ed il controllo sulle disposizioni di attuazione dettate dalle delibere della Commissione parlamentare per l'indirizzo generale e la vigilanza dei servizi radiotelevisivi per la Rai regionale e da quelle dell'Autorit\u00e0 per le Garanzie nelle Comunicazioni per le emittenti radiotelevisive locali.\nConciliazioni telefonia e pay tv.\nSempre su delega dell'Autorit\u00e0 per le Garanzie nelle Comunicazioni, il Corecom svolge la conciliazione delle controversie in materia di telecomunicazioni per risolvere le controversie tra utenti e operatori delle telecomunicazioni. Gli utenti (persone fisiche o giuridiche) e gli enti gestori del servizio di telecomunicazioni, che lamentano la violazione di un proprio diritto o interesse, prima di avviare una causa in sede giudiziaria, devono promuovere un tentativo di conciliazione dinanzi al Corecom.\nLa procedura presso il Corecom \u00e8 l'unica completamente gratuita e il verbale di conciliazione ha valore immediatamente esecutivo.\nContributi alle emittenti locali.\nOgni anno il Corecom predispone le graduatoria delle emittenti televisive locali beneficiare delle provvidenze statali previste dall'art. 45, comma 3, della Legge 23 dicembre 1998 n. 448.\nL'attribuzione del punteggio a ciascuna emittente avviene sulla base del D.M. n. 292/2004 \u201cRegolamento per la concessione alle emittenti locali dei benefici previsti dall'art. 45, comma 3 della Legge 448/1998\u201d e sulla base dello specifico \u201cBando di concorso\u201d emanato annualmente dal Ministero delle Comunicazioni."}
{"id": "2732801", "revid": "729019", "url": "https://it.wikipedia.org/wiki?curid=2732801", "title": "Macchi M.67", "text": "Il Macchi M.67 era un idrocorsa (\"idrovolante da corsa\") con configurazione \"a scarponi\" realizzato dall'azienda italiana Aeronautica Macchi per partecipare all'edizione del 1929 della Coppa Schneider.\nSviluppo del precedente M.52 ne conservava l'aspetto generale adottando una motorizzazione pi\u00f9 potente.\nStoria del progetto.\nDopo che nella decima edizione della Coppa Schneider, disputata il 26 settembre 1927 sul circuito del Lido di Venezia, i tre M.52 furono costretti al ritiro, l'allora segretario di Stato all'aviazione Italo Balbo si prodig\u00f2 per coinvolgere le aziende aeronautiche italiane per presentare nuovi progetti atti a ricercare una rivincita dell'Italia, politicamente ansiosa di glorificare in una manifestazione tanto popolare i fasti del nuovo regime fascista. Approfittando della cadenza biennale del trofeo si riteneva che l'industria aeronautica riuscisse a realizzare un nuovo e pi\u00f9 prestazionale idrocorsa lasciando ampia libert\u00e0 ai progettisti di decidere la configurazione pi\u00f9 idonea ed alle aziende costruttrici di impostare nuove unit\u00e0 motrici. Lo sforzo si concretizz\u00f2 in quattro nuove proposte, gli innovativi Piaggio P.C.7 e Savoia-Marchetti S.65 ed i pi\u00f9 tradizionali Fiat C.29 ed M.67.\nIl P.C.7 era un progetto molto particolare e soffr\u00ec di numerosi problemi di messa a punto rivelatisi insormontabili e l'S.65 venne giudicato poco adatto per l'impresa. Ad una valutazione comparativa il C.29 risult\u00f2 pi\u00f9 lento dell'M.67 di circa 50\u00a0km/h per cui venne definitivamente scelto il Macchi richiedendone tre esemplari ed abbandonando le altre proposte.\nIl primo esemplare completato, registrato con la matricola militare (M.M.) 103, svolse le prime prove di flottaggio il 7 luglio 1929, ai comandi del tenente Remo Cadringher della Scuola Alta Velocit\u00e0 di Desenzano del Garda, il quale lo port\u00f2 in volo per la prima volta il successivo 10 luglio. Il secondo esemplare (M.M.104), completato poco dopo, risult\u00f2 fatale al capitano Giuseppe Motta, deceduto in seguito all'incidente occorsogli il 22 agosto dello stesso anno, seguito dall'ultimo esemplare, l'M.M.105.\nBench\u00e9 si fossero presentati dei problemi di messa a punto del motore Isotta Fraschini, i due M.67 rimasti vennero inviati a Calshot, sull'isola di Wight, per partecipare alla competizione. Oltre ai due M.67 componevano la squadra italiana un M.52, un M.52R, un C.29 ed un S.65. Dopo essere stati esaminati dai commissari vennero assegnati i numeri di gara, all'M.52R condotto da Tommaso Dal Molin il \"4\", all'M.M.103, ai comandi di Cadringher, il \"7\" ed all'M.M.105, pilotato da Monti, il \"10\".\nTecnica.\nAli e impennaggi.\nSi trattava di un monoplano ad ala bassa, di profilo fine, biconvesso. L'ala, priva di diedro, era di forma rettangolare, notevolmente rastremata alle estremit\u00e0 e con struttura in legno.\nAd eccezione degli aleroni e delle estremit\u00e0 rastremate che avevano la copertura in compensato, la superficie dell'ala era coperta da un radiatore alare costituito da piccoli tubi d'ottone, lisci.\nI piani di coda avevano forma di croce, con piani fissi e timoni. Il piano orizzontale aveva la struttura e il rivestimento di legno, su una intelaiatura di metallo.\nFusoliera.\nLa sagoma della fusoliera anteriormente fasciava la sagoma del motore (a tre file di cilindri) mentre posteriormente diveniva a sezione trasversale ovoidale, sino agli impennaggi. La struttura resistente era in tubi d'acciaio e comprendeva il castello motore, fino al posto di pilotaggio.\nTutta la parte anteriore della fusoliera era ricoperta da lamierino metallico mentre dal posto di pilotaggio sino alla coda la fusoliera aveva struttura e rivestimento di legno, ricoperta da tela verniciata.\nI due galleggianti laterali, notevolmente allungati in avanti, con una intelaiatura metallica sulla quale era fissato il rivestimento in legno.\nNella parte centrale accoglievano i serbatoi della benzina che, realizzati in duralluminio, erano divisi da paratie stagne per impedire che il movimento del carburante alterasse l'assetto di volo. Oltre a questo, i settori che componevano i serbatoi della benzina erano fatti in modo da svuotarsi contemporaneamente.\nLe gambe di forza che collegavano i galleggianti erano in tubo d'acciaio, con un rivestimento aerodinamico di lamierino di duralluminio.\nErano presenti tre radiatori dell'olio: uno sotto la fusoliera e gli altri due ai lati, nella parte superiore dei galleggianti.\nLa strumentazione di bordo comprendeva un indicatore di velocit\u00e0, un contagiri, due indicatori per la temperatura dell'acqua (in entrata e in uscita) e altri due indicatori per la temperatura dell'olio (in entrata e in uscita), un manometro per la pressione dell'olio e una bussola.\nEsemplari sopravvissuti.\nL'unico M.67 sopravvissuto \u00e8 l'M.M.105 condotto da Giovanni Monti con il numero 10 all'edizione della Coppa Schneider svoltasi a Calshot. Il relitto della fusoliera, giunta a Vigna di Valle dopo il termine della seconda guerra mondiale rimase a lungo all'esterno della struttura fino al suo riconoscimento, nel 1973, grazie al grande numero 10 bianco su campo rosso, quindi avviato al suo restauro presso il 3\u00ba Reparto Tecnico Aeronautico dell'Aeronautica Militare, Lecce. La fusoliera restaurata viene esposta dagli anni ottanta fino a quando, in occasione della ricorrenza dei 100 anni di volo in Italia, venne avviata la ricostruzione delle parti mancanti ed al suo definitivo riassemblaggio. Dal 2004 \u00e8 esposto nella sezione dedicata al Reparto di Alta Velocit\u00e0 di Desenzano del Garda."}
{"id": "2732809", "revid": "228587", "url": "https://it.wikipedia.org/wiki?curid=2732809", "title": "200 Miglia del Norisring", "text": "L'ADAC Norisring Troph\u00e4e \u00e8 un evento automobilistico che si svolge sul Norisring (circuito stradale di Norimberga), in Germania, a partire dal 1967.\nIl Trofeo ha ospitato una serie di campionati internazionali, come il Campionato Mondiale Sportprototipi.\nLa corsa fa attualmente parte del Deutsche Tourenwagen Masters."}
{"id": "2732810", "revid": "1564499", "url": "https://it.wikipedia.org/wiki?curid=2732810", "title": "Sergio Andreoli", "text": "Mor\u00ec il 18 maggio 2002 nella sua abitazione di Viterbo.\nCarriera.\nGiocatore.\nPrelevato dalla nel 1941 dal , vinse il campionato 1941-1942.\nDisput\u00f2 inoltre una partita con la Nazionale Giovanile, giocata il 6 gennaio 1943.\nDopo una stagione nella , concluse la carriera nel Chinotto Neri e nella Romulea.\nAllenatore.\nHa allenato la Romulea e, in due diversi periodi, la Viterbese."}
{"id": "2732813", "revid": "104458", "url": "https://it.wikipedia.org/wiki?curid=2732813", "title": "Piotr Ouspensky", "text": ""}
{"id": "2732814", "revid": "1734716", "url": "https://it.wikipedia.org/wiki?curid=2732814", "title": "Decilione", "text": "Il decilione \u00e8 un numero intero esprimibile con 1 seguito da sessanta zeri, cio\u00e8 1060, adoperando la scala lunga (cio\u00e8 un milione alla decima: 10). \u00c8 quindi il numero compreso tra ."}
{"id": "2732823", "revid": "1833487", "url": "https://it.wikipedia.org/wiki?curid=2732823", "title": "Di Maio (famiglia)", "text": "I Di Maio (indicati anche come \"Di Majo\" e \"di Majo\") sono una famiglia di attori e autori teatrali italiani originari di Napoli.\nCrescenzo Di Maio debutta nel 1875. In seguito, con la seconda generazione, rappresentata da Gaspare e Oscar, negli anni venti la famiglia si dedicher\u00e0 alla sceneggiata con la compagnia \"Cafiero-Fumo\". Dagli anni settanta agli anni novanta la terza generazione, con le attrici Olimpia e Maria, e Gaetano Di Maio, autore di commedie messe in scena al Teatro Sannazaro gestito da Luisa Conte.\nDagli anni '90 i cugini Oscarino Di Maio e Oscar Di Maio sono la quarta generazione. Oscar, attraverso il personaggio \" 'O cafone\" e il programma televisivo \"Telecafone\" in onda sulla rete regionale napoletana Telecapri , si occuper\u00e0 di Variet\u00e0. Nel 2000 si avr\u00e0, accompagnata dalla prozia Olimpia, il debutto della quinta generazione rappresenta da Marzia Di Maio, figlia di Oscar, nella commedia \"Madama quatto solde\" del prozio Gaetano."}
{"id": "2732825", "revid": "1271241", "url": "https://it.wikipedia.org/wiki?curid=2732825", "title": "Peugeot 908", "text": "La Peugeot 908 \u00e8 una vettura Sport Prototipo da competizione, costruita dalla casa automobilistica francese Peugeot secondo le norme ACO classe LM-P1 per gareggiare nel 2011 nel campionato Intercontinental Le Mans Cup e alla 24 Ore di Le Mans. \u00c8 stata progettata dalla Peugeot Sport per sostituire nelle competizioni endurance la precedente Peugeot 908 HDi FAP di cui mantiene quasi lo stesso nome per motivi di marketing.\nTecnica.\nNel 2010 l'ACO var\u00f2 un nuovo regolamento tecnico per i prototipi con validit\u00e0 a partire dal 2011, volto alla riduzione delle potenze massime dei motori di circa 150 CV attraverso nuovi limiti di cilindrata massima e frazionamento di questi ultimi, consentendo inoltre l'utilizzo di sistemi di recupero dell'energia cinetica in frenata (KERS).\nLa Peugeot 908 HDi con motore V12 fino ad allora impiegata nelle competizioni, non sarebbe pi\u00f9 stata conforme alla normativa tecnica e allo stesso tempo perdendo competitivit\u00e0 (potendo gareggiare esclusivamente in via transitoria per la stagione agonistica 2011 seppur rivista con rilevanti limitazioni al motore), perci\u00f2 la Peugeot Sport nella sua sede di V\u00e9lizy sotto la direzione tecnica di Bruno Famin gi\u00e0 nel corso del 2009, inizi\u00f2 lo studio di una nuova LMP1 conforme ai nuovi regolamenti. I tecnici Peugeot decisero di mantenere una conformazione chiusa dell'abitacolo, per vantaggi aerodinamici e per garantire una maggiore sicurezza ai piloti in caso di incidente, svilupparono un nuovo telaio, un inedito motore V8 e una diversa redistribuzione dei pesi. Conosciuta inizialmente con la sigla provvisoria \"90X\", fu svelata il 30 ottobre 2010 e solo successivamente ribattezzata semplicemente \"Peugeot 908\" per una sorta di continuit\u00e0 nel programma agonistico intrapreso nell'endurance.\nMotore.\nIl prototipo \u00e8 mosso da un motore V8 turbodiesel denominato \"HDi\", di 3.700 cm\u00b3, quattro valvole per cilindro, in grado di sviluppare circa 550 CV di potenza. L'angolo tra le due bancate di cilindri \u00e8 di 90\u00ba, l'impianto di iniezione diretta common rail \u00e8 fornito dalla Bosch. In base al regolamento, questa unit\u00e0 \u00e8 dotata di due flange da 33,5\u00a0mm poste sui collettori di aspirazione e di due valvole pop-off che agiscono sui due turbocompressori Garrett con una pressione massima di 3,00 bar, questo al fine di limitare la potenza massima mediante la limitazione della quantit\u00e0 d'aria necessaria alla combustione interna. I collettori di scarico sono dotati di filtro antiparticolato \"FAP\", utilizzato per ridurre le emissioni inquinanti.\nTrasmissione.\nIl motore posteriore longitudinale trasmette la propria potenza alle ruote motrici posteriori tramite un cambio logitudinale, sequenziale a 6 rapporti (pi\u00f9 retromarcia) a comando elettropneumatico con palette attuatrici poste sul volante, la scatola del cambio fornita dallo specialista inglese \"Ricardo\" \u00e8 realizzata in fibra di carbonio ed \u00e8 collegata ad un differenziale autobloccante a slittamento controllato.\nAerodinamica.\nLa 908, come la sua progenitrice, \u00e8 un prototipo coup\u00e9, i progettisti Peugeot ritengono questa soluzione pi\u00f9 efficiente. La conformazione chiusa di questa vettura consente di realizzare un telaio pi\u00f9 rigido grazie al montante posto sul parabrezza, anche il profilo aerodinamico ne giova risultando migliore rispetto ad una sport aperta.\nGli elementi pi\u00f9 innovativi sono la grossa presa d'aria dinamica a sezione ogivale per l'alimentazione del propulsore posta sopra il cofano motore (come sulla Peugeot 905) da cui si eleva una pinna stabilizzatrice imposta dal regolamento. Il muso della vettuta \u00e8 dotato di uno splitter complementare ad un diffusore che genera un importante effetto suolo all'avantreno grazie al flusso d'aria che lo investe mentre \u00e8 in movimento e che viene espulso principalmente tramite le paratie laterali lungo le fiancate e in parte dallo scivolo estrattore posteriore. \nLa 908 a seconda dei circuiti dispone di due versioni di carrozzeria: una per i circuiti medio-lenti con cofano anteriore dotato di aperture che incanalano aria attraverso i push rod delle sospensioni anteriori per poi raffreddare gli organi del motore posti all'interno delle fiancate dotate di sfoghi d'aria verticali, la seconda variante \u00e8 a basso carico aerodinamico specifica per il circuito di Le Mans con un cofano che convoglia il flusso d'aria al di sopra delle sospensioni riducendo la resistenza aerodinamica generata dagli organi meccanici all'interno delle pance laterali dotate di sfoghi d'aria di ridotte dimensioni.\nTelaio.\nIl telaio della vettura \u00e8 una monoscocca realizzata in fibra di carbonio, dello stesso materiale la carrozzeria, il peso della vettura \u00e8 di 900\u00a0kg.Le sospensioni sono del tipo indipendenti, hanno uno schema a triangoli sovrapposti con puntoni diagonali (push rod) sia all'avantreno e che al retrotreno con barre antirollio regolabili, lo sterzo a cremagliera e servoassistito elettricamente, monta pneumatici Michelin su cerchi BBS in magnesio da 18\" di diametro. Per migliorare l'aderenza dell'avantreno, sull'asse anteriore sono montati degli pneumatici larghi quanto quelli posteriori.\nVersione ibrida.\nAl Salone di Ginevra 2011, la Peugeot presenta la \"908 HYbrid4\", una variante a propulsione ibrida del prototipo francese: oltre al consueto motore V8 Diesel dispone anche di un sistema di recupero dell'energia cinetica nelle fasi di frenata che viene poi restituita nelle successive accelerazioni. Tale soluzione, gi\u00e0 vista nel 2008 sulla Peugeot 908 HDi HY, \u00e8 stata nel frattempo sviluppata e perfezionata per l'impiego in gara, reso possibile grazie ai nuovi regolamenti ACO.Durante le frenate, il sistema ibrido sviluppa una potenza massima di 60 kW (80\u00a0CV in aggiunta ai 550\u00a0CV del motore Diesel), che viene trasferita automaticamente alle ruote motrici posteriori per alcuni secondi nella successiva fase di accelerazione della vettura; l'energia accumulata tramite batterie agli ioni di litio \u00e8 pari a 500 kJ tra le due fasi di frenata. La 908 pu\u00f2 muoversi anche in modalit\u00e0 totalmente elettrica, operazione consentita nella corsia box dei circuiti.\nLa Peugeot 908 HYbrid4 fu provata esclusivamente in test privati e non gareggi\u00f2 mai, poich\u00e9 nel 2011 la squadra francese prefer\u00ec concentrarsi sullo sviluppo del modello base, il successivo ritiro dalle competizioni nel 2012 decretarono la conclusione di questo progetto.\nRisultati sportivi.\nLa 908 debutta in gara con 2 esemplari alla 12 Ore di Sebring 2011, confrontandosi con le collaudate Audi R15+, la Peugeot 908 HDi FAP del team Oreca e la nuova Honda HPD ARX-01e. St\u00e9phane Sarrazin ottiene la pole position, in gara le vetture francesi mantengono un ritmo elevato costruendo anche un discreto margine sugli avversari, tuttavia le neutralizzazioni dovute all'ingresso della safety car riducono il loro vantaggio. Marc Gen\u00e9 nel tentativo di superare l'Audi di Dindo Capello, urta le barriere e danneggia la sospensione della propria vettura perdendo per le riparazioni 17 giri. L'altra 908, la numero 8 al comando per diverse ore, deve fermarsi per un breve rifornimento e successivamente Pedro Lamy compie un testa coda, scivolando cos\u00ec in terza posizione finale, dietro ai vincitori della Peugeot-Oreca e alla Honda Highcroft, la 908 numero 7 conclude invece all'ottavo posto. Alla 1000 km di Spa, arriva la prima vittoria stagionale, mentre a Le Mans le tre Peugeot ufficiali conquistano il secondo, terzo e quarto posto assoluto dietro l'Audi R18 TDI. Il team Peugeot si aggiudica le restanti 4 prove di campionato, vincendo a Imola, Silverstone, Petit Le Mans e Zhuhai, facendo suo il titolo costruttori dell'ILMC con una gara di anticipo.\nIl 18 gennaio 2012 con un comunicato stampa la Peugeot annunci\u00f2 inaspettatamente il proprio ritiro dalle competizioni endurance a causa di problemi economici e dichiarando di voler concentrare le proprie risorse sul lancio di modelli stradali che in quel periodo erano in procinto di debuttare sul mercato."}
{"id": "2732829", "revid": "116646705", "url": "https://it.wikipedia.org/wiki?curid=2732829", "title": "Piero Corti", "text": "Biografia.\nLa fanciullezza tra guerra e malanni.\nPiero Corti, il cui nome era in realt\u00e0 Pietro, nacque a Besana in Brianza il 16 settembre 1925. Figlio di Mario Corti, fratello di Eugenio, venne al mondo in una famiglia economicamente piuttosto agiata, dal momento che aveva dapprima operato nel commercio della seta e successivamente aveva investito nel campo dell'edilizia. Di salute cagionevole, era stato mandato dai genitori, come era costume presso le famiglie pi\u00f9 abbienti, a studiare insieme ai suoi fratelli in un collegio a Stresa, sul lago Maggiore. Rientr\u00f2 nella citt\u00e0 natale durante la seconda guerra mondiale.\nGiovinezza.\nSi iscrisse alla facolt\u00e0 di Medicina e Chirurgia, presso l'Universit\u00e0 Statale di Milano, dove consegu\u00ec la laurea. Dopo la laurea, seguendo il consiglio dell'amica lituana Agatha Sidlauskas, psicologa conosciuta in Italia mentre era collaboratrice di Padre Agostino Gemelli, nel 1955 si trasfer\u00ec in Canada, dove presso l\"'H\u00f4pital Sainte Justine pour les Enfants\" di Montr\u00e9al consegu\u00ec le specializzazioni in radiologia, neuropsichiatria e pediatria.\nQui, durante i suoi studi, conobbe un'altra collega canadese, che si specializzava in chirurgia, Lucille Teasdale, ottimo medico, e che sembrava a Piero adatta per i suoi progetti futuri.\nL'Uganda.\nDopo alcune confidenze, i due si allontanarono per un periodo; ritrovatisi a Marsiglia, raccont\u00f2 a Lucille dei suoi sette mesi trascorsi tra India e Africa tropicale, dove aveva raggiunto il fratello Corrado, missionario gesuita nel Ciad, e riusc\u00ec a convincerla a partire con lui per un paio di mesi: destinazione Uganda. Il 1\u00ba maggio 1961 atterrarono insieme ad Entebbe, capitale dell'Uganda, allora protettorato britannico, dove li attendeva Fratel Toni Biasin, missionario comboniano che li condusse a Kampala, citt\u00e0 in cui esercitava il chirurgo Denis Parsons Burkitt che li indirizz\u00f2 verso Gulu, dove i padri comboniani avevano costruito dei dispensari. Si stabilirono a Lacor, un villaggio a 11\u00a0km da Gulu, territorio della trib\u00f9 acholi.\nIl dispensario, gestito da suore comboniane che esercitavano come infermiere e levatrici, era costituito da un unico padiglione che comprendeva l'ambulatorio e una quarantina di letti di maternit\u00e0. L\u00e0 Lucille cominci\u00f2 a lavorare come chirurgo e Piero come anestesista, radiologo e amministratore. I due medici, si sposarono nella cappella del piccolo ospedale il 5 dicembre 1961 e il 17 novembre 1962 nacque la loro figlia, Dominique. Al lavoro ordinario e a quello sanitario, si aggiunse quello del reperimento dei fondi per finanziare il piccolo ospedale. Per far ci\u00f2 Corti costitu\u00ec un'intensa rete di rapporti epistolari, fece numerosi viaggi in Europa, ritorn\u00f2 spesso in Italia per recuperare denaro e materiale medico.. In quegli anni al St. Mary's Hospital di Lacor giunsero importanti medici, come il dottor Arshad Warley, pediatra sudafricano di origini asiatiche, professore all'universit\u00e0 di Makerere.\nGli anni della guerra civile.\nNell'ottobre 1962, ad un anno circa dal loro arrivo in Uganda, l'ex protettorato britannico raggiunse l'indipendenza; seguirono anni di turbolenze politiche, che videro l'ascesa del primo ministro Milton Obote, che sospese la costituzione, mand\u00f2 in esilio il presidente Mutesa e si proclam\u00f2 nuovo presidente, in seguito implicato nel contrabbando assieme al capitano dell'esercito ugandese Amin Dada, da lui promosso generale nel 1966. Quando questi venne a sapere che Obote voleva farlo arrestare per essersi appropriato illegalmente di stanziamenti per delle armi, organizz\u00f2 un colpo di stato e prese il potere nel 1971. Ci furono numerosi scontri fra i militanti di Amin Dada e i sostenitori di Obote, che si rifugi\u00f2 nella confinante Tanzania.\nIl loro ospedale si trov\u00f2 al centro del focolaio di guerra, per cui fu razziato diverse volte. In questo clima di terrore i coniugi decisero di allontanare la figlia per garantirle un'istruzione migliore, dunque la fanno trasferire in Italia.\nNonostante le difficolt\u00e0, l'opera di Corti prosegu\u00ec. Alla fine degli anni sessanta il piccolo ospedale fu allargato e modernizzato, furono costruiti nuovi reparti con due sale operatorie, a seguito dell'autorizzazione del Presidente Amin Dada in visita all'ospedale nel 1976, nuovi medici arrivarono da Entebbe e dall'Italia, fu aperta una scuola per infermiere.\nGrazie all'aiuto dei rinforzi italiani, Corti pot\u00e9 realizzare un ulteriore progetto: la prevenzione sanitaria per evitare la sindrome di kwashiorkor per opera in particolare dei suoi collaboratori Claude Desjardins e la moglie Suzanne.\nSviluppi.\nNel 1980 era giunto a Lacor un altro promettente medico, il dott. Wilson Carswell, professore scozzese dell'universit\u00e0 di Makerere, grazie al quale l'ospedale divenne centro abilitato al tirocinio di giovani specializzandi ugandesi..\nNel frattempo giungono i primi importanti riconoscimenti: nel 1981 Piero e Lucille vengono promossi ufficiali dell'Ordine al Merito della Repubblica Italiana.\nNel 1982, colpito da un leggero infarto al miocardio, Piero trascorse un periodo di convalescenza. In questo arco di tempo conobbe un giovane medico di colore, Matthew Lukwiya, neolaureato all'universit\u00e0 di Makerere, specializzato nella diagnosi e cura dei tumori infantili, un esperto di AIDS, malattia che si diffondeva rapidamente in Uganda e nelle regioni dell'Africa. Divent\u00f2 il suo migliore collaboratore, lavorando a stretto contatto con i due medici, ben consapevoli che nonostante mancasse di esperienza, Matthew aveva conoscenze teoriche migliori di Piero e Lucille.\nNel 1983 i due coniugi furono ricevuti in Vaticano dal Pontefice Giovanni Paolo II, che si compliment\u00f2 con loro per il lavoro svolto; e mentre gli scontri a Kampala erano sempre pi\u00f9 cruenti e mietevano feriti di minuto in minuto, nel 1986 Piero e Lucille furono invitati a Ginevra per ritirare il premio Sasakawa dell'OMS, vinto a causa del ricorso a volontari e levatrici nella lotta contro la malnutrizione e l'organizzazione di \"safari di vaccinazione\" nel territorio del Nord Uganda.\nLe condizioni della popolazione vennero peggiorate da una devastante epidemia di enterocolite e moltissimi, in preda al panico, ricorrevano a sciamani che con i loro riti non facevano altro che aggravare lo stato dei pazienti costretti a ricorrere d'urgenza all'ospedale, dove, malgrado le difficolt\u00e0 per il reperimento del materiale, proseguivano i lavori di ampliamento: presto sarebbero sorti nuovi laboratori, con un reparto di fisioterapia e una biblioteca.\nTuttavia dopo gli scontri soltanto il reparto di pediatria traboccava di pazienti, mentre sempre pi\u00f9 spesso i profughi sostituivano gli effettivi pazienti, non avendo nessun altro posto dove trovare rifugio..\nIl 7 aprile 1987 Piero riun\u00ec gli anziani acoli per decidere delle sorti dell'ospedale e questi suggerirono una chiusura provvisoria, che si realizz\u00f2 solo dopo il rapimento di Matthew ad opera delle truppe dell'Upda.\nVennero accolti i casi pi\u00f9 urgenti che videro Lucille impegnata in interventi di ogni genere.\nDopo una chiusura di sei settimane, finalmente si pens\u00f2 di riaprire l'ospedale, la cui direzione venne affidata a Matthew, mentre i coniugi e Dominique si recarono in Giappone per tenere una conferenza.\nRiconoscimenti.\nPiero, abile alpinista, dopo aver effettuato dei test per verificare le sue condizioni di salute, part\u00ec alla volta del massiccio del Ruwenzori nel 1991, mentre Lucille peggiorava di giorno in giorno dopo aver contratto l'AIDS durante un'operazione chirurgica.\nIl 19 settembre 1993 Piero ebbe un secondo infarto, che lo convinse a concedersi un paio di settimane di riposo in una clinica ai piedi delle Alpi.\nNel 1995 l'Accademia nazionale dei Lincei assegnava all'ospedale di Lacor il premio Feltrinelli, ricompensando \"un'iniziativa eccezionale di grande valore morale e umanitario\" con una borsa di trecento milioni di lire.\nIl primo maggio 1995 il presidente dell'Uganda Yoweri Museveni era presente all'inaugurazione del padiglione che avrebbe accolto il servizio ambulatoriale.\nGli ultimi eventi.\nNel 1996 la sua compagna di vita e collega, dopo una lunga sofferenza, mor\u00ec..\nIl 5 dicembre 2000 anche Matthew, fedele collaboratore e intimo amico di Piero, mor\u00ec, portato via da una feroce emorragia polmonare dovuta all'Ebola.\nPiero rimase da solo a occuparsi del buon funzionamento del Lacor Hospital, che oggi accoglie oltre 300.000 ammalati ogni anno e che fu scelto come centro pilota nella lotta contro l'AIDS in Africa, essendo stato il primo ad aver identificato e dichiarato casi di sindrome da immunodeficienza acquisita, al tempo spesso confusa con la pi\u00f9 frequente \"slim disease\".\nDal 1993 fu inaugurato il padiglione dei tubercolitici, che ospita numerosi degenti sieropositivi.\nNel marzo 2002 Piero aveva sposato Argia, un'amica d'infanzia con cui condivise gli ultimi anni di vita.\nDopo diversi bypass alle coronarie, colpito dalla malattia di Alzheimer, il dottor Corti mor\u00ec il 20 aprile 2003 a Milano nell'ospedale San Giuseppe per un tumore del pancreas. Aveva 77 anni dei quali 42 trascorsi in Africa tropicale.\nFilmografia.\nDelle sue vicende insieme alla Teasdale \u00e8 stato tratto un film Rai di coproduzione internazionale, \"Un sogno per la vita\", con Massimo Ghini e Marina Orsini (2001)"}
{"id": "2732831", "revid": "599013", "url": "https://it.wikipedia.org/wiki?curid=2732831", "title": "Cundi", "text": "Carriera.\nClub.\nCresciuto tra le file dello Sporting Gij\u00f3n, debutta nella Primera Divisi\u00f3n spagnola nella stagione 1975-1976. Dopo una stagione in prestito alla Poblense, ritorna a Gij\u00f3n e diventa perno irremovibile della squadra, collezionando 310 presenze in campionato.\nConclude la carriera nel 1989.\nNazionale.\nHa totalizzato 9 presenze con la Nazionale di calcio spagnola, esordendo nella partita Jugoslavia-Spagna (1-2) del 4 ottobre 1978. Con le \"Furie Rosse\" ha anche preso parte al Campionato europeo di calcio 1980."}
{"id": "2732844", "revid": "438678", "url": "https://it.wikipedia.org/wiki?curid=2732844", "title": "Mysterious Mr. Parkes", "text": "Mysterious Mr. Parkes o L'\u00c9nigmatique Monsieur Parkes \u00e8 un film del 1930 diretto dal regista Louis J. Gasnier. Girato in francese per la Paramount, il film usc\u00ec nelle sale USA il 30 agosto 1930 e in Francia il 17 ottobre dello stesso anno."}
{"id": "2732845", "revid": "767487", "url": "https://it.wikipedia.org/wiki?curid=2732845", "title": "Locomotiva FS 193", "text": "Le locomotive gruppo 193 erano locomotive a vapore per treni merci, di rodiggio 0-3-0, pervenute dopo il 1918 alle Ferrovie dello Stato in seguito allo smembramento del parco rotabili della rete austriaca della S\u00fcdbahn.\nStoria.\nLe locomotive provenivano dal parco rotabili della S\u00fcdbahn che le aveva ordinate, soprattutto per la trazione dei treni merci, alla fabbrica di locomotive di stato austriaca StEG e successivamente dopo il 1860 anche alla Neust\u00e4dter Lokomotivfabrik di Vienna e alla Maschinenfabrik di Esslingen raggiungendo la quantit\u00e0 complessiva di 205 locomotive entro il 1872. La serie inizialmente inquadrata nel gruppo 23, dopo il 1864 fu inserita nel nuovo gruppo 29. Le locomotive furono divise per ripagare i danni di guerra dopo la prima guerra mondiale. L'Italia ne ebbe assegnate 26 unit\u00e0, quasi tutte di fabbricazione StEG, che vennero immatricolate nel gruppo 193 con numeri progressivi da 001 a 026.\nCaratteristiche.\nLe locomotive del gruppo ricalcavano un tipico progetto del tempo sviluppato sul modello delle locomotive francesi conosciute come \"Bourbonnais\" che si era rivelato costruttivamente affidabile e di grande semplicit\u00e0."}
{"id": "2732848", "revid": "104458", "url": "https://it.wikipedia.org/wiki?curid=2732848", "title": "Jim Heuga", "text": ""}
{"id": "2732850", "revid": "104458", "url": "https://it.wikipedia.org/wiki?curid=2732850", "title": "James Heuga", "text": ""}
{"id": "2732852", "revid": "2091899", "url": "https://it.wikipedia.org/wiki?curid=2732852", "title": "Adolphe Willette", "text": "Willette corse come candidato \"anti-semita\" al diciannovesimo arrondissement di Parigi per le elezioni del 1889.\nBiografia.\nStudi\u00f2 per quattro anni alla \u00c9cole des Beaux-Arts sotto Alexandre Cabanel, allenamento che gli diede una posizione unica tra i grafici umoristi di Francia. Commedia o tragedia, raffinata futilit\u00e0 o satira politica, il suo lavoro \u00e8 istinto con la profonda sincerit\u00e0 dell'artista. Lui colloc\u00f2 Pierrot su un nobile piedistallo tra gli eroi immaginari di Francia, e instaur\u00f2 Mimi Pinson, fragile, amabile, ed essenzialmente di buon cuore, negli affetti della nazione.\nWillette \u00e8 nello stesso tempo il moderno Antoine Watteau della matita, e l'esponente dei sentimenti che muovono la sezione pi\u00f9 emotiva del pubblico.\nSempre poeta, solitamente allegro, fresco e delicato, nella sua presentazione degli idilli squisitamente raffinati e caratteristicamente gallici, che illustrano il lato pi\u00f9 \"charming\" dell'amore, spesso puri e a volte non necessariamente materialistici.\nWillette spesso si rivela pungente e feroce, anche efferato, nei suoi odi, essendo un violento sebbene allo stesso tempo un partigiano generoso delle idee politiche, furiosamente compassionevole con l'amore e pietoso per le persone se sono incastrate sotto lo sperone dell'oppressione politica, o sono semplicemente vittime di un amore non corrisposto, soffrendo tutti gli spasimi di un'angoscia aggraziata che sono generati da un trattamento sprezzante. C'\u00e8 fascino anche nella sua entusiasmante apoteosi della ghigliottina, e nella introduzione alle sue caricature della Morte stessa.\nL'artista \u00e8 stato un prolifico contribuente della stampa illustrata francese sotto gli pseudonimi \"Cemoi\", \"Pierrot\", \"Louison\", \"Bebe\" e \"Nox\", ma pi\u00f9 spesso sotto il suo vero nome. Illustr\u00f2 il \"Les Pierrots\" di Melandri e \"Les Giboulles d'avril\", e pubblic\u00f2 il suo Pauvre Pierrot e altri lavori, in cui racconta le sue storie in scene alla maniera di Busch. Decor\u00f2 diversi \"brasseries artistiques\" con pitture murarie, vetri colorati &amp; co., degni di nota \"Le Chat noir\" e \"La Palette d'or\", e dipinse l'estremamente fantasioso soffitto per la sala musicale \"La Cigale\". La sua caratteristicamente fantastica \"Parce Domine\" fu mostrata all'Esibizione franco-inglese nel 1908. Una rimarchevole collezione dei suoi lavori fu esposta nel 1888. Il suo \"Valmy\" \u00e8 al Luxembourg, Parigi."}
{"id": "2732853", "revid": "599013", "url": "https://it.wikipedia.org/wiki?curid=2732853", "title": "Francisco Javier \u00c1lvarez Ur\u00eda", "text": "Carriera.\nClub.\nCresciuto tra le file del Real Oviedo, debutta prima nella Segunda Divisi\u00f3n e poi, nella stagione 1972-1973, nella Liga. \nNell'estate 1974 viene acquistato dal , con cui vince due scudetti ed una Coppa del Re. Tre anni pi\u00f9 tardi passa allo Sporting Gijon, diventandone un elemento fondamentale, come dimostrano le 170 presenze in campionato.\nConclude la carriera dopo un'ultima stagione al Real Oviedo.\nNazionale.\nHa totalizzato 14 presenze con la Nazionale di calcio spagnola, esordendo nella partita Jugoslavia-Spagna (0-0) del 21 ottobre 1973. Con le \"Furie Rosse\" ha anche preso parte sia al Campionato mondiale di calcio 1978 che al Campionato europeo di calcio 1980."}
{"id": "2732854", "revid": "729019", "url": "https://it.wikipedia.org/wiki?curid=2732854", "title": "Torre del Segnale", "text": "La Torre del Segnale \u00e8 una torre costiera nel comune di Mattinata, nel Gargano meridionale, ed \u00e8 situata nella nota localit\u00e0 di Baia delle Zagare. Attualmente \u00e8 ridotta ad un rudere.\nFu costruita nel 1569 durante il rafforzamento di difesa delle coste dell'Adriatico meridionale ad opera del vicer\u00e9 spagnolo don Pedro di Toledo dopo il 1532.\nItinerario del parco.\nSulla litoranea (SS89) che da Mattinata conduce verso Vieste, dopo Baia delle Zagare, all'altezza di un tornante, un piccolo spiazzale sulla destra immette su un sentiero ben segnalato dall'Amministrazione forestale.\nLa prima parte dell'itinerario attraversa una tipica pineta di pino d'Aleppo di notevole valore paesaggistico. Il sottobosco \u00e8 costituito dalle specie tipiche della macchia mediterranea, tra cui il lentisco, il rosmarino e i cisti. \nDopo una prima serie di curve, sulla destra in basso, si possono ammirare i faraglioni e la spiaggia di Baia delle Zagare sovrastata dall'omonimo complesso turistico.\nPi\u00f9 avanti, al bosco si alternano oliveti e mandorleti che si spingono su ripidi pendii fino al ciglio di strapiombi rocciosi sul mare.\nIl sentiero, agevole da percorrere, \u00e8 delimitato nei tratti pi\u00f9 scoscesi da una staccionata e si snoda in una pineta a mezza costa sino ad incontrare l'area attrezzata per pic-nic denominata \"Torre del Segnale\". Da qui, compiendo una piccola salita, si giunge ai ruderi della Torre, dove sorge un casolare e un pozzo con acqua potabile. Proseguendo si arriva invece alle bianche falesie di Vignanotica, nota spiaggia del promontorio, costituita da ciottoli biancastri rotondeggianti, sovrastata da pareti rocciose a strapiombo."}
{"id": "2732859", "revid": "228587", "url": "https://it.wikipedia.org/wiki?curid=2732859", "title": "Drugon", "text": ""}
{"id": "2732862", "revid": "287204", "url": "https://it.wikipedia.org/wiki?curid=2732862", "title": "Leo Lacroix", "text": ""}
{"id": "2732864", "revid": "287204", "url": "https://it.wikipedia.org/wiki?curid=2732864", "title": "Guy Perillat", "text": ""}
{"id": "2732865", "revid": "339392", "url": "https://it.wikipedia.org/wiki?curid=2732865", "title": "Burbank (Los Angeles County)", "text": ""}
{"id": "2732868", "revid": "124123", "url": "https://it.wikipedia.org/wiki?curid=2732868", "title": "Hugh Clopton", "text": "Costru\u00ec una casa a Stratford che poi divenne dimora di William Shakespeare."}
{"id": "2732874", "revid": "426330", "url": "https://it.wikipedia.org/wiki?curid=2732874", "title": "Gregorio P\u00e9rez", "text": "Carriera.\nGiocatore.\nDa calciatore gioc\u00f2 in patria con Defensor Sporting, Wanderers, Cerro e nel campionato ecuadoregno con l'Universidad Catolica di Quito.\nAllenatore.\nDa allenatore inizi\u00f2 nel 1981 con il Progreso trasferendosi l'anno successivo al Club Atl\u00e9tico Bas\u00e1\u00f1ez sempre in Uruguay.\nNel 1983 e 1984 \u00e8 al Defensor Sporting mentre gli anni a seguire lo vedono cambiare ogni stagione destinazione. Siede infatti sulle panchine di Nacional, Rampla Juniors, Central Espanol e Montevideo Wanderers.\nNel 1988 allena la selezione Under 20 del suo paese e fino al mondiale di Italia 90 sar\u00e0 assistente di \u00d3scar Tab\u00e1rez nella nazionale maggiore uruguagia.\nNella stagione 1991-1992 allena dunque in Argentina il Gimnasia La Plata.\nTorna in Patria nel 1993 e fino al 1995 allener\u00e0 il Penarol con cui centrer\u00e0 in tutte e tre le stagioni il titolo di campione dell'Uruguay (nella prima stagione vincer\u00e0 il titolo Clausura e nelle altre due il titolo di apertura prima di vincere la finale).\nNel 1996 \u00e8 all'Independiente a cui sempre nel 1996 seguir\u00e0 in Italia il Cagliari.\nP\u00e9rez verr\u00e0 esonerato dalla squadra sarda dopo appena 6 giornate con il Cagliari in terz'ultima posizione e appena quattro punti.\nNel 1997 e nel 1998 \u00e8 ancora al Penarol con cui nella prima stagione conquister\u00e0 un altro titolo (vincer\u00e0 la classifica aggregata).\nNel 1999 e nel 2000 torna di nuovo in Argentina con il Gimnasia la Plata. Nel 2002 \u00e8 ancora al Penarol e nel 2003 al Danubio senza per\u00f2 vincere alcun titolo.\nNegli anni 2004 e nel 2005 \u00e8 ancora in Argentina con l'Olimpo de Bah\u00eda Blanca e sempre nel 2005 approda nuovamente sulla panchina dell'Argentinos Juniors.\nNella stagione 2006-2007 \u00e8 ancora una volta al Penarol con cui per\u00f2 non riuscir\u00e0 ad ottenere risultati vista la nuova formula all'europea (tra i due anni solari) del campionato.\nNel 2009 subentra alla guida del Club Olimpia alla quinta giornata, si dimetter\u00e0 tuttavia poco tempo dopo per divergenze con la dirigenza.\nNell'aprile del 2010 subentra alla guida dei paraguayani del Club Libertad con cui concluder\u00e0 il campionato di apertura e da cui verr\u00e0 riconfermato vincendo il Clausura 2010.\nL'8 settembre 2011 sostituisce Diego Aguirre sulla panchina del Penarol.\nIl 12 luglio 2012 viene presentato ufficialmente come nuovo allenatore del Club Olimpia ritornando cos\u00ec nella squadra di Asunci\u00f3n dopo 3 anni per sostituire Gerardo Pelusso perch\u00e9 quest'ultimo ha firmato un contratto per allenare la Nazionale paraguaiana."}
{"id": "2732876", "revid": "1543377", "url": "https://it.wikipedia.org/wiki?curid=2732876", "title": "Ges\u00f9 bambino benedicente", "text": "Ges\u00f9 bambino benedicente \u00e8 un dipinto, tempera su tavola (69x33,8\u00a0cm), di Andrea Mantegna, databile con incertezza al 1455-1460 circa e conservato nella National Gallery of Art di Washington.\nStoria.\nL'opera \u00e8 attribuita (ma non univocamente da tutti gli storici) al periodo giovanile a Padova dell'artista. \u00c8 conosciuta dal 1901, quando si trovava nella collezione di Sir Francis Cook a Richmond, nel Surrey. Passata ai suoi discendenti, venne messa nel mercato antiquario londinese nel 1947, quando venne acquistata da Alessandro Contini-Bonacossi, il quale la rivendette l'anno successivo alla Fondazione di Samuel H. Kress. Venne donata alla National Gallery nel 1952.\nDescrizione e stile.\nIl soggetto, piuttosto insolito, era forse nato per la devozione privata oppure faceva parte di un complesso pi\u00f9 ampio.\nLa tavola appare oggi molto danneggiata, avendo ormai perso l'originale brillantezza dei colori, ma sono ancora leggibili alcuni preziosi dettagli, come le fitte increspature della veste del Bambino, o i riflessi delle parti dorate della veste e del bastone con la croce."}
{"id": "2732878", "revid": "767487", "url": "https://it.wikipedia.org/wiki?curid=2732878", "title": "Julio Carde\u00f1osa", "text": "Carriera.\nGiocatore.\nClub.\nDopo aver giocato con il Real Valladolid, nella stagione 1974-1975 viene acquistato dal Real Betis, con cui debutta nella Primera Divisi\u00f3n spagnola. Ben presto diventa un elemento irremovibile nella squadra andalusa, come testimoniano le oltre 400 partite (306 in campionato), terminandovi la carriera nel 1985.\nNazionale.\nHa totalizzato 8 presenze con la Nazionale di calcio spagnola, esordendo nella partita Jugoslavia-Spagna (0-1) del 30 novembre 1977. Con le \"Furie Rosse\" ha anche preso parte sia al Campionato mondiale di calcio 1978 che al Campionato europeo di calcio 1980. Nel mondiale fu clamoroso un suo errore sottoporta contro il Brasile, quando - nonostante il perfetto assist aereo del compagno Santillana (che in piena area beffa il diretto marcatore e il portiere avversario Leao, offrendogli un pallone d'oro da spingere in rete - Carde\u00f1osa, dopo aver preso la mira, tira goffamente addosso all'ultimo difensore verdeoro piazzato sulla linea di porta. La partita terminer\u00e0 0-0 e il goal divorato si riveler\u00e0 decisivo per l'eliminazione della Spagna al primo turno.\nAllenatore.\nDopo aver appeso le scarpe al chiodo intraprende la carriera di allenatore, sedendosi dapprima sulla panchina del Real Betis, per passare poi al Cordoba, e concludere in seguito ad un'esperienza con l'\u00c9cija Balompi\u00e9."}
{"id": "2732884", "revid": "76652", "url": "https://it.wikipedia.org/wiki?curid=2732884", "title": "Bajmak", "text": "Bajmak (in baschiro \"Bajmaq\") \u00e8 una citt\u00e0 della Russia europea centro-orientale (Repubblica Autonoma della Baschiria). \u00c8 il capoluogo amministrativo del \"rajon\" Bajmakskij.\nSorge nel pedemonte uraliano meridionale (monte \"Irendyk\"), sul fiume Tanalyk, 489\u00a0km a sud della capitale Ufa.\nFondata nel 1913 durante la costruzione di uno stabilimento per la lavorazione di minerali di oro, ottenne lo \"status\" di citt\u00e0 nel 1938."}
{"id": "2732885", "revid": "80339", "url": "https://it.wikipedia.org/wiki?curid=2732885", "title": "Baymak", "text": ""}
{"id": "2732886", "revid": "7336", "url": "https://it.wikipedia.org/wiki?curid=2732886", "title": "Lychees", "text": ""}
{"id": "2732887", "revid": "80339", "url": "https://it.wikipedia.org/wiki?curid=2732887", "title": "Baimak", "text": ""}
{"id": "2732889", "revid": "287204", "url": "https://it.wikipedia.org/wiki?curid=2732889", "title": "Cepit\u00e0", "text": ""}
{"id": "2732891", "revid": "287204", "url": "https://it.wikipedia.org/wiki?curid=2732891", "title": "Cepita", "text": ""}
{"id": "2732892", "revid": "7336", "url": "https://it.wikipedia.org/wiki?curid=2732892", "title": "Lychee", "text": ""}
{"id": "2732895", "revid": "709565", "url": "https://it.wikipedia.org/wiki?curid=2732895", "title": "Burbank (Santa Clara County)", "text": ""}
{"id": "2732897", "revid": "36426", "url": "https://it.wikipedia.org/wiki?curid=2732897", "title": "Alessandro Contini-Bonacossi", "text": ""}
{"id": "2732901", "revid": "288300", "url": "https://it.wikipedia.org/wiki?curid=2732901", "title": "Secundino Su\u00e1rez V\u00e1zquez", "text": ""}
{"id": "2732902", "revid": "198277", "url": "https://it.wikipedia.org/wiki?curid=2732902", "title": "Van (preposizione)", "text": "Van \u00e8 una preposizione della lingua olandese e della lingua afrikaans, che significa \"di\" o \"da\". Van \u00e8 anche un prefisso in molti cognomi olandesi (noto come \"tussenvoegsel\"), come in Vincent van Gogh o di George Vancouver. Pu\u00f2 comparire da solo o insieme ad un altro prefisso, come nelle forme van de, van der e van den e i meno frequenti van het o van 't. Il termine tedesco \"von\" corrisponde al termine olandese \"van\", anche se a differenza del tedesco \"von\", l'olandese \"van\" non \u00e8 un segno di nobilt\u00e0 o regalit\u00e0. Queste preposizioni di solito si riferiscono a un luogo geografico.\nConvenzioni.\nOrdine alfabetico e maiuscolo.\nL'ordine alfabetico e il maiuscolo dei nomi in lingua olandese sono diversi tra i Paesi Bassi e il Belgio: \nIn alcune versioni anglicizzate dei nomi olandesi (ad esempio, Dick Van Dyke, Martin Van Buren e James Van Der Beek), o nel caso in cui la parola non \u00e8 di origine olandese, come nei nomi vietnamiti (D\u01b0\u01a1ng V\u0103n Minh, Nguy\u1ec5n V\u0103n Thi\u1ec7u), la \"V\" \u00e8 maiuscola. In termini come il raggio di van der Waals (olandese: vanderwaalsstraal) la \"V\" \u00e8 minuscola a meno che non sia la prima lettera della frase, come ad esempio nella frase inglese Van der Waals radius.\nConcatenazione.\nIn alcuni nomi (in genere del sud dei Paesi Bassi o del Belgio), i prefissi sono concatenati gli uni con gli altri oppure con il nome proprio, come in Vandervelde o Vandermonde. \nAltri usi.\nNegli Stati Uniti a cognomi di origine inglese \u00e8 stata successivamente aggiunta la preposizione Van, come \"Van Owen\" o \"Van Blake\"."}
{"id": "2732903", "revid": "287204", "url": "https://it.wikipedia.org/wiki?curid=2732903", "title": "Cerrito", "text": ""}
{"id": "2732911", "revid": "241195", "url": "https://it.wikipedia.org/wiki?curid=2732911", "title": "Colonna di Winogradsky", "text": ""}
{"id": "2732912", "revid": "793215", "url": "https://it.wikipedia.org/wiki?curid=2732912", "title": "Venus Wars", "text": " \u00e8 un manga di Yoshikazu Yasuhiko pubblicato dalla Gakken dal settembre 1986 all'aprile 1990 sulla rivista \"Comic Nora\", raccolto poi in quattro tank\u014dbon. Nel 1989 lo stesso Yasuhiko scrisse e diresse un film d'animazione basato sulla prima parte del fumetto. Sia il manga che il film sono editi anche in Italia.\nTrama.\nDopo l'impatto di un'enorme cometa di ghiaccio contro Venere, viene avviato il processo di terraformazione che porta a inviare la prime navi nel 2012 e nel 2017 all'inizio della massiccia colonizzazione del pianeta. Nel 2089 anno 72 secondo il nuovo calendario i coloni terrestri , suddivisi nelle due nazioni di Aphrodia e Ishtar, combattono una battaglia quotidiana contro un ambiente essenzialmente ostile. Ma come se ci\u00f2 non bastasse - o forse proprio per questo - gli equilibri su cui si fonda la civile convivenza sul pianeta entrano in crisi, e Aphrodia e Ishtar entrano in guerra. Ishtar, che ha preso l'iniziativa militare, schiera nelle sue file enormi carri armati ultramoderni. Per fronteggiarne l'avanzata l'esercito di Aphrodia non ha altra scelta che contrapporvi ben pi\u00f9 agili e veloci motocicli d'assalto. A pilotarli vengono chiamati anche i giocatori di \"rolling game\" - una sorta di polo motorizzato - fra cui Hiro Sen\u014d della squadra dei \"Killer Commandos\". Nel frattempo, la giovanissima giornalista Susan Sonntag arriva dalla Terra - che sembra mantenersi neutrale rispetto al conflitto venusiano - nella speranza di fare lo scoop della sua vita.\nNella seconda parte del manga la storia segue le vicende di un giovane cadetto di Ishtar, Matthew Sim Radom, e della lotta per il potere che si gioca a Gaugamela, la capitale della nazione che ha vinto la guerra.\nEdizioni in lingua italiana.\nIn Italia il manga \u00e8 stato pubblicato una prima volta da Granata Press in sette volumi tra il 1992 ed il 1994 nella collana \"Zero Nippon Comix\". Tra il 2009 e il 2010 \u00e8 stato ripubblicato da Magic Press in quattro volumi intitolati \"Record of the Venus Wars\", con una nuova traduzione e rispettando il senso di lettura originale.\nIl film \u00e8 invece stato pubblicato da Yamato Video con il titolo \"Venus Wars\" dapprima in VHS, e poi, nel 2009, in Blu-ray Disc."}
{"id": "2732913", "revid": "767487", "url": "https://it.wikipedia.org/wiki?curid=2732913", "title": "The Shielding Shadow", "text": "The Shielding Shadow \u00e8 un film muto del 1916 diretto da Louis J. Gasnier e Donald MacKenzie, distribuito negli USA dalla Path\u00e9. Il film \u00e8 un serial di 15 episodi di due rulli ognuno usciti nelle sale il 1\u00ba ottobre 1916.\nProduzione.\nIl film fu prodotto dall'Astra Film.\nDistribuzione.\nDistribuito dalla Path\u00e9 Exchange, il film usc\u00ec nelle sale cinematografiche USA il 1\u00ba ottobre 1916. In Portogallo usc\u00ec il 6 giugno 1918 con il titolo \"Ravengar\", con cui fu distribuito anche in Argentina (uscito il 1\u00ba aprile 1917) e in Francia."}
{"id": "2732914", "revid": "422900", "url": "https://it.wikipedia.org/wiki?curid=2732914", "title": "Van der", "text": ""}
{"id": "2732916", "revid": "422900", "url": "https://it.wikipedia.org/wiki?curid=2732916", "title": "Van de", "text": ""}
{"id": "2732917", "revid": "422900", "url": "https://it.wikipedia.org/wiki?curid=2732917", "title": "Van den", "text": ""}
{"id": "2732918", "revid": "422900", "url": "https://it.wikipedia.org/wiki?curid=2732918", "title": "Van het", "text": ""}
{"id": "2732919", "revid": "339392", "url": "https://it.wikipedia.org/wiki?curid=2732919", "title": "If (album)", "text": ""}
{"id": "2732921", "revid": "422900", "url": "https://it.wikipedia.org/wiki?curid=2732921", "title": "Van 't", "text": ""}
{"id": "2732924", "revid": "124808", "url": "https://it.wikipedia.org/wiki?curid=2732924", "title": "Tv on the Radio", "text": ""}
{"id": "2732925", "revid": "228587", "url": "https://it.wikipedia.org/wiki?curid=2732925", "title": "Stephen Kemble", "text": "Biografia.\nMembro di una prestigiosa famiglia di attori teatrali, la famiglia Kemble, era il secondogenito della numerosa prole di Roger Kemble. Era fratello di Charles Kemble, John Philip Kemble e Sarah Siddons. La sua fama fu oscurata dalla bravura della moglie Elizabeth Satchell Kemble, anch'essa attrice. Ad Edimburgo lavor\u00f2 anche come regista teatrale.\nFu celebre per le sue interpretazioni shakespeariane di Falstaff, Otello, Re Lear ed Amleto."}
{"id": "2732926", "revid": "458786", "url": "https://it.wikipedia.org/wiki?curid=2732926", "title": "Italo Fratezzi", "text": "Carriera.\nClub.\nHa giocato, dal 1925 al 1939, solo con la maglia del Palestra It\u00e1lia, segnando 168 goal in 247 partite.\nAllenatore.\nHa allenato Palestra It\u00e1lia, Botafogo e Sele\u00e7\u00e3o Mineira."}
{"id": "2732927", "revid": "656701", "url": "https://it.wikipedia.org/wiki?curid=2732927", "title": "299 (numero)", "text": "Duecentonovantanove (299) \u00e8 il numero naturale dopo il 298 e prima del 300."}
{"id": "2732933", "revid": "287204", "url": "https://it.wikipedia.org/wiki?curid=2732933", "title": "Gregorio Perez", "text": ""}
{"id": "2732943", "revid": "1543377", "url": "https://it.wikipedia.org/wiki?curid=2732943", "title": "Owl City", "text": "Owl City \u00e8 un progetto musicale indie/synth pop statunitense creato da Adam Young nel 2007. Dopo due uscite indipendenti di album, Owl City ha guadagnato la popolarit\u00e0 nel 2009 grazie all'album di debutto discografico \"Ocean Eyes\", che ha conquistato con il singolo \"Fireflies\" quattro dischi di platino. L'album \u00e8 stato certificato disco platino negli Stati Uniti nel mese di aprile 2010.\nBiografia.\nAdam Young ha iniziato a fare musica nello scantinato di casa, nella sua citt\u00e0 natale Owatonna, in Minnesota, Stati Uniti. Dopo aver ottenuto un discreto successo attraverso il suo profilo di MySpace, gli viene offerto un contratto discografico dalla \"Universal Republic\".\nLe maggiori influenze del cantante sono la Disco music e la Musica elettronica europea.\n\"Maybe I'm Dreaming\" (2007-2009).\nDopo l'EP dal titolo \"Of June\" del 2007 pubblica successivamente l'album \"Maybe I'm Dreaming\".\nNel mese di giugno ha raggiunto la numero 20 nella classifica della Billboard Electronic Albums, e con \"Maybe I'm Dreaming\" raggiunge la numero 16 nella stessa lista. Entrambi gli album sono stati pubblicati quando il giovane non apparteneva ad alcuna casa discografia. All'inizio del 2009 gli Owl City firmano un contratto discografico con la Universal Republic, una filiale della Universal Music Group.\n\"Ocean Eyes\" (2009-2010).\nOwl City ha guadagnato popolarit\u00e0 nel 2009 grazie al disco \"Ocean Eyes\", che contiene il singolo di successo \"Fireflies\"; l'anno seguente collabora alla colonna sonora del celebre film di Tim Burton \"Alice in Wonderland\", con la canzone \"The Technicolor Phase\". Nel gennaio 2010 viene pubblicato il secondo singolo intitolato \"Vanilla Twilight\". A seguito di quel brano viene distribuito come terzo ed ultimo singolo ufficiale \"Umbrella Beach\", uscito nel maggio 2010.\nNel 2010, in anteprima all'uscita dell'album, pubblica due delle sue prime canzoni, \"I live Alone\" e \"Brielle\", scritte quando ancora il progetto musicale Owl City non esisteva e lui si firmava con il nome di Sky Sailing. Il 13 luglio 2010 esce l'album \"An Airplane Carried Me to Bed\" firmato Sky Sailing.\n\"All Things Bright and Beautiful\" (2010-2011).\nIl 14 giugno 2011 invece, \u00e8 stato pubblicato il suo terzo album firmato Owl City intitolato \"All Things Bright and Beautiful\". Il 22 marzo, \"Alligator Sky\" viene commercializzato come primo singolo ufficiale dell'album, annunciato su iTunes. Il 19 aprile dello stesso anno, \"Galaxies\" \u00e8 stato pubblicato come secondo singolo estratto dall'album. Il 30 giugno 2011, il terzo singolo accompagnato da un video musicale \"Deer in the Headlights\", \u00e8 stato pubblicato. Il video mostra il cantante Adam Young intento a guidare per tutta la notte la DeLorean DMC-12 del film Ritorno al futuro (appare anche la musicista canadese Lights in un cameo). Nel 2011 viene inoltre utilizzato un sample di \"Fireflies\" nella canzone \"Retour Au Pays\" di Dj Ja\u00efro feat. Shaolin &amp; M\u00e9thi's.\n\"The Midsummer Station\" (2012-2014).\nIl 2 gennaio 2012 Young ha pubblicato un post sul suo blog riguardo al suo quarto album in studio, dicendo che avrebbe collaborato con pi\u00f9 produttori e autori e che il suo nuovo disco \"segna una nuova svolta con questa direzione\". Young si aspetta che l'album esca intorno alla fine dell'estate del 2012. In un'intervista a Billboard, Young ha rivelato che il nuovo album \u00e8 di circa l'80-85% completo, e che Dr. Luke, JR Rotem, il team di produzione norvegese Stargate, Brian Kennedy e Emily Wright sono coinvolti con la produzione dell'album.\nOwl City lavora anche per le colonne sonore di film d'animazione: infatti, nel 2010, compone la canzone \"To The Sky\", una colonna sonora usata per il film \"Il regno di Ga'Hoole - La leggenda dei guardiani\"; nel 2012 canta, per il film Disney \"Ralph Spaccatutto\", la canzone \"When Can I See You Again?\"; nel 2013, compone \"Shine Your Way\", che raffigura il featuring della cantante malese Yuna e viene usata per il film \"I Croods\". Nello stesso anno partecipa alla colonna sonora del film \"I Puffi 2\" con il singolo \"Live it up.\"\nL'8 aprile 2014 esce sul sito ufficiale del cantante il singolo \"Beautiful Times\", accompagnato dal violino di Lindsey Stirling, seguito il 7 ottobre dello stesso anno da \"Tokyo\", che vede la collaborazione dei Sekai no Owari, e da \"You're Not Alone\", realizzata insieme a Britt Nicole.\nNei primi giorni di dicembre viene pubblicato un altro singolo, intitolato \"Kiss Me Babe, It's Christmas Time\".\n\"Mobile Orchestra\" (2015-presente).\nDopo l'EP di inediti \"Ultraviolet\", Young si mette al lavoro su un nuovo album in studio. Nel maggio 2015 viene annunciata l'uscita di \" Mobile Orchestra\" per il 10 luglio seguente. Il singolo di lancio, \"Verge\", vede la partecipazione del cantante statunitense Aloe Blacc."}
{"id": "2732949", "revid": "204391", "url": "https://it.wikipedia.org/wiki?curid=2732949", "title": "Trinitrato di glicerolo", "text": ""}
{"id": "2732955", "revid": "1305887", "url": "https://it.wikipedia.org/wiki?curid=2732955", "title": "Stan d'Arabia", "text": ""}
{"id": "2732961", "revid": "287204", "url": "https://it.wikipedia.org/wiki?curid=2732961", "title": "Comunit\u00e0 montana Alta Valle Scrivia", "text": "La Comunit\u00e0 montana Alta Valle Scrivia era un comprensorio montano della Liguria, in provincia di Genova, formato dai comuni di: Busalla, Casella, Crocefieschi, Isola del Cantone, Montoggio, Ronco Scrivia, Savignone, Valbrevenna e Vobbia.\nL'ente locale aveva sede a Busalla e l'ultimo presidente \u00e8 stato Marco Bagnasco.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato unito alla Comunit\u00e0 montana Alta Val Polcevera che aveva portato all'istituzione della nuova Comunit\u00e0 montana Valli Genovesi Scrivia e Polcevera.\nNon faceva pi\u00f9 parte dell'originaria comunit\u00e0 montana il comune di Genova che aveva delegato la stessa alle funzioni amministrative in materia di agricoltura, sviluppo rurale, foreste e antincendio boschivo."}
{"id": "2732971", "revid": "287204", "url": "https://it.wikipedia.org/wiki?curid=2732971", "title": "Campionato montenegrino di pallavolo femminile", "text": "Il campionato montenegrino di pallavolo femminile \u00e8 un insieme di tornei pallavolistici per squadre di club montenegrine, istituiti dalla Federazione pallavolistica del Montenegro."}
{"id": "2732973", "revid": "726373", "url": "https://it.wikipedia.org/wiki?curid=2732973", "title": "John from Cincinnati", "text": "John from Cincinnati \u00e8 una serie televisiva drammatica statunitense, ambientata nelle spiagge di Imperial Beach, nella California, andata in onda negli Stati Uniti su HBO dal 10 giugno 2007 al 12 agosto 2007. Si tratta del risultato di una collaborazione tra il produttore e sceneggiatore David Milch e lo scrittore Kem Nunn, i cui romanzi sono stati denominati \"surf noir\". La serie tratta di un giovane e strano uomo dalle origini misteriose e degli effetti che egli produce sull'inusuale famiglia Yost, formata da surfisti professionisti, e sulla loro comunit\u00e0. In Italia la serie, essendo stata cancellata dopo la prima stagione, non \u00e8 stata trasmessa.\nLa serie include scene di surf eseguite da noti surfisti come Brock Little, Keala Kennelly, Dan Malloy, John-John Florence, Shane Beschen e Herbie Fletcher.\nLa sigla musicale della serie \u00e8 \"Johnny Appleseed\", eseguita da Joe Strummer and the Mescaleros. Fa parte della colonna sonora anche \"Tic\" dei Kava Kava e canzoni di TV on the Radio, Muse, Buddy Guy, Kasabian e The Yardbirds.\nAscolti e cancellazione.\nL'episodio pilota \u00e8 andato in onda negli Stati Uniti subito dopo l'atteso episodio finale de \"I Soprano\", ma ha una scarsa audience. Mentre \"I Soprano\" ottenne il seguito di 11,9 milioni di persone, \"John from Cincinnati\" ne ottenne 3,4 milioni. I successivi episodi inizialmente persero spettatori, ma in seguito gli ascolti iniziarono a vedere un lento aumento, e l'episodio finale fu visto da pi\u00f9 di 3 milioni di persone; pi\u00f9 di alcuni episodi di \"Deadwood\".\nIl giorno successivo alla trasmissione della finale di stagione, HBO ha cancellato ufficialmente la serie."}
{"id": "2732977", "revid": "1305772", "url": "https://it.wikipedia.org/wiki?curid=2732977", "title": "Ain't It Fun (Dead Boys)", "text": "Ain't It Fun \u00e8 una canzone della punk rock band statunitense Dead Boys, presente nel loro secondo album \"We Have Come for Your Children\" del 1978.\nScritta originariamente da Gene O'Connor (pi\u00f9 tardi conosciuto come Cheetah Chrome) e Peter Laughner con la band Rocket from the Tombs, la canzone fu poi suonata come cover dai Guns N' Roses per il loro album di cover The Spaghetti Incident? nel 1993; venne anche pubblicata come singolo e fu inclusa nel loro \"Greatest Hits\" nel 2004. Quando i Rocket from the Tombs si riunirono nel 2003, registrarono la canzone e la pubblicarono nel loro album \"Rocket Redux\". Anche la Rollins Band suon\u00f2 la canzone per il loro album \"A Nicer Shade of Red\"."}
{"id": "2732978", "revid": "345405", "url": "https://it.wikipedia.org/wiki?curid=2732978", "title": "Miracolo eucaristico di Valvasone e Gruaro", "text": "Il miracolo eucaristico di Gruaro sarebbe avvenuto nel 1294 nella cittadina di Gruaro, Veneto: su di una tovaglia, proveniente dalla chiesa di San Giusto, sarebbero apparse macchie di sangue, prodotte da un'ostia consacrata rimasta tra le pieghe del tessuto. Oggi la reliquia \u00e8 conservata a Valvasone per volere degli allora signori feudali. A Gruaro, a memoria dell'accaduto \u00e8 presente un monumento di fronte alla chiesa nel punto presunto dove avvenne il miracolo sul torrente Versiola, un affluente del Lemene.\nLa storia.\nSecondo quanto tramandato dalla tradizione, nel piccolo centro di Gruaro, nel 1294, mentre una donna stava lavando una tovaglia proveniente dall'altare della vicina chiesa di San Giusto, not\u00f2 sul tessuto delle macchie di sangue, provenienti da un'ostia consacrata rimasta tra le pieghe del lino. Meravigliata, si rec\u00f2 subito dal parroco, che organizz\u00f2 una processione per portare tovaglia e particola in chiesa.\nSuccessivamente il parroco avvert\u00ec il vescovo della vicina Concordia, monsignor Giacomo d'Ottonello da Cividale, che dichiar\u00f2 miracoloso quanto accaduto. In seguito, non trovandosi un accordo sulla destinazione delle reliquie, che sia Gruaro sia Concordia volevano conservare, intervennero i potenti conti di Valvasone, che ottennero nel 1330 dalla Santa Sede la custodia degli oggetti sacri, a patto che venisse costruita per lo scopo una nuova grande chiesa, dedicata al Santissimo Corpo di Cristo.\nLa nuova chiesa venne consacrata nel 1484 e conserva i resti sacri in un pregevole reliquiario d'argento, realizzato a Venezia dall'orefice Antonio Callagari. Nell'ultima ricognizione, effettuata nel 1894, la tovaglia conservava le macchie originali, mentre la particola si era ridotta in polvere farinosa.\nNella domenica successiva al gioved\u00ec del Corpus Domini, il presunto miracolo \u00e8 ricordato e festeggiato a Valvasone. Si conserva a Gruaro soltanto il lavatoio dove si sarebbe verificato l'episodio. Per secoli Gruaro e Valvasone furono in attrito per la rivalit\u00e0 creatasi, superata soltanto nel 1967, quando i gruaresi decisero di partecipare alla Festa della Sacra Tovaglia celebrata nel paese rivale, e i due comuni si unirono in gemellaggio."}
{"id": "2732982", "revid": "339392", "url": "https://it.wikipedia.org/wiki?curid=2732982", "title": "Museo del Carcere &quot;Le Nuove&quot;", "text": ""}
{"id": "2732986", "revid": "124601390", "url": "https://it.wikipedia.org/wiki?curid=2732986", "title": "Maurice Costello", "text": "Biografia.\nFiglio degli emigranti irlandesi Thomas Costello e Ellen Fitzgerald, Costello debutt\u00f2 al cinema nel 1908, tuttavia si \u00e8 a lungo creduto che il suo debutto sia avvenuto nel 1905, nel film \"Adventures of Sherlock Holmes\", in cui Costello avrebbe interpretato il ruolo del protagonista in quello che \u00e8 il primo film vero e proprio su Sherlock Holmes (escludendo \"Sherlock Holmes Baffled\" del 1900, che dura soltanto 30 secondi). L'idea che Costello abbia interpretato Holmes nasce nel libro \"Public Life of Sherlock Holmes\", scritto da Micheal Pointer e pubblicato nel 1975. In seguito lo studioso di Sherlock Holmes Leslie S. Klinger ha scritto che l'identificazione di Costello nel ruolo \u00e8 erronea, e che lo stesso Pointer abbia riconosciuto il suo errore e lo abbia documentato in una lettera indirizzata a Klinger. Di seguito un estratto di tale lettera, pubblicata da Klinger nel suo articolo \"Was Maurice Costello The First Screen Sherlock Holmes?\" su \"The Baker Street Journal\", edizione del giugno 1998:\nUnitosi alla casa di produzione Vitagraph, Costello debutt\u00f2 in \"Salome\" (1908), recitando al fianco di Florence Turner. Tra i suoi film pi\u00f9 noti del periodo si ricordano \"A Tale of Two Cities\", \"The Man Who Couldn't Beat God\" e \"For the Honor of the Family\".\nSi allontan\u00f2 quindi dallo schermo per alcuni anni per farvi ritorno solo in seguito. Spos\u00f2 l'attrice Mae Costello (vero nome Mae Altschuk). Le figlie nate dall'unione, Dolores Costello (che poi si spos\u00f2 con il celebre attore John Barrymore) e Helene Costello diventarono attrici a loro volta, come del resto suo nipote John Drew Barrymore e in epoca contemporanea la pronipote Drew Barrymore. Costello fu una delle prime stelle del cinema statunitense ma, come molti altri divi dell'epoca del muto, incontr\u00f2 grosse difficolt\u00e0 nel passaggio al cinema sonoro, perdendo cos\u00ec lo status di protagonista. In ogni caso Costello non si perse d'animo e continu\u00f2 a prendere parte a numerose pellicole, spesso in piccole parti o ruoli di contorno quasi fino alla morte, che lo colse nel 1950, all'et\u00e0 di 73 anni.\nFu sepolto al Calvary Cemetery di Los Angeles.\nRiconoscimenti.\nPer il suo grande contributo allo sviluppo dell'industria cinematografica gli \u00e8 stata dedicata una stella sulla Hollywood Walk of Fame al 6515 dell'Hollywood Boulevard."}
{"id": "2732992", "revid": "149485", "url": "https://it.wikipedia.org/wiki?curid=2732992", "title": "Campionati sudamericani di atletica leggera 1929", "text": "La sesta edizione dei campionati sudamericani di atletica leggera si tenne a Lima, Per\u00f9 nel 1929. "}
{"id": "2733001", "revid": "2091899", "url": "https://it.wikipedia.org/wiki?curid=2733001", "title": "Il mare di ghiaccio", "text": "Il mare di ghiaccio (in tedesco Das Eismeer), conosciuto anche come Il naufragio della speranza, \u00e8 un dipinto di Caspar David Friedrich la cui composizione si situa tra il 1823 ed il 1824. Attualmente \u00e8 custodito presso la Kunsthalle di Amburgo.\nDescrizione.\nL'opera ritrae un naufragio avvenuto nel bel mezzo di un mare di ghiaccio rotto in una miriade infinita di pezzi, le cui schegge si sono accumulate dopo l'impatto, ammassandosi l'una sopra l'altra a formare una montagna. Il ghiaccio \u00e8 diventato come un dolmen, i cui bordi sporgenti e aguzzi sembrano anelare verso il cielo.\nLe spesse lastre di ghiaccio si innalzano monumentalmente e la direzione diagonale di tali ammassi, insieme ai frammenti della poppa della nave che si scorgono a malapena in basso a destra del dipinto, determinano una sorta di inquietante movimento a spirale intorno alle rovine centrali. Lo sguardo dell'osservatore \u00e8 quindi focalizzato quasi esclusivamente nella parte centrale del dipinto, dimenticando tutto ci\u00f2 che sta intorno. Un contorno caratterizzato da colori freddi e cupi, che suscitano nello spettatore un senso d'ansia e di sgomento.\nCome confermato da un'iscrizione sul relitto, la nave rappresentata nel dipinto \u00e8 la HMS Griper, una delle due navi che parteciparono alle prime spedizioni al Polo Nord, di William Edward Parry.\nStoria.\nIl collezionista Johann Gottlob von Quandt commission\u00f2 due immagini per simboleggiare il sud e il nord. Johann Martin von Rohden aveva ricevuto l'incarico di dipingere la \"Natura del Meridione\" nel suo abbondante e reale splendore, mentre la scelta su chi potesse realizzare la natura del Settentrione in tutta la sua terrificante bellezza cadde su Friedrich. Tuttavia, come Schukowski in una lettera datata 1821 riferisce:\n \nDurante l'inverno del 1820-21, Friedrich aveva realizzato degli studi a olio dei banchi di ghiaccio che si formavano sul fiume Elba, vicino a Dresda. Questi studi furono probabilmente inseriti in \"Mare di ghiaccio\". \nIn quegli anni racconti di spedizioni al Polo Nord vennero pubblicati di tanto in tanto in periodici e libri, tramite i quali Friedrich ebbe modo di conoscere le vicende di William Edward Parry, e delle sue spedizioni alla ricerca del Passaggio a Nord-Ovest.\nL'immagine che Friedrich cre\u00f2, suscit\u00f2 non poca emozione sullo scultore David D'Angers, durante la sua visita a Dresda nel 1834, che successivamente disse:\nNel complesso, tuttavia, il lavoro apparve troppo radicale nella composizione, e rimase invenduto fino ad alcuni anni dopo la morte di Friedrich, nel 1840.\nTitolo.\nI due titoli fanno riferimento sia al presente lavoro, sia ad un altro lavoro di Friedrich, adesso perduto. Il dipinto perduto fu mostrato nel 1822 alla mostra dell'Accademia di Dresda, sotto il titolo \"Una nave naufragata al largo della costa della Groenlandia sotto la luce della luna piena\".\nIl presente dipinto invece, fu mostrato per la prima volta nel 1824 alla mostra dell'Accademia di Praga con il titolo \"Una scena idealizzata del mare Artico, con una nave naufragata su una massa di ghiaccio\".\nDurante la vendita dei dipinti di Friedrich questo lavoro \u00e8 stato nominato anche come \"Immagine di ghiaccio. La catastrofe della spedizione al Polo Nord\".\nSignificato.\nIl tema della navigazione proviene da un'antichissima tradizione allegorica risalente alla cultura greca, ed \u00e8 sempre stato visto come l'immagine dell'ossessiva e continua peregrinazione dell'uomo sulla terra in cerca di qualcosa, attraverso le avversit\u00e0 del mondo e della vita. Tale motivo, trasposto poi in quello del naufragio, diviene incarnazione della fragilit\u00e0 dell'uomo in balia degli elementi. Ed \u00e8 proprio in questo ambito che si muove \"Il mare di ghiaccio\".\nIl sottotitolo dell'opera, \"Naufragio della Speranza\", tradisce la rappresentazione di quella che si pone, a tutti gli effetti, come una parabola religiosa. Il Polo Nord \u00e8 inteso come un luogo nel quale il succedersi di cicli vitali rimane sempre uguale e qui l'infinito ripetersi di giorni, stagioni, anni e secoli diventa metafora dell'eternit\u00e0 di Dio, perch\u00e9 tutto resta identico e dove la nave, simbolo della vita umana, \u00e8 imprigionata e non pu\u00f2 sfuggire a quell'eternit\u00e0 che \u00e8 la stessa di Dio. Il tentativo umano di penetrarne il mistero, quindi, \u00e8 destinato a fallire.\nNulla si modifica e tutto appare immobile, come se il tempo si fosse in realt\u00e0 fermato. Viene, inoltre, fatto emergere il confronto tra l'infinito e il finito che, a differenza delle opere precedenti di Friedrich, rappresenta un confronto doloroso durante il quale l'uomo e le sue opere vengono inghiottiti dall'immensa potenza della natura, che talvolta risulta essere avversa. All'opera possiamo anche dare un'interpretazione politica: la nave (la speranza), naufragata nella spedizione polare, simboleggia il naufragio delle speranze della Germania, durante la Restaurazione, esattamente come, nel 1815, la \"Zattera della Medusa\" di G\u00e9ricault stava ad indicare il naufragio della Francia napoleonica."}
{"id": "2733004", "revid": "1305887", "url": "https://it.wikipedia.org/wiki?curid=2733004", "title": "Il segreto della sabbia", "text": " (letteralmente \"L'avventura dei velivoli alati\") \u00e8 un anime in 26 episodi prodotto nel 2002 da Telecom Animation Film e TMS Entertainment. La serie \u00e8 stata trasmessa sul network giapponese WOWOW a partire dal 5 gennaio 2002, mentre in Italia \u00e8 stata una delle serie che hanno inaugurato la rete del digitale terrestre Hiro l'8 dicembre 2008, ed \u00e8 poi stata proposta per la prima volta in chiaro da Italia 1 a partire dal 6 dicembre 2017 intorno alle tre di notte.\nTrama.\nSeconda met\u00e0 del XIX secolo. La piccola Jane \u00e8 orfana di madre: infatti Anna Buxton \u00e8 morta nel darla alla luce. La bambina cresce quindi con il fratello maggiore George ed il padre Lord Buxton. Passati 3 anni il padre si risposa con Margaret, una donna che ha un figlio di 11 anni di nome William. Madre e figlio vanno quindi ad abitare nel castello di Glenar, dimora di Jane e del padre, ma il ragazzo non gradisce la svolta che ha preso la sua vita e si dimostra estremamente scontroso con tutti. Geloso dell'affetto che la madre ha verso i componenti della famiglia Buxton, ha un profondo legame di amicizia solamente con Jane.\nAnche Margaret di l\u00ec a poco muore e a William non rimane altro che l'affetto di Jane, l'unica amica che gli \u00e8 rimasta, covando per\u00f2 nel profondo un grande risentimento verso gli altri Buxton.\nPassano gli anni e Jane, intelligente ed intraprendente come \u00e8, sviluppa una grande attitudine per la meccanica. Il suo sogno \u00e8 infatti quello di poter volare e invece di seguire le lezioni di piano come tutte le altre ragazze di buona famiglia, passa il tempo a rovistare nel laboratorio del fratello maggiore George per costruire improbabili macchine volanti a pedali, facendo impazzire il povero maggiordomo Agenore che dovrebbe vegliare su di lei.\nGeorge \u00e8 un giovane studioso che sta sviluppando una teoria partendo dalle antiche leggende che provengono dall'Oriente ed \u00e8 convinto dell'esistenza di una sostanza, il \"Fuyusen\" che permetterebbe agli uomini di volare. Riceve dal governo un incarico segreto per svolgere ricerche approfondite e parte quindi per l'Est, ufficialmente per una missione archeologica. Stranamente anche il fratello William, coinvolto in affari poco chiari con la banca di famiglia, scompare nello stesso periodo.\nDopo qualche tempo, quando Jane \u00e8 ormai un'adolescente di 14 anni, la famiglia Buxton \u00e8 sconvolta da terribili avvenimenti. Una lettera ufficiale del governo comunica l'esecuzione di George, reo di aver fomentato una rivolta in un paese orientale e subito dopo la banca dei Buxton viene svaligiata da uomini provenienti da una misteriosa macchina volante, causando la rovina della famiglia. Il cuore di Lord Buxton, non regge a tutto questo e l'uomo si riduce in fin di vita. L'unica cosa che Jane pu\u00f2 fare, nella sua disperazione, \u00e8 di accudire il padre ormai morente, quando un giorno riceve una lettera. L'indirizzo sembra vergato dalla mano del fratello George ed il contenuto \u00e8 solamente una strana pietra azzurra che sembra possedere poteri misteriosi.\nCon la certezza che il fratello sia ancora vivo, Jane affida il padre alla governante e con Agenore parte per l'Oriente, per quella che diventer\u00e0 la pi\u00f9 grande avventura della sua vita.\nRiferimenti ad altre opere.\n\"Il segreto della sabbia\" a partire dal titolo (l'originale tradotto letteralmente \u00e8 \"Il segreto della sabbia azzurra\") \u00e8 un omaggio all'anime \"Nadia - Il mistero della pietra azzurra\". Inoltre \u00e8 ricco di riferimenti alle opere di Hayao Miyazaki, soprattutto \"Conan il ragazzo del futuro\" e \"\".\nDoppiaggio.\nIl doppiaggio italiano \u00e8 stato eseguito presso lo studio LOGOS srl sotto la direzione di Pino Pirovano ed i dialoghi italiani di Francesca Bielli.\nEpisodi.\n\"Il segreto della sabbia\" \u00e8 stato trasmesso in prima TV su Hiro esordendo l'8 dicembre 2008 con 3 episodi. In seguito venne trasmesso dal luned\u00ec al venerd\u00ec (ore 9,00 14,05 e 17,45) con le repliche della settimana al sabato e domenica. Nel 2010 \u00e8 stato replicato alle ore 12,30 e nel 2011 alle 9,05 13,20 e 22,45. Dopo 9 anni di assenza la serie viene mandata in onda per la prima volta in chiaro su Italia 1 dal 6 dicembre 2017 in orario notturno."}
{"id": "2733007", "revid": "481666", "url": "https://it.wikipedia.org/wiki?curid=2733007", "title": "Grace Darmond", "text": "Biografia.\nGrace Darmond \u00e8 stata un'attrice del cinema muto dal 1915 al 1929. Fu la protagonista del primo film in technicolor, \"The Gulf Between\" di Wray Bartlett Physioc. Molti dei suoi ruoli furono da protagonista, ma solo in film a basso costo. Aveva cominciato a recitare per la Selig Polyscope, una casa di produzione con sede a Chicago, in \"The Estrangement\" del 1914. Nella sua carriera, prese parte come attrice a 62 pellicole; il suo nome apparve anche nei titoli di \"The Wheel of Fortune\", un film del 1923, per cui firm\u00f2 il soggetto.\nEra conosciuta nella comunit\u00e0 omosessuale di Hollywood come l'amante di Jean Acker, la prima moglie di Rodolfo Valentino con la quale ebbe una relazione dal 1918 fino a gran parte degli anni Venti. Si spos\u00f2 due volte, la prima con Henry J. Matson, la seconda con Randolph N. Jennings.\nNel 1929, all'avvento del sonoro, la sua carriera fin\u00ec perch\u00e9 come molti altri attori non riusc\u00ec ad adattare il suo modo di recitare alle esigenze del nuovo mezzo cinematografico."}
{"id": "2733018", "revid": "124872441", "url": "https://it.wikipedia.org/wiki?curid=2733018", "title": "Giorgio De Trizio", "text": "Carriera.\nCalciatore.\nDa calciatore \u00e8 stato una bandiera del dove ha militato per 9 stagioni, spaziando dalla Serie C alla Serie B, annoverando anche una stagione in massima serie nel 1985-1986. \u00c8 al momento il quarto giocatore di sempre con pi\u00f9 presenze in maglia biancorossa: i suoi 273 gettoni lo pongono dietro a Giovanni Loseto, Mario Mazzoni e Jean Fran\u00e7ois Gillet.\nLasciata la Puglia, disputa una stagione con la maglia del Pescara, due con la maglia del Messina e una conclusiva con quella della Fidelis Andria.\nAllenatore.\nDopo il ritiro, dapprima ha allenato il in Eccellenza per la stagione 1994-1995, giocando anche 2 gare, successivamente \u00e8 entrato nello staff tecnico giovanile del dove ha allenato dapprima i Giovanissimi regionali, dal 2002 gli Allievi nazionali e dal 2010 gli Allievi regionali.\nNel luglio 2011 diventa allenatore del .\nIl 31 ottobre dello stesso anno rassegna le sue dimissioni.\nCon la nuova diviene nuovamente allenatore dei Giovanissimi Nazionali.. L'incarico termina dopo la mancata iscrizione della \"Football Club Bari 1908\" alla Serie B 2018-2019 e il conseguente fallimento.\nDopo il fallimento della societ\u00e0 biancorossa, entra a far parte del settore giovanile del , dove gli viene affidata la guida tecnica dell'Under 16.\nNella stagione 2019-2020, \u00e8 responsabile del settore giovanile della \"United Sly Bari\", con il quale rescinde consensualmente il 16 giugno 2020.\nIl 24 giugno 2020, diventa responsabile tecnico e allenatore della formazione Under 17 nella Levante Bitritto 2008."}
{"id": "2733022", "revid": "599013", "url": "https://it.wikipedia.org/wiki?curid=2733022", "title": "W le donne", "text": ""}
{"id": "2733025", "revid": "204391", "url": "https://it.wikipedia.org/wiki?curid=2733025", "title": "Antianginoso", "text": ""}
{"id": "2733026", "revid": "204391", "url": "https://it.wikipedia.org/wiki?curid=2733026", "title": "Antianginosi", "text": ""}
{"id": "2733029", "revid": "465169", "url": "https://it.wikipedia.org/wiki?curid=2733029", "title": "The Light in Our Soul", "text": "The Light in Our Soul \u00e8 il terzo singolo della cantante greca Helena Paparizou e inserito nella ristampa del suo album di debutto \"Protereotita\". Il singolo \u00e8 stato pubblicato dopo la vittoria della cantante all'Eurofestival del 2005."}
{"id": "2733030", "revid": "1305772", "url": "https://it.wikipedia.org/wiki?curid=2733030", "title": "Delegazione Cuajimalpa", "text": "Cuajimalpa de Morelos (pi\u00f9 comunemente conosciuta come Cuajimalpa) \u00e8 una delle 16 delegazioni di Citt\u00e0 del Messico. Territorialmente \u00e8 suddivisa in quattro villaggi (San Pedro Cuajimalpa,San Lorenzo Acopilco,San Mateo Tlaltenango e San Pablo Chimalpa) ed in 41 colonias (quartieri).\nEtimologia.\nCuajimalpa viene dalla parola n\u00e1huatl \"Cuauhx\u012bmalpan\", composta da \"cuahu (i)-tl\" - albero o legno; con il verbo transitivo \"x\u012bma\" (\"x\u012bmal-li\")- che con complemento di cosa, significa lavorare il legno, lavorare o pulire - seguita da una \"l\" formativa e dalla preposizione di luogo \"-pan\" - sopra, su -. Con i due primi elementi si forma cuauhx\u012bmal-li, piallatura o piccola scheggia - e con la proposizione significa \" sopra le schegge di legno\" ed indica un luogo dove si intaglia il legno.\nOrigini.\nFondata come comune l'8 febbraio 1862, per lungo tempo fece parte della citt\u00e0 di Santa Fe, separata dai vicini villaggi di San Lorenzo Acopilco, San Mateo Tlaltenango, San Pablo Chimalpa e San Pedro Cuajimalpa, quest'ultima considerata capitale della municipalit\u00e0 per la sua vicinanza con El Camino Real, strada che unisce Toluca e Citt\u00e0 del Messico."}
{"id": "2733032", "revid": "117018284", "url": "https://it.wikipedia.org/wiki?curid=2733032", "title": "A Brighter Day", "text": "A Brighter Day \u00e8 il quarto singolo della cantante greca Helena Paparizou e inserito nella ristampa del suo album di debutto \"Protereotita\". Il singolo \u00e8 stato pubblicato dopo la vittoria della cantante all'Eurofestival del 2005."}
{"id": "2733034", "revid": "599013", "url": "https://it.wikipedia.org/wiki?curid=2733034", "title": "Skelley Adu Tutu", "text": "Carriera.\nNazionale.\nHa rappresentato l'Under-20 e la Nazionale maggiore ghanesi."}
{"id": "2733038", "revid": "339392", "url": "https://it.wikipedia.org/wiki?curid=2733038", "title": "Qaynuqa'", "text": ""}
{"id": "2733048", "revid": "287204", "url": "https://it.wikipedia.org/wiki?curid=2733048", "title": "My Number One", "text": "My Number One \u00e8 un singolo della cantante greca Helena Paparizou, pubblicato il 24 marzo 2005 come secondo estratto dalla ristampa del primo album in studio \"Protereotita\".\nIl singolo \u00e8 stato pubblicato dopo la vittoria del brano all'Eurovision Song Contest 2005. Per aver venduto pi\u00f9 di 10.000 copie in Svezia e Grecia, \u00e8 stato certificato in entrambi i Paesi disco d'oro.\nUn frammento della canzone pu\u00f2 essere ascoltato nella canzone kannada \"Thara Thara Onthara\" di Shaan nel film \"Bindaas\""}
{"id": "2733051", "revid": "928766", "url": "https://it.wikipedia.org/wiki?curid=2733051", "title": "Campionato mondiale Superbike 2003", "text": "Il campionato mondiale di Superbike 2003 \u00e8 la sedicesima edizione del campionato mondiale Superbike.\nIl campionato piloti \u00e8 stato vinto da Neil Hodgson sulla Ducati 999F03 del team Ducati Fila che ha preceduto di ben 103 punti il compagno di squadra Rub\u00e9n Xaus.\nIl titolo costruttori \u00e8 stato vinto dalla Ducati che ha conquistato tutte le 24 gare in calendario.\nClassifiche.\nSistema di punteggio.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "2733054", "revid": "767487", "url": "https://it.wikipedia.org/wiki?curid=2733054", "title": "To fili tis zois", "text": "To Fili Tis Zois (letteralmente \"il bacio vitale\") \u00e8 il singolo di lancio della colonna sonora del film greco omonimo. Ha raggiunto la prima posizione nella classifica dei singoli in Grecia e ha venduto pi\u00f9 di 30.000 copie."}
{"id": "2733056", "revid": "729019", "url": "https://it.wikipedia.org/wiki?curid=2733056", "title": "San Patricio (Paraguay)", "text": "San Patricio \u00e8 un centro abitato del Paraguay, nel Dipartimento di Misiones; forma uno dei 10 distretti in cui \u00e8 diviso il dipartimento. In origine la localit\u00e0 \u00e8 stata una riduzione gesuita e conserva qualche traccia di quell'epoca storica nel museo cittadino.\nPopolazione.\nAl censimento del 2002 San Patricio contava una popolazione urbana di 1.536 abitanti (3.570 nel distretto)."}
{"id": "2733058", "revid": "767487", "url": "https://it.wikipedia.org/wiki?curid=2733058", "title": "Tha mai allios", "text": "Tha Mai Allios (letteralmente \"sar\u00f2 diversa\") \u00e8 il primo singolo estratto dal quinto album di studio della cantante greca Helena Paparizou. Ha raggiunto la prima posizione nella classifica dei singoli in Grecia e la seconda in quella cipriota."}
{"id": "2733059", "revid": "71433", "url": "https://it.wikipedia.org/wiki?curid=2733059", "title": "Globo d'Oro", "text": ""}
{"id": "2733066", "revid": "287204", "url": "https://it.wikipedia.org/wiki?curid=2733066", "title": "Julio Cardenosa", "text": ""}
{"id": "2733069", "revid": "288300", "url": "https://it.wikipedia.org/wiki?curid=2733069", "title": "Julio Carde\u00f1osa Rodr\u00edguez", "text": ""}
{"id": "2733070", "revid": "71433", "url": "https://it.wikipedia.org/wiki?curid=2733070", "title": "Globi d'oro", "text": ""}
{"id": "2733072", "revid": "1305772", "url": "https://it.wikipedia.org/wiki?curid=2733072", "title": "Van Dyke Brooke", "text": "Biografia.\nNato a Detroit con il nome Stewart McKerrow, cominci\u00f2 a lavorare nel cinema come regista a 49 anni, girando alcuni cortometraggi per la Vitagraph. Il primo di questi \u00e8 \"\" che usc\u00ec nel giugno del 1908. In ottobre, venne distribuito \"The Mummer's Daughter\", in cui apparve come sceneggiatore. L'anno dopo, in aprile, inizi\u00f2 anche la sua carriera di attore, protagonista di \"His First Girl\".\nTra il 1908 e il 1921 scrisse 24 sceneggiature, interpret\u00f2 130 film, ne diresse 217. Fu uno dei primi registi a lavorare per conto della pionieristica casa di produzione della costa occidentale Vitagraph.\nIl suo ultimo lavoro, nel 1921, fu come attore nella commedia \"A Midnight Bell\", diretta e prodotta da Charles Ray. Il film usc\u00ec in agosto: Brooke mor\u00ec il 17 settembre di quell'anno.\nFilmografia.\nLa filmografia, secondo IMDb, \u00e8 completa. Quando manca il nome del regista, questo non viene riportato nei titoli"}
{"id": "2733078", "revid": "6923", "url": "https://it.wikipedia.org/wiki?curid=2733078", "title": "Teatro Bol'\u0161oj Kamennyj", "text": "Il teatro Bol'\u0161oj Kamennyj () \u00e8 stato un teatro di San Pietroburgo in Russia, che si trovava sulla Teatral'naja Plo\u0161\u010dad'.\nStoria.\nFu costruito nel 1783, su progetto di Antonio Rinaldi, in stile neoclassico. Realizzato in pietra (\"kamen\" in russo) venne ricostruito nel 1802 da Jean-Fran\u00e7ois Thomas de Thomon ed ancora nel 1818, dopo un incendio. Nel 1836 venne ristrutturato per poter accogliere le moderne macchine di scena.\nFino al 1886 ospit\u00f2 le compagnie del \"Balletto imperiale\" e dell\"'Opera imperiale\".\nIn questo teatro ebbero la prima esecuzione opere come \"Una vita per lo Zar\" di Glinka (rinominata nel periodo sovietico \"Ivan Susanin\") il 9 dicembre 1836 per l'inaugurazione del teatro alla presenza dello zar Nicola I di Russia e \"Ruslan e Ljudmila\" il 9 dicembre 1842. Molti balletti con le coreografie di Marius Petipa, Jules Perrot e Arthur Saint-L\u00e9on vennero rappresentati in questo teatro, ma a partire dal 1860, a seguito dell'apertura del teatro Mariinskij vi fu lo spostamento del teatro imperiale d'opera nel nuovo teatro. Nel 1886, anche gli spettacoli di balletto vennero spostati al teatro Mariinskij.\nIl teatro Bol'\u0161oj Kamennyj venne quindi demolito per lasciare posto al conservatorio Rimski-Korsakov."}
{"id": "2733081", "revid": "729019", "url": "https://it.wikipedia.org/wiki?curid=2733081", "title": "Simon Danielli", "text": "Biografia.\nDanielli frequent\u00f2 il Cheltenham College e studi\u00f2 filosofia e teologia presso il Trinity College di Oxford, dove disput\u00f2 il \"Varsity Match\" contro Cambridge nel 1999 e nel 2000.\nCarriera rugbistica.\nDanielli fu schierato nelle nazionali giovanili dell'Inghilterra, ma nel gennaio del 2003 decise di passare alla nazionale scozzese. Con gli \"Highlanders\" esord\u00ec ad agosto in un test-match per la Coppa del Mondo di rugby 2003 contro l'Italia, segnando una meta. Alla partenza in coppa, contro gli U.S.A., Danielli contribu\u00ec in maniera sostanziale alla vittoria dei suoi, oltrepassando per ben due volte la linea di meta avversaria e impressionando il pubblico, cosa che accadde anche nel resto del torneo. Il giocatore segn\u00f2 un'altra meta importante per lui nel 2004, al Murrayfield Stadium, nel suo debutto casalingo nel Sei Nazioni, contro l'Inghilterra.\nDanielli pass\u00f2 alla fine dell'estate del 2001 dai Bristol Shoguns al Bath Rugby, nel quale rimase fino al 2004, anno di passaggio ai Border Reivers. Nel suddetto club, Danielli gioc\u00f2 per tre stagioni, fino a quando il giocatore, in seguito alla dissoluzione del club, decise di cambiare squadra, approdando cos\u00ec agli irlandesi dell'Ulster.\nDanielli ha lasciato la nazionale nel 2005, per poi essere riconvocato per il Sei Nazioni 2006.\nLa sua ultima apparizione internazionale risale al 21 novembre 2009, quando ha disputato un test-match contro l'Australia."}
{"id": "2733086", "revid": "1305772", "url": "https://it.wikipedia.org/wiki?curid=2733086", "title": "Iapezia", "text": "Iapezia (Iapetia, Japetia) \u00e8 il toponimo con il quale, nel XVI secolo, il sacerdote francese Guillaume Postel propose di rinominare il continente europeo, al fine di cancellare la dedicazione pagana alla principessa Europa, figura della mitologia greca cui \u00e8 correlato il vecchio continente, secondo l'antica tradizione.\nIl termine \"Iapezia\" fu menzionato anche da Abraham Ortelius e dal gesuita Philippe Briet e deriva da Jafet, uno dei figli di No\u00e8, dal quale discenderebbero, secondo la tradizione biblica, le popolazioni europee.\nNell'opera \"De cosmographia disciplina\", Postel nominava anche la \"Chasdia\" (la Terra Australis Incognita), la \"Chamia\" (l'Africa, terra di Cam) e la \"Semia\" (l'Asia, terra di Sem)."}
{"id": "2733087", "revid": "122106633", "url": "https://it.wikipedia.org/wiki?curid=2733087", "title": "Edward Hall", "text": ""}
{"id": "2733088", "revid": "123728083", "url": "https://it.wikipedia.org/wiki?curid=2733088", "title": "Cuore selvaggio (telenovela)", "text": "Cuore selvaggio (\"Coraz\u00f3n salvaje\") \u00e8 una telenovela messicana. Prodotta da Televisa, \u00e8 stata trasmessa in Messico nel 1993. In Italia fu trasmesso dall'8 settembre 1993 a sabato 14 maggio 1994 aprile 1994, il giorno dopo il 32\u00b0 compleanno del protagonista Eduardo Palomo, in 40 episodi serali di 2 ore circa l'uno su Rete 4.\nNel 1995 ha vinto il \"Telegatto\" nella categoria \"Miglior telenovela\". Ritrasmesso tra il 1995-'96, le puntate sono state ridotte a mezz'ora l'una per un totale di 160 puntate quotidiane.\nTrama.\nAntefatto.\nFrancesco Aleardi della Valle \u00e8 un ricco e potente latifondista, proprietario della tenuta di Campo Real, a pochi chilometri dalla citt\u00e0 di San Paolo. Un giorno scopre di aver avuto un figlio illegittimo da una relazione con una donna sposata, ormai morta. Glielo fa sapere il marito, agonizzante, della stessa donna, il signor Alimondi: questi, dopo aver scoperto l'adulterio della moglie, si abbandona ad una vita di eccessi ed alcol e finisce rapidamente in rovina. Spinto allora dal rancore, Alimondi alleva il figlio illegittimo nell'odio, per vendicarsi del tradimento subito. Il ragazzo, cresciuto per la strada e nella fame, \u00e8 considerato un piccolo selvaggio, per cui i pescatori lo chiamano \"Juan del Diablo\". Questo nome gli rimarr\u00e0 appiccicato addosso poich\u00e9 Juan non \u00e8 mai stato n\u00e9 battezzato, n\u00e9 registrato all'anagrafe. Francesco, rendendosi conto della somiglianza tra s\u00e9 e il figlio e delle doti nascoste di quest'ultimo, decide di portare Juan a Campor\u00e9al e di riconoscerlo contro il volere della moglie Sofia, ma prima di poterlo fare muore cadendo da cavallo. Sofia, preoccupata dell'amicizia che nel frattempo ha unito Juan al figlio Andrea e mossa dal risentimento verso Juan, decide di scacciare il ragazzo per separarlo dal figlio.\nMentre Andrea viene mandato in Europa a studiare in Francia e nei migliori collegi, Juan vive nella strada una vita dura al limite della legalit\u00e0, ma viene educato ed aiutato dal migliore amico del padre, l'avvocato Nicola Manera, che rappresenter\u00e0 per lui una figura paterna. Nel frattempo, Sofia decide di pianificare il matrimonio del figlio e di fidanzarlo con la figlia maggiore di una sua cugina, donna Caterina d'Altomonte. Donna Caterina, una contessa rimasta da poco vedova e in rovina, ha ogni interesse ad approvare questo fidanzamento: non disponendo infatti dei mezzi finanziari per provvedere all'educazione signorile di entrambe le sue figlie, Beatrice e Anna, ella decide quindi di accondiscendere al progetto di Sofia perch\u00e9 la cugina promette di sovvenzionare la formazione di Beatrice in convento, mentre Anna verr\u00e0 mandata da donna Caterina a Citt\u00e0 del Messico, a studiare presso la zia Amalia.\nVicenda principale.\nDopo 15 anni, tornato in patria da Parigi, Andrea si ferma a Citt\u00e0 del Messico dove, durante una festa, conosce Anna, dimenticando che la madre Sofia ha organizzato per lui il matrimonio proprio con la sorella di Anna, Beatrice. La fanciulla stessa, dapprincipio, si sente attratta dal giovane, che, a sua volta, si innamora di lei. Poco dopo, Anna deve per\u00f2 ritornare nel villaggio natio, San Paolo, lasciando con gran dispiacere la vivace vita mondana della capitale. Sopraffatta dalla noia, durante le sue passeggiate sulla vicina spiaggia, Anna conosce Juan del Diablo, che, nel frattempo, si \u00e8 fatto strada a fatica, guadagnandosi un certo benessere grazie al commercio ed al contrabbando e riuscendo addirittura ad acquistare una nave, il \"Satan\", con cui condurre i suoi traffici. Juan impiega i suoi guadagni soprattutto per aiutare i poveri di San Paolo, da cui \u00e8 amato e difeso, ed \u00e8 attorniato da un vero e proprio gruppo di amici, marinai ed aiutanti.\nTra i due giovani esplode la passione e Anna, incurante del rischio dello scandalo, vede Juan di nascosto, uscendo di notte dalla sua stanza, oppure andandolo a cercare camuffata da popolana.\nI due divengono amanti, ma Juan, che, a poco a poco, si \u00e8 innamorato della ragazza, progetta di mettere da parte abbastanza denaro per chiederla in sposa. Nel frattempo, Andrea ritorna da Citt\u00e0 del Messico e spinge sua madre a rompere il fidanzamento con Beatrice e a chiedere a Caterina la mano di Anna. Anna, senza preoccuparsi di fare il doppio gioco, prosegue la sua relazione con Juan, mentre, attirata dalla ricchezza di Andrea e dalla vita brillante che tale matrimonio le assicurerebbe, accetta di fidanzarsi con il giovane Aleardi Della Valle, incurante della sofferenza della sorella. Beatrice, saputo il rifiuto di Andrea, per sfuggire al dolore, all'umiliazione e per ritrovare la pace, chiede di entrare come novizia nel convento in cui \u00e8 stata educata e si rifugia nella fede. Tuttavia, la madre superiora, il suo direttore spirituale, padre Domenico e la stessa Caterina sono scettiche dinnanzi a questa vocazione repentina, anche perch\u00e9 la giovane, provata dalla delusione, \u00e8 molto indebolita, si ammala e non riesce a reggere ai rigori della vita religiosa. Dopo alcuni andirivieni tra casa e convento, Beatrice deve obbedire a padre Domenico, che le consiglia di rinunciare alla vita monacale e di ritornare a casa. Nel frattempo, la giovane, che \u00e8 ancora innamoratissima di Andrea e decisa ad assicurarne la felicit\u00e0, scopre la doppia vita della sorella Anna, cerca di avvertirne la madre, ma non viene creduta.\nJuan, partito per far fortuna e sposare cos\u00ec Anna, \u00e8 ignaro di esserne stato ingannato; dopo la sua partenza, si spargono per\u00f2 a San Paolo strane voci su di una possibile cattura di Juan a Santo Domingo, per cui Anna, credutolo condannato al carcere per 10 anni, si decide definitivamente a sposare Andrea. Juan ritorna per\u00f2 il giorno dopo il matrimonio e, scoperto il tradimento di Anna, si reca a Campor\u00e9al come una furia, con l'intenzione di affrontare Andrea e rapire Anna, nonostante i tentativi dell'avvocato Manera di placare la sua ira. Solo Beatrice, che si trova a Campor\u00e9al per il matrimonio e che ha lasciato il convento per sempre, riuscir\u00e0 a calmarlo. Andrea, sopraggiunto durante l'animato colloquio tra Beatrice e Juan ed ignaro di quanto sta accadendo, si rallegra di rivedere Juan, con cui aveva gi\u00e0 tentato vanamente di riprendere l'amicizia, e gli offre il posto vacante di amministratore della tenuta. Juan del Diablo accetta, anche per rimanere vicino ad Anna, ma, poco per volta, durante l'espletamento del suo lavoro, comincia ad apprezzare la bont\u00e0, la bellezza e la dolcezza di Beatrice, avvicinandosi progressivamente a lei e cominciando a capire la vera natura egoista di Anna. Per una serie di coincidenze, Andrea udir\u00e0 una conversazione compromettente in cui si menziona una relazione tra una delle signorine d'Altomonte e Juan del Diablo e creder\u00e0 allora che la donna con cui Juan ha avuto una relazione \u00e8 Beatrice; per questo, cercher\u00e0 di farla sposare con il suo amico Alberto. Ma Beatrice, decisa ad evitare lo scandalo, saputo pure che Juan sta per essere riconosciuto come figlio di don Francesco della Valle ed ormai attratta da lui, decide di sposarsi con il giovane, cos\u00ec da tenerlo lontano da Anna. Infatti, Sofia, che frattanto ha appreso della relazione tra Juan ed Anna, per evitare che il figlio lo apprenda, decide di concedere a Juan il cognome Della Valle.\nDopo il matrimonio, Beatrice e Juan scoprono ben presto il loro amore: Juan cerca di introdurre la giovane sposa nel mondo dell'amore, mentre Beatrice scopre nel marito un giovane pieno di doti positive, onesto, nobile, generoso, al di sotto del tratto un po' brusco e indurito dalle sofferenze. Ma le cose si complicano. Anna continua ad insidiare Juan, cui non vuole rinunciare, mentre Andrea scopre ben presto la relazione pregressa tra Juan e Anna da una lettera di ricatto inviata alla moglie da un lestofante del paese. La sua ira \u00e8 tremenda, ma tremendi sono anche gli equivoci in cui cade. Si persuade che Juan lo abbia tradito e che sia un manigoldo, che Beatrice si sia sacrificata per lui e che ancora lo ami e vuole sfidare il fratello a duello. Per evitare ci\u00f2, la madre e l'amico Alberto, con l'aiuto del capitano Leopardi, ordiscono un piano contro Juan per accusarlo di omicidio, mandarlo in prigione e separarlo da Beatrice, che ora Andrea vuole in moglie. Andrea vorrebbe anzi togliere il cognome a Juan per far annullare il matrimonio della cugina.\nGli amici di Juan organizzano una fuga dal carcere: contemporaneamente per\u00f2 Anna, che si era recata dal capitano Leopardi per contrattare, viene insidiata da quest'ultimo: Juan tenta di difenderla, ma viene gravemente ferito da Leopardi, il quale \u00e8 per\u00f2 subito freddato dal Guercio, uno degli amici di Juan. In San Paolo si propaga allora la notizia della fuga di Juan e di Anna, quindi viene diffusa ad arte pure quella della loro morte. Sofia, Alberto ed altri troverebbero infatti molto comodo che l'uno e l'altra scomparissero per sempre, laddove gli amici di Juan, per la necessit\u00e0 di proteggere il ferito, sono costretti ad accondiscendere alla volont\u00e0 dei loro antagonisti. Beatrice rimane sconvolta, ma poi si rende conto che questa non pu\u00f2 essere la realt\u00e0. Difatti, Juan, appena pu\u00f2 lasciare la casa della guaritrice che si \u00e8 occupata di lui, abbandona Anna e si avvicina alla moglie, visitandola la notte di nascosto. Ad Anna non resta altro che ritornare a casa di Andrea, il quale \u00e8 costretto ad accettarla perch\u00e9 la moglie \u00e8 incinta. La coppia per\u00f2 \u00e8 ormai divisa da un odio e un disprezzo reciproci insanabili, tanto che Andrea si abbandona ad una vita di eccessi e di amori ancillari. Cerca inoltre di rovinare l'esistenza a Juan, imponendogli tra l'altro un duello da cui esce del resto ferito: Juan, che ha una buona mira e se l'\u00e8 ritrovato davanti ubriaco, preferisce infatti sparargli semplicemente a una mano per disarmarlo senza nuocergli ulteriormente.\nDopo varie vicissitudini, Anna perde il bambino, per cui decide di giustificare l'avvenuto fingendo una caduta da cavallo: in realt\u00e0, cadendo dalla cavalcatura si ferisce a morte e spira dopo un'atroce agonia, ma costringe in punto di morte la sorella a promettere di non tornare insieme al marito Juan. Beatrice, oppressa dai sensi di colpa, accetta. Viene frattanto allontanata dallo stesso Juan che non vuole contristarla con una vita di angustie, finch\u00e9 i suoi guai con la giustizia non siano superati. Quando per\u00f2 egli viene definitivamente scagionato dalle accuse ingiuste, decide di riprendere con s\u00e9 la moglie che, nel frattempo, \u00e8 andata a vivere in una pensione per sottrarsi all'influenza invadente della madre, donna Caterina, duramente ostile a Juan.\nI due sposi, ormai riunitisi, non possono tuttavia vivere in pace il loro amore e devono ancora far fronte al rancore di Andrea, rancore che sembra non finire mai. Andrea cercher\u00e0 in tutti i modi di ostacolare Juan, tentando persino di abusare di Beatrice per vendetta. Nella puntata risolutiva, Andrea manda infine a chiamare il fratello per sfidarlo un'ultima volta: per provocarlo, gli rivela di aver abusato di Beatrice. Juan reagisce, ma, durante la lotta tra i due fratelli, sopraggiunge una forte scossa di terremoto, che interrompe tutto; Andrea resta sotto le macerie e Juan, nonostante tutto quanto ha subito da Andrea, piuttosto che lasciare il fratello a morire sotto le macerie, decide di aiutarlo, salvandogli la vita. Questo gesto far\u00e0 riconciliare Juan e Andrea che, finalmente, si chiameranno fratelli. Juan dovr\u00e0 ancora cercare per lunghe ore e giorni interi Beatrice che, dopo il terremoto, sembra scomparsa. I due giovani potranno riabbracciarsi infine sulla spiaggia, dopo che Juan \u00e8 sfuggito all'ennesimo attentato da parte di suoi nemici. Alla fine l'amore tra Juan e Beatrice trionfer\u00e0: Andrea si riconcilia con il fratello, ma decide di ripartire per l'Europa e di abbandonare la madre che, con il suo atteggiamento possessivo, gli ha reso la vita impossibile. I nemici di Juan finiscono in prigione o muoiono; donna Caterina si riconcilia con il genero, ma rimane a vivere in convento. Beatrice e Juan potranno tornare a essere felici con una sorpresa: Beatrice aspetta un figlio."}
{"id": "2733102", "revid": "124193911", "url": "https://it.wikipedia.org/wiki?curid=2733102", "title": "Fussballclub Bern", "text": "Il Fussballclub Bern \u00e8 una societ\u00e0 calcistica svizzera, con sede a Berna, la capitale elvetica. Milita nella 1\u00aa Lega, la quarta divisione nazionale.\nStoria.\nIl club vanta una storia ultracentenaria; \u00e8 stato fondato da Felix Schenk il 10 luglio 1894. Ci\u00f2 lo rende il quinto club ancora esistente pi\u00f9 antico della Svizzera, alle spalle di St. Gallen (1879), Grasshoppers (1886), Servette (1890) e (1893).\nPochi anni dopo, nel 1898, dalla societ\u00e0 si scinde un gruppo di studenti, che va a formare una nuova squadra, lo Young Boys. Tra i due club nasce una classica rivalit\u00e0 cittadina.\nNel 1923 la squadra si aggiudica il campionato, ma il titolo le viene successivamente revocato (e non assegnato ad altri) poich\u00e9 viene appurato che durante un incontro del girone iniziale i bernesi hanno schierato un giocatore non eleggibile, non avendo dunque il diritto di avanzare ai playoff, dove invece hanno giocato.\nNel 1925 il club \u00e8 vicecampione, alle spalle del Servette; l'anno dopo raggiunge la finale di coppa, dove viene sconfitto dal Grasshoppers per 2-1.\nNel 1936 l'FC Bern partecipa alla Coppa Europa Centrale, che pi\u00f9 tardi verr\u00e0 ribattezzata \"Coppa Mitropa\". L'avventura si conclude gi\u00e0 al turno eliminatorio, dove il Torino regola gli svizzeri con un netto 11-2 totale.\nNel ventennio 1943-1965 la squadra bernese milita costantemente in \"Nationalliga\"; disputa sei anni nella \"Nationalliga A\", la massima serie, i restanti anni, in \"Nationalliga B\". L'ultima apparizione nella seconda serie risale al 1983, un anno dopo aver raggiunto come massimo risultato gli ottavi di finale di coppa.\nIn seguito, il club conosce il periodo pi\u00f9 scuro della propria storia, il cui punto pi\u00f9 basso risulta la retrocessione in Terza Lega nel 1998. Nel 2000 arriva la promozione in Seconda Lega, nel 2004 la risalita in Seconda Lega interregionale, divisione nella quale milita tuttora."}
{"id": "2733104", "revid": "43204", "url": "https://it.wikipedia.org/wiki?curid=2733104", "title": "FC Bern", "text": ""}
{"id": "2733107", "revid": "1310927", "url": "https://it.wikipedia.org/wiki?curid=2733107", "title": "Taleb Twatiha", "text": ""}
{"id": "2733109", "revid": "105075806", "url": "https://it.wikipedia.org/wiki?curid=2733109", "title": "Ioannis Fokianos", "text": "Biografia.\nStudi\u00f2, dal 1860, nella facolt\u00e0 di Fisica e Matematica dell'Universit\u00e0 di Atene. Allo stesso tempo, era uno studente di Georgios Pagon e di Jules Ening nel ginnasio pubblico, divenendo poi loro assistente e, dopo il 1868, si un\u00ec a loro nella gestione della palestra. Da questa posizione ha contribuito alla creazione del primo nucleo sportivo nella capitale greca e alla diffusione della ginnastica, basandosi sul modello tedesco, che aveva adottato.\nNel 1875, si occup\u00f2 dell'organizzazione dei terzi Giochi olimpici di Zappas e venne ritenuto responsabile del fallimento organizzativo della manifestazione. Poi si dimise dal suo incarico nel Ginnasio e and\u00f2 a Salonicco.\nNel 1879 Fokianos ritorno ad Atene. Il suo ritorno \u00e8 stato associato con i processi iniziali per la formazione delle istituzioni sportive greche. Nel 1878, fu completata la costruzione del ginnasio centrale e l'anno successivo venne nominato direttore. Nel 1879, si svolse ad Atene il primo \"Congresso delle associazioni greche\", vale a dire il primo congresso delle associazioni educative che erano attive all'interno e all'esterno dei confini dello Stato greco. Nel corso di tale riunione venne discussa la questione della introduzione di ginnastica come materia di istruzione. Infatti, nel 1880 la ginnastica divenne una disciplina obbligatoria in materia di istruzione pubblica, mentre dal 1882 la prima scuola di Stato per ginnasti divenne operativa (anche saltuariamente). Lo stesso anno venne fondata l'Athenian Gymnastic Association, mentre nel 1883 vennero introdotti nel palestre i primi apparecchi. Nel 1880, Fokianos venne nominato supervisore delle palestre di Stato (1882) e pubblic\u00f2 un manuale di ginnastica, uno dei primi libri sulla ginnastica scritti in Grecia.\nFokianos organizz\u00f2 i quarti Giochi olimpici di Zappas nel 1889, gli eventi sportivi del 1890 e la fondazione della Societ\u00e0 Ginnastica panellenica, di cui fu il primo presidente (1891-1896). Fokianos mor\u00ec improvvisamente, solo poche settimane dopo la chiusura dei primi Giochi olimpici moderni, durante i quali fu l'ufficiale dei giochi, come Konstantinos Manos."}
{"id": "2733110", "revid": "1543377", "url": "https://it.wikipedia.org/wiki?curid=2733110", "title": "Network Driver Interface Specification", "text": "La Specifica di Interfaccia di Driver di rete (NDIS) \u00e8 un'interfaccia per la programmazione di applicazioni (API) per schede di rete (NICs). \u00c8 stata sviluppata da Microsoft e 3Com: \u00e8 utilizzata da Microsoft Windows e da vari progetti open-source driver wrapper \"NDISwrapper\" e \"Project Evil\" permettono a molte schede compatibili con NDIS di essere usate con Linux, FreeBSD e NetBSD. magnussoft ZETA, un derivato di BeOS, supporta un gran numero di driver NDIS.\nLa NDIS \u00e8 una connessione logica di controllo Logical Link Control (LLC) che forma lo strato superiore dello strato di connessione dati nel livello datalink (livello 2 di 7) del modello OSI, ed agisce come un'interfaccia tra i livelli 2 e 3 (il livello di rete). Il livello pi\u00f9 basso \u00e8 il driver del dispositivo di controllo di accesso sul media Media Access Control (MAC).\nLa NDIS \u00e8 una libreria di funzioni a cui spesso ci si riferisce come ad un \"wrapper\" che nasconde la complessit\u00e0 dello strato sottostante del NIC hardware e serve come interfaccia standard per i driver di protocollo di livello 3 e il livello dei driver del livello hardware MAC. Un altro comune LLC \u00e8 l'interfaccia Open Data-Link Interface (ODI).\nSeguono le versioni di NDIS, supportate dalle varie versioni di Windows:\nIl traffico accettato dal NIC \u00e8 controllato dal driver NDIS Miniport, mentre vari protocolli, come il TCP/IP sono implementati dai driver di protocollo della NDIS. Una singola miniport pu\u00f2 essere associata con uno o pi\u00f9 protocolli. Questo significa che il traffico che arriva nel miniport pu\u00f2 essere ricevuto in parallelo da diversi driver di protocollo. Per esempio, Winpcap aggiunge un secondo driver di protocollo sul selezionato miniport allo scopo di catturare i pacchetti in ingresso. Inoltre, \u00e8 possibile simulare diversi NICs virtuali implementando driver di miniporte che spediscono e ricevono traffico da un singolo fisico NIC. Un esempio d'uso di driver di miniport virtuali \u00e8 aggiungere NIC virtuali, ciascuno con differenti Virtual LAN. Poich\u00e9 le implementazioni non possono sapere in anticipo se altri driver riceveranno lo stesso buffer, uno deve trattare il buffer in ingresso come di sola lettura. Un driver che cambia il contenuto di un pacchetto, deve allocare il suo proprio buffer.\nUn altro tipo di driver \u00e8 quello intermedio della NDIS. I driver intermedi sono localizzati tra il MAC e il livello IP e possono controllare tutto il traffico che sar\u00e0 accettato da una scheda di rete NIC. In pratica, i driver intermedi implementano entrambe le interfacce di miniport e protocollo. Il driver di miniport e il driver di protocollo realmente comunicano con il corrispondente protocollo e l'interfaccia miniport che risiede nel driver intermedio. Questo scelta progettuale permette l'aggiunta di una catena di diversi driver intermedi tra la miniport e i driver di protocollo. Quindi, i venditori di driver devono stare attenti e non assumere che il traffico che essi spediscono fuori verso la successiva interfaccia sia implementato dall'ultimo driver nella catena. Allo scopo di scrivere applicazioni che usano la NDIS uno pu\u00f2 usare gli esempi che accompagnano il Microsoft's Windows Driver Kit (WDK). L'esempio de filtro \"PassThru\" \u00e8 un buon punto di inizio per i filtri intermedi poich\u00e9 implementa tutti i dettagli necessari, richiesti nel tipo di driver, ma l'esempio lascia semplicemente passare tutto il traffico attraverso verso il filtro successivo della catena."}
{"id": "2733113", "revid": "43204", "url": "https://it.wikipedia.org/wiki?curid=2733113", "title": "F.C. Bern", "text": ""}
{"id": "2733119", "revid": "181699", "url": "https://it.wikipedia.org/wiki?curid=2733119", "title": "Virescit", "text": ""}
{"id": "2733129", "revid": "253269", "url": "https://it.wikipedia.org/wiki?curid=2733129", "title": "Fred Jackman", "text": "Biografia.\nRegista, direttore della fotografia e degli effetti speciali, lavor\u00f2 nella sua carriera a 58 film dal 1916 al 1933, inclusi due serials per gli Hal Roach Studios interpretati da Ruth Roland.\nFirm\u00f2 anche con il nome F.W. Jackman o di Frederick W. Jackman.\nPer i suoi film da regista, girati tutti ai tempi del muto, predilesse temi di avventura e di ambiente naturistico.\nCome responsabile degli effetti speciali, firm\u00f2 film di Howard Hawks (\"La squadriglia dell'aurora\", \"L'urlo della folla\", \"Brume\"), di Lloyd Bacon (Moby Dick, il mostro bianco interpretato da John Barrymore), di Michael Curtiz (\"Capitan Blood\" e \"La carica dei seicento\") e di William Dieterle (\"Sogno di una notte di mezza estate\", \"L'angelo bianco\")."}
{"id": "2733133", "revid": "580197", "url": "https://it.wikipedia.org/wiki?curid=2733133", "title": "Eyal Golasa", "text": "Carriera.\nClub.\nCresciuto nelle giovanili della societ\u00e0 israeliana del Beitar Nes Tubruk, viene acquistato dal pi\u00f9 importante club d'Israele, il Maccabi Haifa, con il quale Golasa debutta nel 2008 nel massimo campionato del suo paese, la Ligat ha'Al. All'inizio del torneo il giovane centrocampista trova poco spazio, ma pian piano acquista la fiducia del tecnico Ronny Levy, che lo impiega in 27 gare.\nGolasa raggiunge la sua consacrazione nel Maccabi quando il suo ingresso nella gara dei preliminari di Champions League del 4 agosto 2009 contro la formazione kazaka dell'Aktobe \u00e8 determinante per la rimonta della formazione israeliana, impostasi per 4-3. Golasa risulta ancora determinante nel turno successivo, segnando uno dei tre gol che hanno permesso al Maccabi Haifa di imporsi 3-0 sugli austriaci del Salisburgo, qualificandosi per la fase a gironi della Champions League 2009-2010.\nIl 31 gennaio del 2010 arriva ad un accordo pluriennale,seppur non regolare,con la Lazio, tuttavia il giocatore, il quale aveva gi\u00e0 fatto visita presso il Centro sportivo di Formello e scelto il numero di maglia, fa ritorno al Maccabi la settimana successiva, precisamente il 5 febbraio, nonostante fosse stato sottoscritto il contratto con la societ\u00e0 romana, invece ritenuto non valido dal club israeliano, oltre al fatto che erano accorsi numerosi problemi di varia natura.\nNel 2014 lascia il Maccabi per accasarsi a titolo definitivo al club greco del .\nNel 2016 lascia il per far ritorno in Israele al Maccabi Tel Aviv.\nNazionale.\nEyal Golasa ha compiuto tutta la trafila delle nazionali giovanili, da quella Under-17 fino ad arrivare a quella Under-21, nella quale viene convocato attualmente, essendo uno dei punti di forza della selezione israeliana."}
{"id": "2733137", "revid": "486946", "url": "https://it.wikipedia.org/wiki?curid=2733137", "title": "Anatomica Terapeutica Chimica", "text": ""}
{"id": "2733144", "revid": "181699", "url": "https://it.wikipedia.org/wiki?curid=2733144", "title": "Il domino nero", "text": "Il domino nero (\"Le domino noir\") \u00e8 un'\"op\u00e9ra-comique\" di Daniel Auber, andata in scena per la prima volta all'Op\u00e9ra-Comique di Parigi il 2 dicembre 1837. Il libretto \u00e8 opera del librettista di fiducia di Auber, Eug\u00e8ne Scribe. Sebbene oggi sia poco nota, l'opera all'epoca ebbe un successo strepitoso, e nel 1882 ne erano gi\u00e0 state date mille rappresentazioni nella sola Parigi.\nNel 1869, \u010cajkovskij scrisse dei recitativi per sostituire i dialoghi parlati presenti nell'originale per la progettata messa in scena de \"Le domino noir\" da parte di una compagnia di canto italiana in \"tourn\u00e9e\" in Russia: le rappresentazioni non ebbero poi luogo, ma quattro dei recitativi di \u010cajkovskij sono stati inclusi nella registrazione dell'opera diretta da Richard Bonynge.\nTrama.\nAtto I.\nL'azione si svolge in Spagna. La giovane novizia Ang\u00e8le de Olivar\u00e8s, di nobili natali, che per ordine regale deve vestire l'abito e divenire badessa, per godersi gli ultimi momenti di libert\u00e0 prima di pronunciare i voti finali, scappa dal convento assieme alla sua amica Brigitte per andare a un ballo per il compleanno della regina di Spagna. Per nascondere la propria identit\u00e0, indossa un domino nero. L'anno precedente, nella stessa occasione, Ang\u00e8le aveva incontrato un giovane, Horace de Masserena. Horace se ne era innamorato all'istante, e ora \u00e8 tornato al ballo nella speranza di rivederla. Si imbatte allora nella sconosciuta mascherata e i due danzano insieme. Anche Ang\u00e8le ama Horace, ma non \u00e8 libera di farlo perch\u00e9 ha l'obbligo di farsi monaca. Pensando di aiutare Horace, il suo amico, il conte Juliano, manda indietro di un'ora le lancette dell'orologio, facendo s\u00ec che Ang\u00e8le non riparta dal ballo a mezzanotte come aveva progettato, in modo da poter rientrare al convento prima che le porte si chiudano: agitata, la giovane scappa dalla festa.\nAtto II.\nAng\u00e8le cerca ospitalit\u00e0 per la notte in una casa, dove per\u00f2 trova Juliano, che ha organizzato per i suoi amici un'altra festa che durer\u00e0 fino all'alba. Ang\u00e8le convince la domestica a farla passare per sua nipote, venuta dalla campagna. Riesce cos\u00ec a ingannare tutti tranne, naturalmente, Horace, che la riconosce come la fanciulla del ballo dell'anno precedente: senza smascherare il suo inganno, il giovane per\u00f2 la chiude in una stanza, sperando di tenerla l\u00ec finch\u00e9 non avr\u00e0 ricevuto da lei una spiegazione. La giovane per\u00f2 \u00e8 inavvertitamente liberata dall'amante della domestica, Gil Perez, che, ubriaco, apre la porta e, vedendola con la maschera nera al volto, la scambia per un demone e scappa via.\nAtto III.\nAng\u00e8le riesce a raggiungere il convento e a entrarvi senza essere scoperta. Tuttavia, quella stessa mattina una lettera della regina la dispensa dal diventare monaca e nomina nuova badessa del convento Ursule, che, gelosa di Ang\u00e8le, le ordina di lasciare il convento e trovarsi un marito. Casualmente, si presenta Horace, che ben volentieri approfitta dell'occasione per chiedere in moglie Ang\u00e8le. Anche Brigitte e Juliano si sposano."}
{"id": "2733145", "revid": "61051", "url": "https://it.wikipedia.org/wiki?curid=2733145", "title": "Cassinelle", "text": "Cassinelle (Casc-n\u00e9lle in cassinellese, \"Cassinele\" in piemontese, \"Cascin\u00e9lle\" in ligure) \u00e8 un comune italiano di 866 abitanti della provincia di Alessandria in Piemonte, sito lungo la strada provinciale 205 ad una distanza di circa 9\u00a0km da Ovada e 12\u00a0km dal casello autostradale di Belforte Monferrato. \u00c8 uno dei comuni dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada. \nDurante l'estate il comune e la sua frazione, Bandita (), vedono un elevato aumento della popolazione grazie ai numerosi villeggianti provenienti quasi interamente dalla citt\u00e0 di Genova.\nGeografia fisica.\nIl centro del paese sorge sulla collina posta tra la valle del torrente Amione (affluente del torrente Orba) e la valle del Caramagna.\nIl comune si estende su un territorio di 23,81\u00a0km\u00b2con un'altitudine che varia tra i 220\u00a0m e i 829\u00a0m s.l.m. (il capoluogo si trova a 387\u00a0m di quota).\nStoria.\nLe prime notizie storiche sul territorio di Cassinelle risalgono alla fine del X secolo. Faceva parte della Comunit\u00e0 montana Suol d'Aleramo.\nAgli inizi del XIII secolo la zona di Cassinelle era sotto il controllo del marchesato di Bosco, per passare poi sotto l'influenza dei Malaspina. Documenti riportano un arbitrato, svoltosi il 9 aprile 1284, da parte di Tommaso Malaspina (insediatosi 6 anni prima), tra Morbello e Cassinelle, relativamente al diritto di pascolo nella zona di Bandita, assegnata alla seconda.\nAlla fine del XIV secolo, nel 1390, la famiglia Malaspina ricevette dal doge di Genova il territorio di Molare, Cremolino, Cassinelle e Trisobbio, decisione poi confermata dai francesi di Carlo VI dopo che questi presero il controllo della Repubblica di Genova nel 1396. Nel 1417 i genovesi, ai tempi sotto il governo di Tomaso Fregoso, rimossero i marchesi di Malaspina dal controllo di Molare, Cassinelle ed altri territori della zona.\nSuccessivamente la zona di Cassinelle pass\u00f2 sotto il controllo del marchesato del Monferrato e, dagli inizi del XVIII secolo, con il restante territorio del Monferrato, sotto il controllo di Vittorio Amedeo II di Savoia, rimanendo quindi parte del futuro Stato italiano.. Alla met\u00e0 del secolo, nell'ambito della guerra di successione austriaca, Cassinelle fu il luogo scelto dalle truppe franco-spagnole come base operativa per le operazioni contro i soldati austriaci di stanza a Rossiglione.\nI primi di ottobre del 1944 fu teatro degli scontri tra partigiani e nazifascisti, in particolare il 7 ottobre nella frazione di Bandita, a seguito di un rastrellamento, vennero fucilati sei partigiani e quattro contadini.\nSimboli.\nLo stemma del Comune di Cassinelle \u00e8 stato concesso con decreto del presidente della Repubblica del 12 gennaio 2007.\nLa torre ricorda i ruderi dell'antico castello che sorgeva su un poggio a sud d'Acqui, demolito verso il 1830. Sono inoltre raffigurati, uno sull'altro, i blasoni delle famiglie Spinola e Gentile che furono feudatari di Cassinelle.\nMonumenti e luoghi d'interesse.\nNel paese sono presenti diverse chiese ed edifici di valore storico. Tra questi vi \u00e8 la chiesa di San Defendente (Parrocchiale di Santa Margherita), posta in piazza San Defendente, lungo la via che conduce verso la frazione di Bandita e il comune di Ponzone. L'edificio in passato era un santuario dedicato alla Madonna di Loreto.\nAll'interno dell'edificio sono presenti alcuni altari in marmo e legno, tra cui uno risalente al XVI secolo. L'altare maggiore \u00e8 ornato da una nicchia che contiene una raffigurazione della \"Madonna Nera di Loreto\". All'interno dell'edificio, nella navata di destra sono custodite quelle che si ritengono essere le reliquie di San Defendente, trasferite da Roma nel 1742.\nAltro luogo di interesse \u00e8 l'Oratorio di San Giovanni Battista, sede dell'omonima confraternita cinquecentesca tutt'ora attiva.\nNella frazione di Bandita (nei testi del passato a volte indicata come \"Baldita\") \u00e8 presente la chiesa di Santa Croce, pi\u00f9 recente, la cui costruzione \u00e8 iniziata nel 1834, mentre il campanile \u00e8 stato edificato tra il 1859 e il 1870. L'edificio \u00e8 stato pesantemente restaurato nei primi anni del XXI secolo. Sempre nella frazione di Bandita \u00e8 presente l'oratorio di San Rocco, sede dell'omonima confraternita locale dedicata al santo.\nNel percorso che collega Cassinelle e Bandita, posta poco prima del bivio per la SP 210 \"Strada Provinciale Ponzone\", si trova una chiesa dedicata alla Madonna (\"Maria Mater Gratie\"), eretta nel 1854 come ringraziamento per aver salvato le localit\u00e0 vicine da un'epidemia di colera che stava diffondendosi in zona. Il campanile \u00e8 stato ricostruito nel 1928. La chiesa popolarmente \u00e8 chiamata \"chiesa della Madonnina\", per la presenza all'interno di una piccola statua di Maria in marmo, dono del primo custode.\nBuona parte del territorio cassinellese \u00e8 caratterizzato da una interessante formazione rocciosa denominata \"Pietre Verdi\", a causa del colore dominante. La sua formazione risale al periodo Giurassico-Cretaceo quando si form\u00f2 l'ossatura della catena appenninica sui fondali di un grande oceano, affiorata successivamente al di sopra della zolla continentale. Per questo in Cassinelle, e soprattutto nell'area del torrente Amione, \u00e8 possibile trovare fossili di piante, conchiglie e animali vissuti milioni di anni fa.\nSociet\u00e0.\nEvoluzione demografica.\nAlla met\u00e0 del XIX secolo la popolazione era di circa 1700 abitanti\nNel primo censimento della popolazione italiana, risalente al 1861, erano presenti 1902 residenti. Da quel momento in poi la popolazione \u00e8 cresciuta fino ai primi decenni dell'XX secolo, periodo in cui ha avuto un andamento altalenante, raggiungendo il massimo di 2511 residenti registrati nel censimento del 1921. Da questo momento in poi la popolazione \u00e8 andata decrescendo per quasi tutto il resto del secolo, raggiungono il minimo di residenti (798) nel censimento del 1991, per poi risalire e attestarsi ai circa 1000 abitanti attuali. Tuttavia, come scritto inizialmente, durante il periodo estivo il numero di abitanti effettivi \u00e8 molto maggiore, essendo zona di villeggiatura di molte famiglie provenienti principalmente dalla vicina provincia di Genova.\nCultura.\nManifestazioni e sagre.\nNella frazione di Bandita\nEconomia.\nLa zona in cui sorge il comune \u00e8 nota per la produzione di Dolcetto (\u00e8 uno dei comuni autorizzati alla produzione del vino DOC \"Dolcetto d'Ovada\"). Fa parte della regione agraria 8 \"Colline dell'Alto Bormida\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nCassinelle \u00e8 il punto di partenza della SP 208 \"Strada Provinciale Cassinelle - Cimaferle\" ed \u00e8 attraversata dalla SP205 \"Strada Provinciale Molare - Visone\". \u00c8 attraversata da una linea di autobus delle \"Autolinee S.A.A.M.O.\", con capolinea nella frazione di Bandita e ad Ovada.\nDista circa 12\u00a0km dal casello autostradale di Ovada/Belforte Monferrato, 15\u00a0km da Acqui Terme e 25\u00a0km da Sassello.\nNel territorio del comune non sono presenti stazioni ferroviarie, ma a poco meno di 10 Km di distanza vi sono le stazioni di Molare (in realt\u00e0 posta in localit\u00e0 Coinova di Ovada), e Prasco-Cremolino, sul territorio del comune di Prasco, entrambe appartenenti alla linea Acqui Terme-Genova."}
{"id": "2733146", "revid": "991694", "url": "https://it.wikipedia.org/wiki?curid=2733146", "title": "Novizio", "text": ""}
{"id": "2733147", "revid": "991694", "url": "https://it.wikipedia.org/wiki?curid=2733147", "title": "Novizia", "text": ""}
{"id": "2733148", "revid": "298229", "url": "https://it.wikipedia.org/wiki?curid=2733148", "title": "Cinque Mulini", "text": "La Cinque Mulini \u00e8 una corsa campestre organizzata a San Vittore Olona dalla locale associazione sportiva (Unione Sportiva San Vittore Olona).\nStoria.\nIl nome deriva dal fatto che il percorso si snoda attraverso le zone rurali intorno all'Olona toccando i mulini ancora presenti lungo il fiume.\nIdeata da Giovanni Malerba e organizzata per la prima volta nel 1933 come gara paesana, nel 1953 \u00e8 diventata una competizione internazionale. Dal 1960 la Cinque Mulini ha anche una gara riservata agli atleti juniores.\nAd oggi un solo atleta \u00e8 riuscito ad imporsi in entrambe le categorie, il britannico David Bedford, vincitore da juniores nel 1969 e da seniores nel 1972. A partire dal 1972 debutta infine la gara femminile, che ad oggi ha in Grete Waitz l'atleta pi\u00f9 titolata, con ben 6 successi. Vi hanno corso molti campioni olimpici, tra cui Lasse Vir\u00e9n, Sebastian Coe, Sa\u00efd Aouita, Alberto Cova, Haile Gebrselassie, Kenenisa Bekele e Stefano Baldini.\n\u00c8 inserita nel calendario del World Athletics Cross Country Permit, il circuito internazionale organizzato dalla World Athletics che raggruppa le pi\u00f9 importanti gare di cross al mondo."}
{"id": "2733152", "revid": "35813", "url": "https://it.wikipedia.org/wiki?curid=2733152", "title": "Le domino noir", "text": ""}
{"id": "2733154", "revid": "767487", "url": "https://it.wikipedia.org/wiki?curid=2733154", "title": "Ali Ottman", "text": ""}
{"id": "2733155", "revid": "767487", "url": "https://it.wikipedia.org/wiki?curid=2733155", "title": "Nadio Delai", "text": "Biografia.\nLaureatosi in sociologia all'Universit\u00e0 di Trento nel 1972, dopo esperienze lavorative nell'ambito bancario e in quello dell'insegnamento si \u00e8 trasferito a Roma, occupandosi per anni di ricerca socioeconomica presso la Fondazione Censis, presso cui ha lavorato dal 1972 al 1993; ne \u00e8 stato anche direttore generale per 11 anni. Dopo questa esperienza prende il posto di Carlo Fuscagni, diventando il nuovo direttore di Rai 1, carica che manterr\u00e0 fino al 1994. Passa quindi alle Ferrovie dello Stato dove dal 1995 al 1999 ricopre la carica di direttore della Direzione Politiche Economiche e Sociali. Parallelamente \u00e8 anche amministratore delegato di Isfort (Istituto di Formazione manageriale e di Ricerca nel campo dei Trasporti) e presiede l'Istituto Trentino di Cultura (oggi Fondazione Bruno Kessler) dal 1998 al 1999. Attualmente \u00e8 presidente della societ\u00e0 Ermeneia \u2013 Studi &amp; Strategie di Sistema, da lui fondata, che svolge attivit\u00e0 nel campo della consulenza e della ricerca per conto di soggetti pubblici e privati. \n\u00c8 autore di numerosi articoli, saggi e libri, pubblicati nel corso della sua vita professionale, tra cui \"Ospedali &amp; Salute\" che viene promosso dall'AIOP e presentato annualmente alla Camera dei deputati."}
{"id": "2733157", "revid": "767487", "url": "https://it.wikipedia.org/wiki?curid=2733157", "title": "The Timber Queen", "text": "The Timber Queen \u00e8 un serial del 1922 diretto da Fred Jackman. Il serial era in 15 episodi, interpretato e prodotto da Ruth Roland. Venne girato negli studios Hal Roach.\nProduzione.\nIl film fu prodotto dalla Hal Roach Studios e (in associazione) Ruth Roland Serials.\nDistribuzione.\nDistribuito dalla Path\u00e9 Exchange, la prima uscita degli episodi del serial nelle sale cinematografiche USA fu il 16 luglio 1922.\nViene in gran parte considerato perduto. Esistono ancora, conservati negli archivi dell'UCLA Film and Television Archive e in una collezione privata, l'episodio uno, quattro, otto e nove."}
{"id": "2733158", "revid": "104254112", "url": "https://it.wikipedia.org/wiki?curid=2733158", "title": "Football Club Monthey", "text": "Il Football Club Monthey \u00e8 una societ\u00e0 calcistica svizzera, con sede a Monthey, nel Canton Vallese. Milita nella 1\u00aa Lega, la quarta divisione nazionale. Ha militato per una stagione (1930-1931) nella massima serie.\nCollegamenti esterni.\n Sito ufficiale"}
{"id": "2733160", "revid": "715366", "url": "https://it.wikipedia.org/wiki?curid=2733160", "title": "Una vita per lo Zar", "text": "Una vita per lo Zar () \u00e8 un'opera in quattro atti e un epilogo, composta nel 1836 da Michail Ivanovi\u010d Glinka. L'opera si ispira alla leggenda dell'eroe nazionale russo Ivan Susanin.\nStoria della composizione.\nDopo la guerra del 1812, nella letteratura russa divennero popolari soggetti tratti dalla storia nazionale, tra i quali la vicenda del contadino Ivan Susanin, che ispir\u00f2 le composizioni di molti poeti e scrittori.\nDurante i suoi viaggi all'estero tra il 1830 e il 1834, Glinka inizi\u00f2 a pensare alla creazione di una composizione che fosse permeata di spirito patriottico. Tornato in Russia, il musicista si mise al lavoro; egli stesso rifer\u00ec che il soggetto dell'opera gli fu suggerito da Vasilij \u017dukovskij. Una caratteristica del modo di lavorare di Glinka consisteva nel fatto che egli scriveva quasi tutta la musica delle sue opere prima che fosse stato scritto il libretto; pertanto il librettista doveva creare un testo che si adattasse alle melodie gi\u00e0 composte. Alla creazione del libretto presero parte scrittori popolari a quel tempo: Nestor Kukol'nik, Vladimir Sollogub, Vasilij \u017dukovskij, il principe Vladimir Odoevskij, ma l'autore principale fu il barone Egor Rosen, che meglio di tutti riusc\u00ec ad adattare i suoi versi alla musica gi\u00e0 composta da Glinka.\nIl titolo originale dell'opera era \"Ivan Susanin\", ma Glinka decise di cambiarlo in \"Una vita per lo Zar\", come ringraziamento verso Nicola I, che aveva assistito a una prova. La prima avvenne al teatro Bol'\u0161oj Kamennyj di San Pietroburgo, alla presenza dello Zar Nicola I, il 27 novembre (9 dicembre) 1836. L'opera venne accolta con grande favore e fece di Glinka il primo compositore russo. Nel 1874 ebbe luogo la prima italiana al teatro Dal Verme di Milano, diretta da Franco Faccio.\nDurante il periodo sovietico, l'opera per molto tempo non venne messa in scena. Nel 1939 venne ufficialmente rinominata \"Ivan Susanin\" e rappresentata con un nuovo libretto scritto da Sergej Gorodeckij, dove viene messo in luce l'insuccesso dei polacchi, piuttosto che la preservazione della vita dello Zar. L'opera riacquist\u00f2 il suo nome originale soltanto dopo la caduta dell'Unione Sovietica.\nTrama.\nL'azione ha luogo tra il 1612 e il 1613.\nAtto I.\nNel villaggio di Domnino. Antonida desidera sposare Sobinin, ma suo padre le nega il permesso finch\u00e9 un Russo non sar\u00e0 stato scelto come Zar. Quando Sobinin lo informa che il Gran Consiglio di Mosca ha scelto lo Zar, tutti festeggiano.\nAtto II.\nIn Polonia. In una sala sontuosa la nobilt\u00e0 sta celebrando il dominio polacco sulla Russia con canti e balli. Improvvisamente un messaggero entra in scena e annuncia che Michele Romanov \u00e8 stato scelto come Zar di Russia e ora si nasconde. I Polacchi giurano di rovesciarlo.\nAtto III.\nIn casa di Ivan Susanin. Susanin e suo figlio adottivo Vanja si impegnano a difendere il nuovo Zar. Susanin benedice Sobinin e Antonida per il loro imminente matrimonio, quando un reparto di soldati polacchi irrompe in scena, chiedendo dove si trovi lo Zar. Allora Susanin manda Vanja ad avvertire lo Zar mentre lui guider\u00e0 i soldati per un percorso sbagliato, nel bosco. Antonida \u00e8 affranta. Sobinin riunisce alcuni uomini per andare in missione di salvataggio.\nAtto IV.\nIn un fitto bosco. Sobinin rassicura i suoi uomini sulla giustezza della loro missione. Scende la notte. In un punto della foresta vicino a un monastero, Vanja bussa alle porte e avvisa gli abitanti di far allontanare lo Zar da l\u00ec. Susanin ha portato le sospettose truppe polacche in una zona della foresta impenetrabile e coperta di neve. I polacchi dormono mentre Susanin aspetta l'alba e saluta i suoi figli. Inizia una tormenta e, quando si fa giorno, i polacchi si svegliano: rendendosi conto che Susanin li ha ingannati, lo uccidono.\nEpilogo.\nA Mosca. Il popolo \u00e8 vestito a festa e glorifica lo Zar. Antonida, Vanja e Sobinin sono tristi per la morte di Susanin. Un reparto di soldati si ferma e il loro comandante domanda ai tre il motivo della loro afflizione. Saputo che sono i parenti di Ivan Susanin, del quale si dice che abbia salvato lo Zar, fa loro le sue condoglianze e li informa che i polacchi sono stati sconfitti. I canti di gloria risuonano ancora pi\u00f9 forti e solenni, cantati da tutto il popolo nella Piazza Rossa, mentre passa il corteo dello Zar."}
{"id": "2733162", "revid": "110157", "url": "https://it.wikipedia.org/wiki?curid=2733162", "title": "OMIKE", "text": "L' Unione Nazionale Ungherese Israelitica per l'Educazione (in lingua ungherese: \"Orsz\u00e1gos Magyar Izraelita K\u00f6zm\u0171vel\u0151d\u00e9si Egyes\u00fclet\", nota come OMIKE) \u00e8 stata un'associazione ungherese attiva tra il 1910 e il 1944 atta a promuovere la cultura ebraica. In seguito alla promulgazione delle leggi razziali in Ungheria, l'associazione offr\u00ec assistenza a molti artisti ebrei ungheresi.\nStoria.\nFondazione.\nL'OMIKE fu fondata nel 1910 dal capo rabbino di Budapest Simon Hevesi con lo scopo di far conoscere i valori ebraici tradizionali. L'unione promuoveva la vita religiosa, nonch\u00e9 la cultura e il benessere, fornendo per esempio una mensa ed un alloggio per gli studenti lavoratori, una biblioteca e organizzando campi estivi e conferenze. A partire dal 1930 l'OMIKE vide la partecipazione di attori, cantanti, artisti e tutti coloro che non potevano pi\u00f9 esercitare la loro arte a causa delle leggi razziali, ai quali dal 1939 fu offerta assistenza e protezione.\nAttivit\u00e0 teatrale.\nQuando gli attori ebrei non poterono pi\u00f9 esibirsi a causa delle leggi razziali, l'Opera di Budapest propose alla comunit\u00e0 israelitica di organizzare spettacoli nella sala Goldmark della stessa comunit\u00e0. Il presidente della comunit\u00e0 Rib\u00e1ri riusc\u00ec ad ottenere i necessari permessi, concedendo agli artisti ebrei di potervi prendere parte.\nA partire dal 1940 si tennero dunque diversi spettacoli, come il dramma \"Mos\u00e8\" di Imre Mad\u00e1ch, \"La serva padrona\", \"Il segreto di Susanna\", \"Il ratto dal serraglio\", \"Bastien und Bastienne\" ed \"Esther\". \nIl 19 marzo 1944 i soldati tedeschi sequestrarono il teatro di Seghedino, sancendo la fine dell'OMIKE.\nArtisti.\nL'OMIKE fu punto di riferimento per numerosi artisti ebrei ungheresi, tra cui i cantanti Vera R\u00f3zsa, Gabriella Relle, Manc Herendi, Dezs\u0151 Ernster, Moshe Schwimmer e B\u00e9la L\u00e9n\u00e1rd, i pittori Imre \u00c1mos Ung\u00e1r e Ilka Ged\u0151, e gli scrittori B\u00e1lint Lajos, [[K\u00e1roly Pap], [[Dezs\u0151 Szomory]], [[Ern\u0151 Sz\u00e9p]], [[Ferenc Moln\u00e1r]] e [[Br\u00f3dy S\u00e1ndor]].\nNote.\n[[Categoria:Ebraismo in Ungheria]]"}
{"id": "2733163", "revid": "729019", "url": "https://it.wikipedia.org/wiki?curid=2733163", "title": "Santa Mar\u00eda (Paraguay)", "text": "Santa Mar\u00eda de Fe, chiamata anche semplicemente Santa Mar\u00eda, \u00e8 un centro abitato del Paraguay, nel Dipartimento di Misiones, ubicato a 253 km a sud della capitale del paese Asunci\u00f3n; forma uno dei 10 distretti in cui \u00e8 diviso il dipartimento.\nPopolazione.\nAl censimento del 2002 Santa Mar\u00eda contava una popolazione urbana di 1.981 abitanti (7.385 nel distretto).\nStoria.\nSorta come riduzione gesuita, Santa Mar\u00eda fu fondata con il nome di \"Nuestra Se\u00f1ora del Tar\u00e9\" nel territorio dell'attuale dipartimento di Caaguaz\u00fa; le incursioni dei bandeirantes costrinsero in seguito la popolazione a spostarsi nell'attuale sito. In questo centro visse a lungo al confino il naturalista francese Aim\u00e9 Bonpland, prima di essere espulso dal Paraguay da Jos\u00e9 Gaspar Rodr\u00edguez de Francia, con il divieto di portarsi appresso la moglie (figlia di un cacique locale) e i due figli.\nLa chiesa originale fu distrutta da un incendio nel 1889; nonostante ci\u00f2, molte immagini dell'epoca dei gesuiti sono state salvate e oggi sono esposte nel museo allestito nella localit\u00e0."}
{"id": "2733166", "revid": "1971044", "url": "https://it.wikipedia.org/wiki?curid=2733166", "title": "Gianni Mantesi", "text": "Biografia.\nGianni Mantesi nasce in una famiglia dalla lunga tradizione teatrale. Laureato in Lettere, amico di Luca Canali, si diploma in recitazione all'Accademia nazionale d'arte drammatica di Roma, dove affronta le prime esperienze teatrali con Giulietta Masina e Anna Proclemer. Viene quindi ingaggiato dalla compagnia di Ruggero Ruggeri. Comincia cos\u00ec una lunga carriera teatrale che durer\u00e0 oltre un sessantennio, facendo parte di molte delle principali compagnie teatrali italiane, sempre con ruoli di rilievo. Dal 1949 \u00e8 presenza stabile nei cartelloni del Piccolo teatro di Milano, diretto da Giorgio Strehler, per cui recita in numerosi spettacoli, fino alle oltre 600 repliche de \"Il campiello\".\nLavora anche con i teatri Stabile di Torino, Trieste, Genova e con la compagnia di Anna Magnani, con la compagnia Buazzelli-Volonghi-Lionello e con Franco Parenti. \u00c8 nel cast principale in produzioni dirette dai registi Luchino Visconti, Franco Zeffirelli, Gianfranco De Bosio e Massimo Castri.\nSi occupa anche di doppiaggio, dando voce al Dr. Quincy interpretato da Jack Klugman nell'omonima serie televisiva, rivestendo anche il ruolo di direttore del doppiaggio.\nFirma la regia di alcuni spettacoli teatrali e si occupa di insegnamento delle tecniche teatrali e di recitazione.\nVita privata.\nEra il marito dell'attrice e doppiatrice Grazia Migneco, sposata nel 1952, e padre dello scrittore e drammaturgo Luca Marchesini (Milano, 1953)."}
{"id": "2733171", "revid": "729019", "url": "https://it.wikipedia.org/wiki?curid=2733171", "title": "Forte Santa Tecla (Genova)", "text": "Forte Santa Tecla (161 s.l.m.) sorge sul rilievo che domina San Martino, dove in tempi antichi si ergeva la chiesa di Santa Tecla, di cui si hanno notizie fin dal 1100, da cui prende il nome.\nStoria.\nNello spiano dove oggi sorge il Forte esisteva una chiesetta omonima risalente all'XI secolo e nell'anno 1339 appartenente al Doge di Genova Simon Boccanegra. La costruzione del Forte vero e proprio fu pianificata dall'ingegner Jacques De Sicre nell'ambito della pi\u00f9 vasta opera di fortificazione della citt\u00e0 di Genova, al di fuori della cinta muraria, in opposizione agli assedi austriaci, nel contesto della Guerra di successione austriaca che minacciava Genova.\nCos\u00ec nel 1747 il De Sicre riferiva:\nLa direzione dei lavori fu affidata al colonnello Giacomo De Cotte che aveva ricevuto dirette disposizioni dal De Sicre, ma il progetto present\u00f2 subito delle inadeguatezze e nel 1748 lo stesso De Sicre present\u00f2 una nuova relazione cercando di superare le carenze della fortificazione, con l'intervento finanziario di 65.000 Lire genovesi.\nL'attenzione verso Forte Santa Tecla si ripropose intorno al 1756 quando, sempre De Sicre, present\u00f2 un progetto di ampliamento con l'aggiunta di una ridotta casamattata a due piani, una polveriera, un rivellino, terrapieni e cammini coperti da integrare nel Forte. Ma il Magistrato delle Fortificazioni ritenne onerosi e inutili i lavori, quindi il progetto non fu approvato.\nDurante il 1800, il Forte era uno dei contrafforti a difesa del settore orientale della citt\u00e0, perch\u00e9 utile alla difesa del perimetro di Albaro, del quartiere di San Martino, della Madonna del Monte e perch\u00e9 ben collegato al Forte Richelieu.\nAltre opere di rafforzamento si ebbero nel 1814, per mano del Corpo Reale del Genio Sardo: furono sopraelevati i due semibastioni settentrionali e fu posto all'ingresso lo stemma sabaudo.\nUn'altra tranche di lavori inizi\u00f2 nel 1830, durante i quali la copertura a terrazza della caserma interna fu trasformata in copertura a falde, generando un altro piano fruibile.\nDopo 3 anni i lavori finirono e la fortificazione fu ultimata e resa operativa nella difesa del levante cittadino.\nNel 1849 durante i moti popolari il Forte fu occupato, come il vicino Forte Richelieu, da insorti e senza colpo ferire fu riconquistata dalle Regie truppe in pochi giorni, come tra l'altro avvenne per Forte Richelieu.\nStoria recente.\nLa fortificazione fu poi utilizzata occasionalmente da reparti militari fino alla prima met\u00e0 del Novecento; durante la Grande Guerra i locali del Forte furono adibiti a carceri per prigionieri austriaci.\nAbitata da una famiglia fino agli anni settanta, nel 1982 iniziarono i lavori di restauro, per rendere il sito una sede per le iniziative culturali del quartiere di San Fruttuoso. Completati i lavori, il Forte venne chiuso nell'attesa di una destinazione che ancora oggi le amministrazioni, per i soliti problemi burocratici e di competenza, non hanno pianificato.\nIntanto atti di vandalismo hanno vanificato i lavori incendiando il tetto della caserma e deturpando l'interno.\nAltri lavori di risanamento sono quindi iniziati coinvolgendo volontari della Protezione Civile, che ancora oggi custodiscono l'interno e l'esterno dell'opera.\nStruttura.\nEntrando ci troviamo in un cortiletto interno che separa in due l'opera dividendo la caserma dalla cortina meridionale.\nLa caserma \u00e8 suddivisa in tre piani. Al piano terra si trovano le cucine, gli uffici del sottoufficiale e il corpo di Guardia.\nAl piano superiore si trovano gli alloggi per i graduati e un passaggio alle mura e ai bastioni meridionali adibiti a magazzini.\nIl terzo piano infine \u00e8 adibito ad alloggi per la truppa, da cui si pu\u00f2 accedere alla copertura di uno dei due bastioni rivolti a settentrione, da dove si discende verso il cortile utilizzato come piazza d'Armi.\nCome arrivare.\nA piedi \u00e8 raggiungibile scendendo dal sovrastante Forte Richelieu, in meno di mezz'ora di cammino non impegnativo, su un sentiero che parte da Colle della Calcinara e collega tutti i Forti di levante della citt\u00e0.\nCon mezzo privato, percorrendo via Donghi, poi via Berghini e salendo in via Forte di Santa Tecla fino ad un piccolo spiazzo sterrato che conduce all'ingresso raggiungibile solo a piedi.\nCon il mezzo pubblico invece si prende la linea 67 AMT che parte da Piazza Martinez.\nEsiste anche una ripida e stretta carreggiabile che sale direttamente dai pressi del Monoblocco dell'Ospedale San Martino (Salita Superiore Santa Tecla), percorribile agevolmente dai mezzi a due ruote."}
{"id": "2733173", "revid": "386574", "url": "https://it.wikipedia.org/wiki?curid=2733173", "title": "Amplesso", "text": ""}
{"id": "2733181", "revid": "767487", "url": "https://it.wikipedia.org/wiki?curid=2733181", "title": "Un giorno di terrore", "text": "Un giorno di terrore \u00e8 un film del 1964 diretto da Walter Grauman, interpretato da Olivia de Havilland e James Caan qui al suo primo ruolo importante.\nTrama.\nA causa di un black out elettrico, Mrs. Hilyard, una ricca vedova che si sta ristabilendo da una frattura al femore, resta intrappolata tra due piani in un ascensore fatto a gabbia che ha installato nella sua grande abitazione. Con il figlio Malcolm via per un fine settimana d'estate, fa suonare l'allarme dell'ascensore per attirare l'attenzione, ma l'unica persona che lo sente \u00e8 un barbone alcolizzato, George, che entra in casa, ignora le sue suppliche e ruba alcuni piccoli oggetti. Il barbone li vende a un ricettatore, poi si vede con una sua amica prostituta, Sade, e le dice del tesoro in cui si \u00e8 imbattuto. I costosi oggetti che George ha trovato attirano l'attenzione di tre giovani teppisti, Randall, Elaine e Essie.\nIl trio segue George e Sade a casa Hilyard, dove in un crescendo di violenza chiudono Sade in un armadio e uccidono George. Randall poi si affaccia sull'ascensore e schernisce la signora Hilyard leggendole una lettera scritta dal figlio Malcolm, in cui minaccia il suicidio a causa della sua prepotenza. Scioccata dalla rivelazione, la signora Hilyard trova le forze per uscire dall'ascensore e strisciare fuori di casa. Randall la segue e, mentre sta tentando di trascinarla di nuovo dentro, la signora Hilyard lo colpisce agli occhi e fugge per strada. Randall, che in quel momento vede poco, inciampa e viene investito da un'automobile. Poco dopo la polizia arriva ed arresta gli intrusi superstiti, cercando di confortare la vittima."}
{"id": "2733183", "revid": "287204", "url": "https://it.wikipedia.org/wiki?curid=2733183", "title": "Football Club Montreux-Sports", "text": "Il Football Club Montreux-Sports \u00e8 una societ\u00e0 calcistica svizzera, con sede a Clarens, localit\u00e0 nel comune di Montreux, nel Canton Vaud. Milita nella Seconda Lega interregionale, la quarta divisione nazionale. Fondata nel 1903 e inizialmente conosciuta come \"Montreux-Narcisse\", ha preso parte a diverse stagioni della massima serie elvetica negli anni dieci e poi nel periodo interbellico."}
{"id": "2733187", "revid": "43204", "url": "https://it.wikipedia.org/wiki?curid=2733187", "title": "F.C. Montreux-Sports", "text": ""}
{"id": "2733188", "revid": "43204", "url": "https://it.wikipedia.org/wiki?curid=2733188", "title": "F.C. Monthey", "text": ""}
{"id": "2733190", "revid": "287204", "url": "https://it.wikipedia.org/wiki?curid=2733190", "title": "Terra sottratta al mare", "text": "Con il termine di terra sottratta al mare, terra sottratta all'acqua o di recupero di terra si fa riferimento al processo tramite il quale viene collocata della terra o della sabbia l\u00e0 dove prima c'era il mare o comunque uno specchio o corso d'acqua.\nCreazione di nuove terre.\nTra gli esempi pi\u00f9 notevoli nel mondo occidentale di terra sottratta all'acqua troviamo New Orleans (parzialmente costruita su terra un tempo paludosa); gran parte del litorale di San Francisco sottratto alla Baia di San Francisco; Citt\u00e0 del Messico (che sorge dove prima si trovava il Lago di Texcoco); Helsinki (il cui centro sorge su terra sottratta all'acqua); il litorale di Citt\u00e0 del Capo; la zona costiera di Chicago; la costa della Baia di Manila; Back Bay a Boston nel Massachusetts; Battery Park a Manhattan; il porto di Zeebrugge in Belgio; la zona residenziale nel sud-ovest di Br\u0117st in Bielorussia; i polder dei Paesi Bassi; le isole di Toronto in Canada.\nNell'Estremo Oriente, il Giappone, le citt\u00e0 della Cina meridionale, Hong Kong, Shenzhen e Macao, la capitale delle Filippine, Manila e la citt\u00e0-stato di Singapore sono anch'essi famosi per gli sforzi fatti nel recupero di terra dall'acqua.\nUno tra i primi e pi\u00f9 famosi progetti in tal senso fu il piano di recupero di Praya del 1890, che aggiunse circa di terra durante la sua seconda fase costruttiva: si tratta di uno dei progetti pi\u00f9 ambiziosi realizzati durante il periodo coloniale di Hong Kong.\nCirca il 20% di terra nell'area della Baia di Tokyo \u00e8 stata sottratta al mare.\nIl Principato di Monaco e Gibilterra sono anch'essi in espansione grazie alla terra sottratta al mare.\nLa citt\u00e0 di Rio de Janeiro sorge in buona parte su terra sottratta al mare.\nDrenaggio delle paludi.\nUn'altra tecnica di terra sottratta all'acqua riguarda il drenaggio di paludi o di zone stagionalmente sommerse dall'acqua per convertirle in terre agricole. Anche se in realt\u00e0 non ne vengono create di nuove, ci\u00f2 nonostante vengono recuperate delle terre per uso commerciale laddove prima esse erano limitate all'habitat silvestre. Questa tecnica, inoltre, si rivela un mezzo importante di controllo delle zanzare.\nIsole artificiali.\nAnche la creazione di isole artificiali rientra nell'ambito della terra sottratta al mare. Si tratta di un compito costoso e rischioso, preso in considerazioni soprattutto in luoghi densamente abitati e dove le zone pianeggianti sono scarse. L'Aeroporto internazionale del Kansai a Osaka e l'Aeroporto internazionale di Hong Kong sono classici esempi in cui si \u00e8 reso necessario adottare il recupero di terra dall'acqua. Le Isole delle Palme, The World e l'albergo Burj al-Arab, antistanti Dubai, negli Emirati Arabi Uniti, sono altri esempi di isole artificiali.\nRestaurazione delle spiagge.\nLa restaurazione delle spiagge \u00e8 il processo di ripristino delle spiagge con materiali tipo sabbia o fango dell'entroterra: pu\u00f2 essere utilizzata per ricostruire le spiagge che soffrono la mancanza di sabbia o l'erosione della costa. \nQuesta tecnica ferma lo slittamento alla deriva del materiale originario della spiaggia, conferendole un aspetto naturale. Sebbene non si tratti di una soluzione duratura, \u00e8 economica se paragonata ad altre forme di difesa della costa."}
{"id": "2733192", "revid": "1543377", "url": "https://it.wikipedia.org/wiki?curid=2733192", "title": "Gregorio Morlaiter", "text": "Era figlio dello scultore Giovanni Maria Morlaiter.\nOpere.\na Venezia\na Mestre"}
{"id": "2733193", "revid": "380453", "url": "https://it.wikipedia.org/wiki?curid=2733193", "title": "Coppa di Russia (pallavolo femminile)", "text": "La Coppa di Russia \u00e8 un trofeo nazionale russo, organizzato dalla Federazione pallavolistica della Russia."}
{"id": "2733206", "revid": "481666", "url": "https://it.wikipedia.org/wiki?curid=2733206", "title": "Ruth Roland", "text": "Biografia.\nNata a San Francisco, cominci\u00f2 la sua carriera gi\u00e0 da bambina, lavorando nel vaudeville. Suo padre era un impresario teatrale di San Francisco, la madre una cantante. Ruth debutt\u00f2 sul palcoscenico all'et\u00e0 di tre anni e mezzo: sapeva cantare e recitare e presto venne conosciuta col nome di Baby Ruth. Nel 1900, Ruth aveva solo otto anni: i genitori divorziarono e sua madre mor\u00ec. And\u00f2 a stare a Los Angeles da una zia, girando poi in tourn\u00e9e per lavoro. Il regista Sidney Olcott la not\u00f2 mentre recitava a New York a teatro e le offr\u00ec 25 dollari la settimana per lavorare nel cinema.\nRuth debutt\u00f2 sullo schermo con una pellicola dei Kalem Studios nel 1909 e divenendo subito conosciuta sotto il nome di \"Kalem Girl\". Per la sua giovane et\u00e0, dovendo ancora finire gli studi, la mandarono sulla costa occidentale, dove poteva girare senza perdere i corsi a scuola.Dopo la Kalem, pass\u00f2 alla Balboa Films, dove fu messa sotto contratto (dal 1914 al 1917). Nel 1915, apparve in un serial di avventure di 15 episodi intitolato \"The Red Circle\".\nVita personale.\nDopo un primo matrimonio durato due anni (dal 1917 al 1919) con Lionel Edward Kent, Ruth Roland si spos\u00f2 nel 1929 con l'attore Ben Bard; il matrimonio dur\u00f2 per tutta la vita dell'attrice. Roland mor\u00ec a Hollywood di cancro nel 1937 all'et\u00e0 di 45 anni. Fu tumulata al Forest Lawn Memorial Park Cemetery di Glendale.\nRiconoscimenti.\nPer il suo contributo all'industria cinematografica, Ruth Roland ha avuto una stella sull'Hollywood Walk of Fame al 6220 di Hollywood Blvd."}
{"id": "2733209", "revid": "92723", "url": "https://it.wikipedia.org/wiki?curid=2733209", "title": "Ruslan e Ljudmila (opera)", "text": "Ruslan e Ljudmila (in russo: \u0420\u0443\u0441\u043b\u0430\u043d \u0438 \u041b\u044e\u0434\u043c\u0438\u043b\u0430) \u00e8 un'opera lirica in cinque atti composta da Michail Ivanovi\u010d Glinka tra il 1837 e il 1842, sulla base del poema omonimo di Aleksandr Sergeevi\u010d Pu\u0161kin.\nIl libretto ebbe una vita travagliata: ad esso misero mano molte persone, tra cui lo stesso Glinka.\nLa prima ebbe luogo il 27 novembre 1842 al Teatro Bol'\u0161oj Kamennyj di San Pietroburgo. L'opera non ebbe un grande successo, ma venne apprezzata da Franz Liszt che ne ricav\u00f2 alcune trascrizioni per pianoforte.\nTrama.\nL'azione si svolge al tempo della Rus' di Kiev.\nAtto I.\nNel palazzo di Svetozar a Kiev si sta celebrando la festa per il matrimonio di Ruslan e Ljudmila. Il bardo Bajan intona un canto che prevede sventure per i due sposi, seguite dalla felicit\u00e0. Ljudmila ha parole di conforto per gli altri cavalieri suoi pretendenti, Farlaf e Ratmir. Improvvisamente si fa buio e si ode un tuono, tutti sono paralizzati mentre due mostri portano via Ljudmila. Quando la luce ritorna Svetozar promette met\u00e0 del suo regno e la mano di Ljudmila a chi gliela riporter\u00e0. I tre cavalieri si preparano alla partenza.\nAtto II.\nScena prima Ruslan fa visita al buon mago Finn, che gli racconta che il malvagio stregone \u010cernomor ha rapito Ljudmila, ma che lui, Ruslan, \u00e8 l'uomo che lo distrugger\u00e0. Finn poi racconta la storia del suo amore sfortunato per la strega cattiva Naina.\nScena seconda In un luogo deserto il vile Farlaf si chiede che senso abbia continuare a cercare Ljudmila, quando la vecchia Naina gli si avvicina e gli promette di trovare Ljudmila per lui. Naina scompare, mentre Farlaf pensa con gioia al suo trionfo.\nScena terza\nRuslan vaga in un deserto nebbioso pieno di armi e ossa, resti di una battaglia passata. La nebbia svanisce e rivela una Testa gigantesca che inizia a soffiare per scacciare Ruslan. Il cavaliere colpisce la Testa con la sua lancia ed essa cade, scoprendo una spada sotto di s\u00e9. Ruslan la prende e la Testa morente gli rivela che un tempo era un gigante, fratello del malvagio nano \u010cernomor. Quella spada era destinata ad uccidere entrambi i fratelli, pertanto \u010cernomor con essa decapit\u00f2 il gigante, e nascose la spada sotto la sua testa in quel remoto deserto. La Testa chiede a Ruslan di vendicarlo.\nAtto III.\nGiovani fanciulle adescano i viaggiatori per farli entrare nel castello incantato di Naina. Entra Gorislava che cerca Ratmir, che un tempo la fece prigioniera per poi abbandonarla. Entra Ratmir che cade sotto l'incanto del castello. Ultimo entra Ruslan, che dimentica Ljudmila dopo aver visto Gorislava. Appare Finn che predice un destino felice sia per Ratmir e Gorislava, sia per Ruslan e Ljudmila, quindi il castello diventa una foresta e la ricerca di Ljudmila riprende.\nAtto IV.\nNel giardino incantato di \u010cernomor Ljudmila si strugge per Ruslan. Entra \u010cernomor con il suo seguito, quindi giunge Ruslan che lo sfida. Il nano malvagio sprofonda Ljudmila in un sonno magico ed accetta la sfida. Ruslan vince e taglia la barba a \u010cernomor con la sua spada, poi, assieme a Ratmir, Gorislava ed agli schiavi ora liberati di \u010cernomor, decide di riportare Ljudmila a Kiev, nella speranza che un mago la possa destare dal suo sonno.\nAtto V.\nScena prima Di notte, in una valle, Ratmir sta di guardia. Improvvisamente gli schiavi lo informano che Ljudmila \u00e8 stata rapita da Farlaf, e Ruslan \u00e8 partito alla sua ricerca. Entra Finn, che d\u00e0 a Ratmir un anello magico che potr\u00e0 risvegliare Ljudmila, una volta che sar\u00e0 stata riportata a Kiev.\nScena seconda Ljudmila \u00e8 stata riportata da Farlaf a Kiev con l'aiuto di Naina, ma non pu\u00f2 essere svegliata. Arrivano Ruslan, Ratmir e Gorislava. Ruslan fa risvegliare Ljudmila con l'anello magico e il popolo si d\u00e0 ai festeggiamenti."}
{"id": "2733212", "revid": "745179", "url": "https://it.wikipedia.org/wiki?curid=2733212", "title": "Ultimate She-Hulk", "text": ""}
{"id": "2733213", "revid": "767487", "url": "https://it.wikipedia.org/wiki?curid=2733213", "title": "Cleiton Xavier", "text": "Carriera.\nClub.\nHa militato nel Centro Sportivo Alagoano fino al 2002, venendo acquistato dall'Internacional di Porto Alegre.\nNel 2005 viene ceduto in prestito allo Sport e poi al Brasiliense e nel 2006 va in prestito al Gama e al Mar\u00edlia.\nNel 2007 passa, sempre in prestito, dal Figueirense. In due stagioni colleziona 61 presenze segnando 12 gol.\nNel 2009 viene acquistato dal Palmeiras, in cui gioca 32 volte segnando 3 gol.\nNel luglio 2010 passa al Metalist Kharkiv per una cifra intorno ai 6 milioni di euro. Nella nuova squadra sceglie la maglia con il numero 10. In questa squadra viene soprannominato \"Professor Xavier\".\nNazionale.\nIl 7 settembre 2009 viene convocato dal C.T. Carlos Dunga per la partita contro il Cile delle qualificazioni ai mondiali."}
{"id": "2733216", "revid": "212813", "url": "https://it.wikipedia.org/wiki?curid=2733216", "title": "Chione bianco", "text": ""}
{"id": "2733217", "revid": "767487", "url": "https://it.wikipedia.org/wiki?curid=2733217", "title": "Chimney Rock (Carolina del Nord)", "text": "Chimney Rock \u00e8 una citt\u00e0 nella Contea di Rutherford, in Carolina del Nord. Secondo il censimento del 2000 la citt\u00e0 aveva 175 abitanti. La citt\u00e0 deve il suo nome ad un grosso blocco granitico emergente dalla superficie dell'area vicina alla citt\u00e0.\nGeografia fisica.\nSecondo l'United States Census Bureau la citt\u00e0 sorge su un'area di 7,20\u00a0km\u00b2, interamente composta da terraferma. La citt\u00e0 condivide una parte del suo confine con la citt\u00e0 di Lake Lure.\nSociet\u00e0.\nEvoluzione demografica.\nSecondo il censimento del 2000, in citt\u00e0 vi erano 175 abitanti, 74 abitazioni e 50 famiglie residenti in citt\u00e0. La densit\u00e0 di popolazione era di 24,4 abitanti per km\u00b2. Dal punto di vista razziale vi era il 94,86% di bianchi, lo 0,57% di Nativi Americani, il 2,29% di uomini di altre razze e il 2,29% di abitanti appartenenti a due o pi\u00f9 razze.\nNella citt\u00e0 la popolazione era eterogenea e vi era il 21,7% di abitanti con meno di 18 anni, il 6,3% di abitanti con et\u00e0 compresa fra i 18 e i 24 anni, il 30,3% di abitanti con et\u00e0 compresa fra i 25 e i 44 anni, il 25,7% di abitanti con et\u00e0 compresa fra i 45 e i 64 anni e il 16,0% di abitanti con 65 anni o pi\u00f9. L'et\u00e0 media era di 39 anni. Per ogni 100 donne in citt\u00e0 vi erano 118,8 uomini. Per ogni 100 donne con 18 anni o pi\u00f9 vi erano 110,8 uomini.\nIl guadagno medio di una famiglia in citt\u00e0 era di $29.583. Il guadagno medio per un uomo in citt\u00e0 era di $28.250 mentre per una donna di $22.813."}
{"id": "2733225", "revid": "112190962", "url": "https://it.wikipedia.org/wiki?curid=2733225", "title": "Lambert-Sigisbert Adam", "text": "Appartenente alla famiglia di scultori che faceva capo a suo padre Jacob-Sigisbert, era fratello maggiore di Nicolas-S\u00e9bastien e di Fran\u00e7ois Gaspard Balthazar. Nel 1723 ricevette il \"Prix de Rome\" per la scultura, che consisteva in un soggiorno di studio presso l'Accademia di Francia a Roma. Durante il suo soggiorno a Roma vinse il premio del concorso bandito da papa Clemente XII per un modello della Fontana di Trevi, che non pot\u00e9 realizzare perch\u00e9 richiamato in Francia. Lavor\u00f2 anche per Madame de Pompadour.\nSuo il magnifico gruppo del Nettuno che calma le acque (1737) oggi al Louvre.\nPort\u00f2 a termine un bassorilievo per la cappella Corsini in San Giovanni in Laterano, un busto del Dolore per l'Accademia Nazionale di San Luca, ispirato al gruppo del Laocoonte; inoltre esegu\u00ec numerosi bassorilievi che si trovano nell'H\u00f4tel de Soubise a Parigi, un bassorilievo nella cappella del castello di Versailles, la \"Pesca\" e la \"Caccia\" regalate da Luigi XV al re Federico il Grande che li fece mettere a Potsdam e parecchi ritratti."}
{"id": "2733226", "revid": "838137", "url": "https://it.wikipedia.org/wiki?curid=2733226", "title": "Rc (shell)", "text": "rc (abbreviazione di run commands) \u00e8 l'interprete dei comandi per i sistemi operativi Unix Versione 10 e Plan 9 from Bell Labs. Somiglia alla Bourne shell, ma la sintassi \u00e8 un po' pi\u00f9 semplice.\n\u00c8 stato creato da Tom Duff, meglio noto per l'inusuale costrutto del linguaggio di programmazione C chiamato Duff's device.\nCaratteristiche.\nRc usa delle strutture di controllo C-like invece di ALGOL-like, come quelle utilizzate dalla Bourne shell originale, eccetto che per l'utilizzo di un costrutto if not anzich\u00e9 else ed avere un ciclo for Bourne-like per scorrere le liste.\nSu rc tutte le variabili sono liste di stringhe, cosa questa che elimina la necessit\u00e0 di costrutti come \"$@\".\nVersioni.\nUn port su Unix dell'rc originale \u00e8 parte di Plan 9 from User Space. \u00c8 disponibile anche una riscrittura di rc per sistemi operativi Unix-like fatta da Byron Rakitzi, che per\u00f2 ha richiesto modifiche tali da renderla incompatibile.\nEsempi.\nPer esempio, lo script per la shell Bourne\nif test $1 = hello; then\n echo hello, world\nelse\n case $2 in\n 1) echo $# 'hey' \"jude's\"$3;;\n 2) echo `date` :$*: :\"$@\":;;\n *) echo why not 1&gt;&amp;2\n esac\n for i in a b c; do\n echo $i\n done\nfi\nin rc si esprime con\nif(~ $1 hello)\n echo hello, world\nif not {\n switch($2) {\n case 1\n echo $#* 'hey' 'jude\"s'^$3\n case 2\n echo `{date} :$\"*: :$*:\n case *\n echo why not &gt;[1=2]\n for(i in a b c)\n echo $i\nDato che if e if not sono due istruzioni differenti, in casi particolari queste hanno bisogno di essere raggruppate.\nRc supporta anche pipe pi\u00f9 dinamiche:\na |[2] b # mette in pipe lo standard error di a con b - Nella shell Bourne equivale a 1&gt;&amp;2 |b\na &lt;&gt;b # apre b come lo standard input ed error di a "}
{"id": "2733227", "revid": "28942406", "url": "https://it.wikipedia.org/wiki?curid=2733227", "title": "Lambert Sigisbert Adam", "text": ""}
{"id": "2733230", "revid": "1605525", "url": "https://it.wikipedia.org/wiki?curid=2733230", "title": "La citt\u00e0 buia", "text": "La citt\u00e0 buia (titolo originale \"The Overlook\") \u00e8 un romanzo di Michael Connelly, pubblicato nel 2007.\nTrama.\nLa storia si apre sul belvedere vicino a Mulholland Drive dove viene ritrovato il cadavere di Stanley Kent, un esperto che si occupa di cure chemioterapiche per il cancro attraverso l'utilizzo di isotopi radioattivi di cesio. Harry Bosch viene avvisato dell'accaduto dal tenente Larry Gandle della Squadra Speciale Omicidi, si tratta del suo primo caso da quando ha lasciato l'Unit\u00e0 Casi Irrisolti. Il suo nuovo partner \u00e8 Ignacio Ferras, un ragazzo giovane con cui \u00e8 stato accoppiato per fargli da mentore. Inizialmente sembra chiaro che il movente dell'omicidio sia il furto del cesio, e per questo motivo intervengono l'FBI, la sua squadra speciale \"Unit\u00e0 Informazioni Tattiche\", di cui \u00e8 membro la sua ex Rachel Walling, ed il Dipartimento di Sicurezza Nazionale. L'FBI cerca di estromettere Bosch dal caso, in quanto ritiene che il punto focale sia ritrovare il cesio che rappresenta un pericolo per la salute pubblica, mentre per Harry si tratta pur sempre di un caso di omicidio.\nLe piste seguite dall'FBI, in effetti, sembrano ricondurre il furto di materiale radioattivo al terrorismo islamico, ma Bosch scopre alla fine che si tratta di un delitto passionale orchestrato dalla moglie del tecnico."}
{"id": "2733231", "revid": "287204", "url": "https://it.wikipedia.org/wiki?curid=2733231", "title": "Football-Club Echallens", "text": "Il Football-Club Echallens \u00e8 una societ\u00e0 calcistica svizzera, con sede a Echallens, nel Canton Vaud. Milita nella 1\u00aa Lega, la quarta divisione nazionale. Fondata nel 1921, ha conosciuto il suo miglior momento a met\u00e0 degli anni novanta, quando ha disputato una stagione in \"Nationalliga B\", la seconda serie (stagione 1994-95)."}
{"id": "2733233", "revid": "124034940", "url": "https://it.wikipedia.org/wiki?curid=2733233", "title": "International Federation of BodyBuilding &amp; Fitness", "text": "La International Federation of BodyBuilding &amp; Fitness (IFBB), in italiano \"Federazione internazionale di Body Building &amp; Fitness\" \u00e8 una organizzazione sportiva di culturismo fondata nel 1946 dai fratelli Ben e Joe Weider.\nStoria.\nFino agli anni '40 la scena del culturismo \u00e8 stata controllata dalla Amateur Athletic Union (AAU). I fratelli Weider decisero di formare la IFBB partendo dalla considerazione che la \"AAU\" era maggiormente interessata a promuovere gli sport olimpici di sollevamento pesi piuttosto che il culturismo. La IFBB fu fondata per dare ai \"fisici atletici\" (i bodybuilder) una associazione a loro dedicata. La prima competizione organizzata dalla IFBB si \u00e8 tenuta nel 1949 ed era chiamata la IFBB Mr. America.\nCompetizioni organizzate.\nLa IFBB \u00e8 responsabile delle competizioni di Mr. Olympia, Ms. Olympia e Ms. International. Dal 1994 al 2003 la IFBB ha organizzato anche le competizioni di Masters Olympia.\nOlimpiadi.\nA partire dagli anni 1980 e fino alla sua morte, avvenuta nel 2008, il presidente della IFBB, Ben Weider, present\u00f2 al CIO una serie di petizioni per includere le competizioni di culturismo all'interno dei Giochi olimpici. Le petizioni tuttavia non ebbero mai successo."}
{"id": "2733243", "revid": "122246", "url": "https://it.wikipedia.org/wiki?curid=2733243", "title": "Supercoppa turca (pallavolo femminile)", "text": "La Supercoppa turca \u00e8 un trofeo per squadre di club turche organizzato dalla TVF.\nFormula.\nLa Supercoppa turca si svolge annualmente dal 2009 e vede sfidarsi in una gara unica la squadra vincitrice dello scudetto e quella vincitrice della Coppa di Turchia: nel caso in cui una squadra abbia vinto entrambe le competizioni come sfidante viene scelta la finalista di Coppa di Turchia."}
{"id": "2733245", "revid": "89688", "url": "https://it.wikipedia.org/wiki?curid=2733245", "title": "Love Letter", "text": ""}
{"id": "2733249", "revid": "767487", "url": "https://it.wikipedia.org/wiki?curid=2733249", "title": "Mersia", "text": "Biografia.\nMersia \u00e8 una cantante brasiliana arrivata in Italia nella prima met\u00e0 degli anni settanta. Debutt\u00f2 nel 1968 con un album cantato in portoghese e uscito solo in Brasile. Ha inciso in italiano due album e 7 singoli e per il mercato francese almeno 2 singoli.\nHa inciso pezzi di Gino Paoli e Shel Shapiro e ha duettato con Cristiano Malgioglio in \"Io ti propongo\" nell'album \"Amiche\". Partecip\u00f2, nel 1975, alla Mostra Internazionale di musica leggera di Venezia (ex Gondola d'oro) con \"Irraggiungibile\", scritta da Mario Guarnera, ex Papete. Dopo il 1978 scompare dalle scene per ricomparire una tantum nell'album di Cristiano Malgioglio, Amiche realizzato nel 1991."}
{"id": "2733259", "revid": "767487", "url": "https://it.wikipedia.org/wiki?curid=2733259", "title": "St. Matthews (Carolina del Sud)", "text": "Saint Matthews \u00e8 un comune degli Stati Uniti d'America, capoluogo della contea di Calhoun, nella Carolina del Sud.\nHa dato i natali all'attrice Viola Davis."}
{"id": "2733264", "revid": "287204", "url": "https://it.wikipedia.org/wiki?curid=2733264", "title": "Lancy Football Club", "text": "Il Lancy Football Club \u00e8 una societ\u00e0 calcistica svizzera, con sede a Lancy, nel Canton Ginevra.\nSquadra Fondata nel 2012 dalla fusione tra la societ\u00e0 del Grand-Lancy Football Club (abbreviato GLFC) Fondata nel 1943 con il nome di \"F.C. Saint Michel - Grand-Lancy\" e rinominata con il suo attuale nome nel 1975, e la Societ\u00e0 del Lancy Sports Football Club.\nLa squadra ginevrina milita ininterrottamente dal 2012 nella 1\u00aa Lega, l'equivalente della Lega Pro Italiana.\nAttualmente \u00e8 la societ\u00e0 di calcio in Svizzera con il maggior numero di tesserati (soprattutto grazie alle giovanili).\nCronistoria.\n2012 - 2013: 1\u00aa Lega\n2013 - 2014: 1\u00aa Lega\n2014 - 2015: 1\u00aa Lega\n2015 - 2016: 1\u00aa Lega\n2016 - 2017: 1\u00aa Lega\n2017 - 2018: 1\u00aa Lega"}
{"id": "2733269", "revid": "300067", "url": "https://it.wikipedia.org/wiki?curid=2733269", "title": "Steeve Louissaint", "text": ""}
{"id": "2733270", "revid": "729019", "url": "https://it.wikipedia.org/wiki?curid=2733270", "title": "Nieuport 10", "text": "Il Nieuport 10, noto anche come 18 m\u00b2, con riferimento alla misura della superficie alare, era un aereo multiruolo, monomotore e biplano, realizzato dall'azienda francese Nieuport ed utilizzato nel corso della prima guerra mondiale.\nSchierato dalle forze aeree delle nazioni firmatarie della Triplice intesa e da numerose di quelle delle nazioni ad esse alleate, durante la prima parte del conflitto trov\u00f2 impiego principalmente come aereo da ricognizione e da caccia; in un secondo tempo fu destinato a compiti di addestramento. Alcuni esemplari furono mantenuti in servizio anche nel dopoguerra.\nStoria del progetto.\nNel corso del 1914 Gustave Delage cur\u00f2 per la Soci\u00e9t\u00e9 Anonyme des \u00c9tablissements Nieuport il progetto del monoplano Nieuport X ed un secondo progetto, questa volta biplano, per un velivolo da competizione destinato a prendere parte all'edizione annuale del Gordon Bennett Trophy.\nPer effetto dello scoppio della prima guerra mondiale la competizione aeronautica quell'anno non ebbe luogo, mentre lo stesso Delage fu costretto ad interrompere il proprio lavoro, richiamato in servizio dalla Marine nationale nel corso del mese di agosto.\nLo sviluppo del progetto prosegu\u00ec a cura di qualcuno dei colleghi di Delage non soggetti al massiccio richiamo alle armi operato dalle autorit\u00e0 francesi e nel gennaio del 1915, due mesi prima del ritorno in azienda dell'ingegnere limougeaud, il prototipo all'epoca noto con il nome di Nieuport XB ricevette il numero di brevetto 477\u00a0457; rappresentava sostanzialmente l'adattamento all'impiego militare dell'originario velivolo da competizione.\nIl velivolo sarebbe diventato noto come Nieuport 10 solo in un secondo momento, secondo alcuni nel dicembre del 1915, ed \u00e8 anche possibile che nei suoi confronti vengano indicate altre denominazioni, anche legate al fatto che la sua costruzione ebbe luogo, su licenza, anche nel Regno Unito, in Russia ed in Italia.\nPortato in volo per la prima volta nel mese di febbraio del 1915, il Nieuport 10 evidenzi\u00f2 prestazioni per l'epoca eccezionali e venne valutato sia dalla francese A\u00e9ronautique Militaire che dalle forze aeree inglesi Royal Naval Air Service e Royal Flying Corps; le prime due optarono per l'acquisto del velivolo che venne immesso in servizio quasi contemporaneamente nel successivo mese di maggio.\nTecnica.\nCellula.\nIl Nieuport 10 aveva struttura interamente lignea, rinforzata mediante l'impiego di cavetti metallici; la sezione della fusoliera era rettangolare, rastremata verso la coda e con la parte superiore arrotondata. Il rivestimento era di tela tranne che nella parte anteriore dove furono utilizzati pannelli metallici e di compensato.\nIl disegno originale prevedeva che l'equipaggio fosse composto da due persone, disposte in tandem in abitacoli decisamente spartani e la disposizione inizialmente contemplava che l'osservatore occupasse il posto anteriore ed il pilota quello posteriore; in ragione della collocazione dell'osservatore il velivolo venne definito Nieuport 10AV (dal francese \"avant\"), in contrapposizione agli esemplari Nieuport 10AR (\"arri\u00e8re\"), di successiva produzione, nei quali la disposizione dell'equipaggio era esattamente all'opposto.\nSecondo le fonti disponibili alcuni esemplari del Nieuport 10 vennero realizzati in versione monoposto sia dal costruttore originario, sia dalle aziende russe Anatra, Dux e Lebed che realizzarono il velivolo su licenza. Un maggior numero di esemplari risulterebbe, invece, semplicemente modificato in monoposto direttamente presso i reparti mediante la copertura dell'abitacolo anteriore.\nLa velatura del Nieuport 10 era di tipo biplana, all'epoca preferita dalle autorit\u00e0 militari rispetto alla formula monoplana, ma caratterizzata dalla considerevole differenza delle dimensioni dei due piani alari: questa soluzione venne battezzata \"sesquiplana\" (in Italia, inizialmente, \"mezzo monoplana\") ed avrebbe caratterizzato fino alla met\u00e0 degli anni trenta l'intera stirpe dei velivoli della Nieuport. Questa particolare configurazione venne utilizzata in quanto permetteva di abbinare caratteristiche tipiche del biplano (robustezza strutturale, maneggevolezza e velocit\u00e0 ascensionale) all'ampiezza del campo visivo (soprattutto verso il basso) garantita dalla formula monoplana e sarebbe da attribuire ad un dipendente della Nieuport di origine svizzera (indicato solo con il cognome, Schneider), successivamente trasferitosi in Germania.\nAltra caratteristica peculiare dell'ala del Nieuport 10 era costituita dal foro presente nel piano alare superiore degli esemplari \"AV\": grazie a questa apertura l'osservatore poteva, alzandosi in piedi nel proprio abitacolo, sparare con le proprie armi personali ad eventuali velivoli nemici; tale soluzione venne tuttavia abbandonata in tempi relativamente brevi poich\u00e9 l'osservatore, una volta in piedi, ostruiva la vista al pilota ed influenzava lo scorrimento del flusso d'aria al di sopra dell'ala, condizionando negativamente il funzionamento delle superfici di controllo.\nDal punto di vista strutturale le due ali erano collegate tra loro da due montanti (uno per semiala) a forma di \"V\", agganciati rispettivamente ai longheroni; la disposizione delle ali prevedeva che i bordi d'uscita fossero tra loro allineati mentre, in ragione delle diverse dimensioni della corda, il bordo d'entrata del piano inferiore risultava scalato all'indietro rispetto a quello superiore. Le superfici di controllo, nello specifico gli alettoni, erano disposte lungo quasi tutto il piano alare superiore (fatta eccezione per la sezione centrale, caratterizzata da una svasatura semicircolare).\nNella descrizione del brevetto del Nieuport 10 viene indicata la presenza di un meccanismo destinato ad agire sul singolo longherone principale dell'ala inferiore per farla ruotare attorno al proprio asse per permettere di variarne a piacimento l'angolo di incidenza. Questo dispositivo doveva essere azionato da una leva di considerevoli dimensioni posizionata sul lato destro nella cabina di pilotaggio ma non venne impiegato sui velivoli di serie.\nL'impennaggio del Nieuport 10 era di tipo monoplano, con l'elemento verticale costituito esclusivamente dal timone e con l'elemento orizzontale di apertura crescente verso la parte posteriore, costituita dall'equilibratore.\nIl carrello d'atterraggio era fisso, di tipo biciclo con ruota singola, collegato alla fusoliera con una struttura metallica a \"V\" per ogni lato; le due ruote erano inoltre collegate tra loro da un assale rigido. Al posteriore era presente un pattino d'atterraggio.\nMotore.\nSecondo quanto previsto dal progetto originale, il Nieuport 10 era equipaggiato con un motore rotativo Le Rh\u00f4ne 9C: si trattava di un nove cilindri raffreddato ad aria, in grado di sviluppare la potenza di 80\u00a0hp (pari a 59,6\u00a0kW) mentre, generalmente, gli esemplari destinati all'esportazione venivano dotati di motore Gnome Monosoupape, di pari potenza. In entrambi i casi la cappottatura del motore era di tipo metallico, a forma di ferro di cavallo con il settore \"aperto\" disposto nella parte inferiore del motore, soluzione necessaria per il raffreddamento dei pacchi radianti dei cilindri.\nVenne realizzata una variante dotata di motore Gnome Monosoupape da 100\u00a0hp alla quale fu assegnata la denominazione di Nieuport 10 bis mentre negli esemplari russi di pi\u00f9 recente produzione vennero utilizzati versioni pi\u00f9 recenti del motore Le Rhone, caratterizzate dalla maggiore potenza (da 110 a 120\u00a0hp, quindi tra 81 e 88\u00a0kW); a seconda dei casi gli aerei vennero dotati di cappottatura di maggiori dimensioni oppure provvista di fori per favorire il raffreddamento dell'unit\u00e0 motrice.\nArmamento.\nInizialmente il Nieuport 10 era sprovvisto di qualsiasi dotazione offensiva e nelle rare occasioni di scontro con velivoli nemici l'osservatore aveva a disposizione armi personali. L'impiego del velivolo nel ruolo di caccia, attribuito all'aviazione francese nel giugno del 1915, port\u00f2 all'installazione di una o due mitragliatrici a bordo: sui velivoli francesi venne impiegata una Hotchkiss, gli esemplari inglesi e quelli russi impiegavano una Lewis, oppure una Maxim mentre quelli italiani una Fiat-Revelli.\nLa mitragliatrice venne generalmente sistemata al centro dell'ala superiore: nelle versioni biposto era azionabile da parte dell'osservatore e la posizione sopraelevata ne consentiva l'impiego al di fuori del raggio dell'elica; negli esemplari della versione \"arri\u00e8re\" la mitragliatrice era sistemata nell'abitacolo posteriore e, incernierata su un dispositivo denominato anello Et\u00e9v\u00e9 (il cui brevetto apparteneva alla Nieuport), poteva sparare verso i lati e verso la coda dell'aereo.\nPer gli esemplari in versione \"avant\" si pens\u00f2 anche di disporre la mitragliatrice in posizione obliqua, sparante dal foro nel centro dell'ala superiore: gli inglesi disposero l'arma con un'angolazione di 45\u00b0 mentre i russi optarono per una soluzione con angolo di 24\u00b0.\nNei velivoli in configurazione monoposto, la mitragliatrice veniva azionata dal pilota mediante una guaina al fine di evitare che questi dovesse alzarsi in piedi per sparare, abbandonando i comandi di volo. Vennero anche studiate soluzioni particolari per agevolare il pilota nella sostituzione dei caricatori esausti.\nImpiego operativo.\nFrancia.\nSecondo diverse fonti, i Nieuport 10 entrarono in servizio con l'A\u00e9ronautique Militaire alla fine di aprile oppure nel mese di maggio del 1915, fornendo progressivamente il materiale di volo per cinque squadriglie a cui se ne aggiunsero altre nove a partire dal mese di settembre dello stesso anno.\nI reparti francesi impiegarono il Nieuport 10 prevalentemente nel ruolo di caccia ed in configurazione monoposto (in genere si trattava di esemplari biposto, nei quali il pilota occupava la postazione posteriore); oltre che per compiti di interdizione degli aerei nemici, vennero utilizzati anche per la ricognizione e la cooperazione con l'artiglieria (al fine di dirigere meglio il tiro delle batterie), per scortare i bombardieri nelle missioni diurne ed in alcune occasioni per infiltrare agenti oltre le linee nemiche.\nTra i piloti che iniziarono la propria carriera sui Nieuport 10, le fonti ricordano il futuro asso dell'aviazione Georges Guynemer che utilizz\u00f2 il biplano francese tra i primi di ottobre e la fine di novembre del 1915 ottenendo 8 vittorie con il velivolo dall'8 dicembre fino al 22 giugno 1916.\nImpero Russo.\nL'aviazione imperiale russa ricevette i primi Nieuport 10 sul finire del 1915: si trattava di macchine in configurazione \"Avant\", cui fecero successivamente seguito altri esemplari ma con opposta disposizione dell'equipaggio.\nI russi misero in linea anche aerei prodotti in loco su licenza a cui alcune fonti attribuiscono denominazioni non esattamente corrispondenti a quelle originali: vengono infatti indicati come Nieuport 9 gli esemplari con pilota nell'abitacolo posteriore e come Nieuport 10 quelli con il pilota sistemato anteriormente; venne inoltre utilizzata la denominazione di Nieuport 10bis per individuare gli esemplari equipaggiati con il motore Gnome Monosoupape da 100\u00a0hp.\nTra i piloti russi che condussero il Nieuport 10 viene ricordato Aleksandr Aleksandrovi\u010d Kazakov, divenuto in seguito il pilota russo cui furono attribuiti il maggior numero di successi durante la guerra. Kazakov utilizz\u00f2 un esemplare in configurazione monoposto armato con una mitragliatrice disposta obliquamente e sparante in avanti attraverso il foro presente al centro dell'ala superiore con cui ottenne il primo successo il 14 giugno del 1916.\nAlcuni esemplari di Nieuport 10 russi furono venduti alla nascente Suomen ilmavoimat mentre altri potrebbero essere rimasti in servizio fino al 1921 con l'aviazione sovietica (la Voenno-vozdu\u0161nye sily SSSR, sorta nel 1918).\nItalia.\nGli esemplari impiegati dal Corpo aeronautico militare erano prodotti su licenza dalla societ\u00e0 Nieuport-Macchi e tra i vari ruoli cui furono destinati, vi fu anche quello di caccia di scorta durante missioni di bombardamento aereo sul territorio austriaco; alcuni esemplari fecero parte della scorta ai velivoli che attaccarono Lubiana nel mese di febbraio del 1916.\nNella seconda met\u00e0 di ottobre 1915 l'8\u00aa Squadriglia da ricognizione e combattimento ne riceve 3 esemplari nella versione francese.\nIn Italia dall'agosto 1915 volavano anche gli esemplari dell'Escadrille N 92 i - N 392 - N 561 per la difesa di Venezia.\nUna volta dismessi dai reparti di prima linea i Nieuport 10 italiani vennero utilizzati come addestratori biposto: in questo ruolo rimasero attivi ancora per diversi anni dopo la fine della guerra.\nRegno Unito.\nI primi Nieuport 10 furono consegnati al RNAS prima della fine di maggio del 1915, destinati al \"No.1 Naval Aeroplane Squadron\" di base a Dunkerque; complessivamente l'aviazione di marina britannica ricevette un primo lotto di ventiquattro velivoli, costituito da unit\u00e0 in configurazione \"Avant\", di cui otto impiegati nel \"No.2 Wing\" stanziato nel Mar Egeo.\nIl RNAS effettu\u00f2 anche un secondo ordine per 36 ulteriori Nieuport 10, ma successive modifiche in corso d'opera si concretizzarono in consegne di esemplari del modello 11, per cui le stime finali parlano di un totale di 38 Nieuport 10 complessivamente acquistati e messi in linea dai britannici.\nAnche nei reparti inglesi i Nieuport 10 vennero impiegati in diversi ruoli operativi fungendo prevalentemente da aerei da caccia ma anche da scout; l'appartenenza a reparti dell'aviazione di marina li vide impiegati anche per la sorveglianza antisommergibili. Il 6 settembre del 1915 il colonnello (e futuro asso) canadese Redford Henry Mulock dichiar\u00f2 di aver affondato un U-Boot al largo di Nieuwpoort, lanciando nove bombe da 9\u00a0kg dal proprio Nieuport 10.\nI Nieuport 10 ebbero, per l'epoca, una vita operativa piuttosto lunga, malgrado nel tempo le loro prestazioni venissero progressivamente superate da quelle dei modelli pi\u00f9 recenti: la maggior parte degli esemplari fu dismessa dal servizio operativo nei primi mesi del 1917 ed alcuni esemplari rimasero presso i reparti fino alla tarda primavera.\nVersioni.\n\"I dati sulle versioni, se non diversamente indicato, sono tratti da \"Nieuport 10-12 in Windstock Datafile, n\u00ba 68\".\""}
{"id": "2733273", "revid": "1543377", "url": "https://it.wikipedia.org/wiki?curid=2733273", "title": "Nicole Wilkins-Lee", "text": "Ha vinto nel 2009 l'edizione del Figure Olympia organizzata dalla IFBB.\nCompetizioni.\n2009 IFBB Olympia - 1\u00aa classificata\n2009 IFBB New York Pro Figure - 1\u00aa classificata\n2009 IFBB Europa Show of Champions - 1\u00aa classificata\n2009 IFBB New York Pro Fitness - 4\u00aa classificata\n2009 IFBB Arnold Classic - 8\u00aa classificata\n2008 IFBB Olympia - 9\u00aa classificata\n2008 IFBB Pittsburgh Pro Figure - 2\u00aa classificata\n2008 IFBB New York Pro Fitness - 3\u00aa classificata\n2008 IFBB Arnold Classic Bodybuilding, Fitness And Figure Contest - 11\u00aa classificata\n2007 NPC Team Universe Bodybuilding, Fitness And Figure Championships - 1\u00aa classificata\n2007 NPC Team Universe Bodybuilding, Fitness And Figure Championships - 1\u00aa classificata\n2007 NPC Team Universe Bodybuilding, Fitness And Figure Championships - 1\u00aa classificata\n2007 NPC Junior Nationals Bodybuilding, Fitness And Figure Contest - 2\u00aa classificata"}
{"id": "2733276", "revid": "28943056", "url": "https://it.wikipedia.org/wiki?curid=2733276", "title": "15 d.C.", "text": ""}
{"id": "2733279", "revid": "300067", "url": "https://it.wikipedia.org/wiki?curid=2733279", "title": "Yino Mart\u00ednez", "text": ""}
{"id": "2733280", "revid": "247222", "url": "https://it.wikipedia.org/wiki?curid=2733280", "title": "The Ohio Express", "text": ""}
{"id": "2733281", "revid": "2048534", "url": "https://it.wikipedia.org/wiki?curid=2733281", "title": "Big Sister", "text": "Il Big Sister \u00e8 stato un bordello di Praga situato nel distretto di Sm\u00edchov a N\u00e1dra\u017en\u00ed 46, sulla riva sinistra della Moldava.\nIl locale.\nAperto nel maggio 2004, il locale funzionava da sex club dalle 19 alle 3 del mattino. Per i clienti del Big Sister erano disponibili dalle 25 alle 45 ragazze in base alla stagione, sebbene il locale fornisca una quota fissa di 7-10 ragazze, presenti quotidianamente nel club.\nNel Big Sister \u00e8 possibile fare sesso gratuitamente, a patto che si venga filmati durante il rapporto da alcune delle circa 58 telecamere presenti nel locale. Il filmato poteva, a scelta del cliente, finire su Internet o essere richiesto come DVD (al prezzo di 10 euro per coloro che vi si recavano da soli, gratis per le coppie). Il Big Sister ha chiuso nel novembre del 2010.\nInformazioni.\nGli uomini pagavano per l'ingresso 500 corone ceche (circa 20 euro); le donne e le coppie avevano l'entrata libera ed era raccomandata la prenotazione. Per entrare era necessaria la carta d'identit\u00e0 e la firma di un contratto che permetteva la registrazione, l'acquisto e la diffusione dei filmati. Era permesso stare con le prostitute un'ora. Le coppie che praticavano atti sessuali ricevevano un compenso di circa 30 euro. L'abbonamento al sito ammontava di 30 euro al mese.\nLe prostitute (circa 12 ogni notte nel 2005) avevano un salario fisso con un'aggiunta in base agli atti sessuali compiuti. Lo stipendio era di circa 3.000 euro al mese. La fellatio e il sesso vaginale erano quasi sempre svolti con il preservativo, e molte donne non permettevano il cunnilingus o i baci in bocca. Quasi tutte le donne provenivano dalla Repubblica Ceca o dalla Slovacchia, mentre qualcuna veniva dal Brasile o dal Ghana.\nNel bordello c'erano 58 camere, Gli impiegati sceglievano le telecamere e la selezione audio/video da archiviare per la registrazione del filmato e quindi del DVD.\nQuestioni giuridiche.\nLa prostituzione nella Repubblica Ceca \u00e8 legale sebbene non sia regolamentata. Al contrario, \u00e8 illegale lo sfruttamento della prostituzione secondo l'art. 189 del Codice Penale ceco. Alla luce di ci\u00f2, i bordelli come il Big Sister operano in una zona grigia del diritto: da un punto di vista strettamente giuridico, infatti, il servizio offerto dal locale non \u00e8 considerato prostituzione, poich\u00e9 i clienti non pagano nulla per averlo.\nRisalto mediatico.\nIl Big Sister \u00e8 finito su 13 emittenti televisive internazionali e 58 riviste; in Italia sono andati in onda alcuni servizi su Italia 1 nei programmi delle \"Le Iene\" e di \"Lucignolo\" su YouTube.\nIl sito internet.\nNell'aprile 2005 venne creato ed aperto il sito web pornografico \"BigSisterLive.com\", nel quale era possibile assistere all'attivit\u00e0 del bordello, anche in diretta, dietro pagamento."}
{"id": "2733282", "revid": "339392", "url": "https://it.wikipedia.org/wiki?curid=2733282", "title": "Clerget 9", "text": ""}
{"id": "2733286", "revid": "300067", "url": "https://it.wikipedia.org/wiki?curid=2733286", "title": "C\u00e9dric Mafuta", "text": ""}
{"id": "2733289", "revid": "645559", "url": "https://it.wikipedia.org/wiki?curid=2733289", "title": "Viale delle Piagge", "text": "Il viale delle Piagge \u00e8 una strada di Pisa, posta nella periferia orientale della citt\u00e0, lungo la sponda destra del fiume Arno, nei pressi dell'antica \"Porta a Piagge\".\nStoria e descrizione.\nNel 1851 fu acquistato il terreno da Angiolo Pera (futuro proprietario della fabbrica Ceramica Pera) per la costruzione della propria abitazione e costru\u00ec il \"Nuovo passeggio delle Piagge\", l'attuale Via Rainaldo fino alla chiesa di San Michele degli Scalzi.\nIntorno al 1920 sorsero, nel tratto di fiume antistante, delle strutture balneari costruite da una ditta privata. Questi piccoli capanni, definiti \"bagnetti\", erano posti a pochi metri dalla riva in una zona in cui il fiume era poco profondo e consentivano ai bagnanti, che li raggiungevano in barca, di spogliarsi, mettersi il costume e tuffarsi in acque sicure, oppure di rinfrescarsi semplicemente immergendosi nella corrente tramite botole interne.\nIl viale delle Piagge \u00e8 lungo circa due chilometri e sorge tutto su terra di riporto. Il viale \u00e8 infatti circa cinque metri sul livello dell'Arno, come un grande bastione costruito apposta per evitare gli allagamenti dovuti al frequente straripare dell'Arno. Il viale \u00e8 fiancheggiato da tigli mentre tra il viale e il fiume si trovano platani, lauri, lecci ed altri alberi. L'estremit\u00e0 del viale pi\u00f9 lontana dal ponte della Vittoria \u00e8 detta \"Il Tondo\", posto in cui in origine le carrozze potevano girare per tornare verso la citt\u00e0. Lungo il viale, alla distanza di circa 50 metri una dall'altra, ci sono panchine in graniglia rosata. Nella prima met\u00e0 del viale ci sono anche tre fontanelle in ghisa. A circa un terzo del viale, sulla sinistra per chi viene dal ponte della Vittoria, il comune ha installato una zona a verde con attrezzi per la ginnastica, fruibili in tutte le stagioni. Un piccolo gazebo in legno con panchine ripara dal sole e dalla pioggia. A circa met\u00e0 del viale \u00e8 stata inaugurata a marzo 2013 la nuova Biblioteca Comunale, di fronte alla chiesa di San Michele degli Scalzi, il cui nome deriva dall'ordine dei Benedettini scalzi che per anni ebbero l\u00ec un loro convento. La chiesa, in stile romanico pisano, pi\u00f9 volte rimaneggiata, \u00e8 affiancata da un campanile a base quadrata, molto inclinato verso l'Arno.\nDa tempo in questa chiesa si rinnova la devozione per sant'Ubaldo (Vescovo di Gubbio nel XII secolo). Ogni anno, la prima domenica dopo il 16 maggio (giorno della morte del Santo) nella chiesa si tengono funzioni religiose e si pratica l'unzione della fronte (sant'Ubaldo viene venerato per allontanare il demonio e restituire l'armonia mentale). La settimana che precede quella domenica ha luogo la Fiera di sant'Ubaldo detta anche \"La settimana delle Piagge\", inaugurata da autorit\u00e0 civili e religiose. Il viale dal Ponte della Vittoria alla Chiesa viene chiuso al traffico e vi si dispongono bancarelle. \u00c8 una mostra-mercato soprattutto di piante e fiori ma anche di molti altri tipi di mercanzie. Accanto alla Chiesa, in parte in quello che era l'antico chiostro, \u00e8 stato costruito un Centro Espositivo Museale di arte moderna e contemporanea (SMS - San Michele degli Scalzi). Il centro consta di sale al chiuso e luoghi all'aperto per mostre, eventi culturali, musica. Il centro \u00e8 anche dotato di luoghi al chiuso e all'aperto per il ristoro. Da una terrazza si pu\u00f2 godere il panorama sul fiume.\nCirca alla met\u00e0 del viale la fila degli alberi si interrompe per un centinaio di metri sostituita da un muretto con vista sull'Arno. Quel luogo, davanti alla chiesa di San Michele degli Scalzi, da anni \u00e8 punto di ritrovo d'estate e d'inverno di uomini pisani che si sono anche costituiti in Associazione. Una targa recita \"Associazione Culturale del Buon Custodimento e Svago\".\nA circa 300 metri dal \"Tondo\" sulla sinistra del viale sorge una bella palazzina contornata da serre. Si tratta dell'area di orticoltura e floricoltura del Dipartimento di Biologia delle Piante Agrarie dell'Universit\u00e0 di Pisa, nonch\u00e9 sede amministrativa di questo.\nIl viale ha visto nel corso degli ultimi anni un progressivo spostamento del suo traffico veicolare e un contemporaneo sviluppo del boschetto contiguo. Oggi dispone per alcuni tratti di piste ciclabili, zone pedonali e aree gioco per i pi\u00f9 piccoli, oltre ad un \"Sentiero Natura\" realizzato in collaborazione con la LIPU e dedicato all'osservazione di 64 specie di uccelli nidificanti."}
{"id": "2733293", "revid": "599013", "url": "https://it.wikipedia.org/wiki?curid=2733293", "title": "Valentin Wegmann", "text": ""}
{"id": "2733298", "revid": "1573940", "url": "https://it.wikipedia.org/wiki?curid=2733298", "title": "Ameiva undulata", "text": "L'ameiva ondulata, (Ameiva undulata ) \u00e8 una specie di lucertola che fa parte della famiglia dei Teiidi\nDescrizione.\nL\"'Ameiva undulata\" misura dai 27 ai 30 cm.\nDistribuzione e habitat.\nVive in molte zone dell'America centrale e del Sud America quali: Costa Rica, Nicaragua, Honduras, El Salvador, Guatemala, Venezuela, e nel sud del Messico.\nBiologia.\n\u00c8 una specie prevalentemente insettivora."}
{"id": "2733304", "revid": "287204", "url": "https://it.wikipedia.org/wiki?curid=2733304", "title": "Tim Matavz", "text": ""}
{"id": "2733308", "revid": "2134764", "url": "https://it.wikipedia.org/wiki?curid=2733308", "title": "Julien Senderos", "text": ""}
{"id": "2733319", "revid": "1305772", "url": "https://it.wikipedia.org/wiki?curid=2733319", "title": "Banana Republics", "text": "Banana Republics \u00e8 una canzone scritta da Steve Goodman e Steve Burgh (chitarrista di Goodman) per il testo e da Jim Rothermel (saxofonista e clarinettista, anche lui come Burgh facente parte del gruppo di Goodman) insieme a Goodman per la musica; fu incisa per la prima volta nel 1976 da Steve Goodman nel suo quarto album \"Words We Can Dance To\", pubblicato dalla Asylum Records; venne anche pubblicata su 45 giri (K 13067), con sul retro \"Death Of The Sales Man\".\nLa canzone.\nLa canzone racconta la vita in un immaginario paese tropicale (\u00abDown to the Banana Republics, down to the tropical sun\u00bb), abitato anche da alcuni cittadini statunitensi espatriati per motivi poco chiari (\u00abGo the expatriated Americans, hopin' to find some fun\u00bb) e che non vengono spiegati; gli americani passano il tempo girovagando per i bar del luogo (\u00abLate at night you will find them\nIn the cheap hotels and bars\u00bb) spendendo i soldi in rum e lime (\u00abSpending those renegade pesos on a bottle of rum and a lime\u00bb).\nLa musica ha un ritmo caraibico, accompagnato nell'arrangiamento da una slide guitar.\nLa cover di Jimmy Buffett.\n\"Banana Republics\" non ebbe un grande riscontro nella versione originale; l'anno successivo per\u00f2 venne reinterpretata da Jimmy Buffett, che la incluse nel suo album del 1977, \"Changes In Latitudes, Changes In Attitudes\".\nIn questa nuova versione la canzone ebbe un successo maggiore, sia a causa della popolarit\u00e0 di Buffett, sia per l'arrangiamento pi\u00f9 pop.\nLa versione in italiano.\nNel 1979 il cantautore italiano Francesco De Gregori tradusse il testo in italiano, mutando il titolo in \"Banana Republic\", e presentandola durante il tour estivo dello stesso anno realizzato insieme a Lucio Dalla; la canzone, che diede il titolo alla tourn\u00e9e, venne anche inclusa nel disco dal vivo \"Banana Republic\", ed allo stesso modo venne intitolato il film concerto realizzato dai due cantautori.\nQualche mese dopo, ad ottobre del 1979, De Gregori pubblic\u00f2 una versione in studio da solista dello stesso brano, nel 45 giri \"Viva l'Italia/Banana Republic\" (RCA Italiana, PB 6391).\nIl testo in italiano \u00e8 una traduzione abbastanza fedele dell'originale, con qualche licenza: ad esempio \u00abDown to the Banana Republics, down to the tropical sun\u00bb diventa \u00abLaggi\u00f9 nel paese dei tropici dove il sole \u00e8 pi\u00f9 sole che qua\u00bb. \u00abA bottle of rum and a lime\u00bb diventa \u00abUn bicchiere di vino e di rum\u00bb, e cos\u00ec via.\nGli Inti Illimani hanno spesso eseguito dal vivo questo brano in italiano; una registrazione \u00e8 presente nel sito della Rai\nNel 2003 gli Stadio ne hanno inciso una versione nell'album antologico \"Storie e geografie\"; \"Banana Republic\" \u00e8 uno dei quattro inediti del disco.\nLa versione in spagnolo.\nNel 1981 Ana Bel\u00e9n incide una versione in spagnolo della canzone, intitolata come quella in italiano \"Banana Republic\": il testo, tradotto da Victor Manuel San Jos\u00e9, ricalca in molti punti quello di De Gregori, dando l'impressione di essere stato tradotto dall'italiano e non dall'originale, e d'altronde il cantautore romano viene citato nella copertina dell'album che contiene la canzone, \"Con Las Manos Llenas\", come coautore (seppure con un errore, \"Di Gregori\" al posto di \"De Gregori\").\nUn esempio pu\u00f2 essere il verso iniziale, \u00abExiste un pais en los tropicos donde el sol es un sol de verdad\u00bb, che richiama pi\u00f9 il corrispondente italiano che l'originale inglese.\nAltre incisioni.\nLa canzone \u00e8 stata inserita dalla casa discografica, dopo la morte di Steve Goodman nel 1984, in altre sue incisioni postume: ricordiamo le raccolte \"The Best of the Asylum Years. Volume one\" del 1988, \"No Big Surprise\" del 1994 e \"Easter Tapes\" del 1997, in cui la versione \u00e8 quella originale del 1976 e l'album dal vivo \"Live Wire\", in cui viene eseguita in chiave acustica.\nUn'altra esecuzione dal vivo si trova nel DVD \"Live from Austin City Limits... and more!\"."}
{"id": "2733324", "revid": "1573940", "url": "https://it.wikipedia.org/wiki?curid=2733324", "title": "Ameiva festiva", "text": "L'Ameiva festiva (Ameiva festiva () \u00e8 una specie di lucertola che fa parte della famiglia dei Teiidi, diffusa in America centrale e meridionale dal Messico alla Colombia.\nBiologia.\nL\"'Ameiva festiva\" \u00e8 una specie prevalentemente insettivora.\n\u00c8 una buona scavatrice e utilizza le buche come riparo e per la deposizione delle uova."}
{"id": "2733326", "revid": "300067", "url": "https://it.wikipedia.org/wiki?curid=2733326", "title": "Vladimir Buscaglia", "text": ""}
{"id": "2733334", "revid": "15756", "url": "https://it.wikipedia.org/wiki?curid=2733334", "title": "Gualtiero Calboli", "text": "Biografia.\nProfessore ordinario di Lingua e letteratura latina nella Facolt\u00e0 di magistero (1973), poi nella Facolt\u00e0 di lettere e filosofia (1996) dell'Universit\u00e0 di Bologna, attualmente \u00e8 professore emerito. Dal 1982 al 2000 ha diretto il Dipartimento di filologia classica e medioevale dello stesso ateneo. \u00c8 membro di numerose istituzioni internazionali: International committee on latin linguistics, Comit\u00e9 international pour le latin vulgaire et tardif, International society for the history of rhetoric, Linguistic society of America, Centro di studi ciceroniani. \u00c8 stato presidente del Centro di studi varroniani, ora sciolto. \u00c8 Life Member della 'Linguistic Society of America', Membro Emerito dell'Accademia delle Scienze di Bologna,e Presidente Onorario della 'Soci\u00e9t\u00e9 pour l'\u00e9tude du latin vulgaire et tardif' \u00c8 il curatore della importante serie dei \"Papers on grammar\" (Bologna, CLUEB, poi Roma, Herder, 1980-2008). Ha curato edizioni critiche di Marco Porcio Catone e Cornificio, Rhetorica ad Herennium. \u00c8 Editor-in-Chief, insieme a Pierluigi Cuzzolin, della rivista \"Journal of Latin Linguistics\", Berlin de Gruyter.\nOpere principali.\n \u201cThe Accusative as a \u2018default\u2019 case in Latin subordinate clauses\u201d, in: Indogermanische Forschungen 110, 2005, 233-264..\n\u201cLatin Syntax and Greek\u201d, Chapter of Ph.Baldi-P.Cuzzolin (Eds) New Perspectives on Historical Latin Syntax, Vol.I, Mouton-de Gruyter, Berlin 2009, 65-193. \n \u201cLa quantification et les textes juridiques latins\u201d, in : M. Fruyt-O. Spevak (\u00e9ds.), La quantification en latin, L\u2019Harmattan, Paris 2010, 157-170.\n Das letzte Werk des Horaz: Ein Dichter zwischen Politik und Philosophie (Lezione Inaugurale per la laurea ad honorem alla Westf\u00e4lische Wilhelms-Universit\u00e4t M\u00fcnster), pubblicata in: Alessandro Garcea et Alii (Eds.), Polyphonia Romana, Hommages \u00e0 Fr\u00e9d\u00e9rique Biville, Olms, Hildesheim-Z\u00fcrich-New York 2013, 511-521.\n\u201cThe Knowledge of Cicero\u2019s Rhetorica in Northern Italy in the Early Middle Ages\u201d, in: Lucia Calboli Montefusco, Papers on Rhetoric IX, Herder, Roma 2008, 33-52.\n \u201cDeklamationen und Geschichtsschreibung im 4. Jh. n. Chr.\u201c, in Laurent Pernot (Ed.), New Chapters in the History of Rhetoric, Brill, Leiden-Boston 2009, 167-196.\n \u201cRoman law and Latin prose: On the early Latin language.\u201d, in: G.Calboli (Ed.), Papers on Grammar X, Herder, Roma 2008, 57-72.\n \u201cIntroduzione alla Inventio\u201d, in: B.Santalucia (cur), La repressione criminale nella Roma repubblicana fra norma e persuasione, IUSS Press, Pavia 2009, 185-221\n \u201cSyntaxe nominale et subordination en latin tardif\u201d, jn : Fr\u00e9d\u00e9rique Biville-Marie-Karine LVallat (\u00c9ds.), Latin vulgaire\u2013Latin tardif IX Actes du Congr\u00e8s sur le latin vulgaire et tardif \n\u201cEnigma, dalla metafora alla macchina per criptare\u201d, in: Salvatore Monda (Cur.), Ainigma e Griphos, Gli Antichi e l\u2019Oscurit\u00e0 della parola, Ed. ETS, Pisa 2012, pp.21-45.\n \u201cFrom Riddle to Metaphor: Rhetoric and the \u2018Enigma\u2019 Machine\u201d, The Journal of Greco-Roman Studies, Seoul, Korea 42, 2010, 29-56.\n \u201cOn the oldest structure of Latin: Coordination and Subordination in Latin and Hittite\u201d, in: Gerd V.M. Haverling, Latin Linguistics in the Early 21st Century, Uppsala Universitet, Uppsala 2015, 399-408.\n\u201cDonat \u00e0 la recherche de M\u00e9nandre chez T\u00e9rence\u201d, Communication pr\u00e9sent\u00e9e \u00e0 la premi\u00e8re rencontre du Groupe de Recherche International (GDRI) \u2018Grammaire et litt\u00e9rature\u2019, Paris, Nov. 2011, pubblicato in \u2018Interferences\u2019 6, 2012, 1-+ Bibliog. e Note..\n\u201cLe Cratyle et la question de l\u2019\u00e9nigme\u201d, in: Perrine Galand et Ermanno Malaspina (\u00e9ds.), V\u00e9rit\u00e9 et Apparence, M\u00e9langes en l\u2019Honneur de C. L\u00e9vy, Brepols, Turnhout, Belgium 2016, pp.39-57.\n \u201cGrammatica e stilistica latina tra Varrone e Quintiliano\u201d, Latina Didaxis 28, 2013, 31-543.\n \u201cThe Relative/indefinite Theme: From Hittite enclitic position to the S.C. de Cn.Pisone patre\u201d, Journal of Latin Linguistics 12, 2013, 27-49.. \n G.Calboli-F.Farinelli-R.Barilli, I Periodi della Storia, Aracne, Roma 2016.\n \u201cDigression parevkbasi\u03c2\u201d, in: Lucia Calboli Montefusco-Maria Silvana Celentano (Eds.), Papers on Rhetoric XIII, Pliniana, Perugia 2016, pp.41-55.\nTwo letters by Brutus and Cassius to Mark Antony:Different people, different times, different styles JoLL 14, 2015, 241-267.-267.\n \u201cFrom Hittite to Latin: S.C. de Cn.Pison patre\u201d, In Paolo Poccetti (Ed.), Latinitatis Rationes, Descriptive and historical Accounts for the Latin Language, Berlin de Gruyter 2016, 170-188.\n \u201cQuomodo Fredegarius Scholasticus modis et temporibus uerbi temporalis usus sit\u201d, Journal of Latin Linguistics 15, 2016, 215-231..\n \u201cDirect and Indirect Style and Connected Rules\u201d, in: P.Poccetti (Ed.), Oratio Obliqua, Strategies of Reported Speech in Ancient Lanhuages, Pisa-Roma, F.Serra 2017, 11-40.\n \u201fRhetoric and Law: the birth of the doctrine of natural law\u02ee, in: F.Berardi-L.Bravi-L.Calboli Montefusco (Eds.), Sermo Varius et Accommodatus, Scritti per Maria Silvana Celentano, Perugia, Pliniana 2018, 15-22.\nCornifici seu Incerti Auctoris Ars Rhetorica ad C.Herennium, Prolegomena, Edizione Critica, Commento e Lexicon, Voll. I-II-III, W.de Gruyter, Berlin 2020."}
{"id": "2733335", "revid": "159873", "url": "https://it.wikipedia.org/wiki?curid=2733335", "title": "Ranieri Simonelli", "text": "Biografia.\nNacque a Pisa nel 1830 da Antonio Simonelli, Gonfaloniere del periodo lorenese, ed ebbe quattro sorelle e due fratelli: Cesare, magistrato, e Tommaso, avvocato che fu anche Sindaco della citt\u00e0 toscana. Si iscrisse all'Universit\u00e0 cittadina nel 1846, partendo volontario due anni pi\u00f9 tardi col battaglione toscano che combatt\u00e9 a Curtatone e Montanara. Nel 1851 consegu\u00ec la laurea in matematiche applicate e divenne insegnante alla corte del Granduca di Toscana.\nSpecializzatosi in architettura, diresse i lavori di costruzione del Teatro Nuovo cittadino, dal 1865 al 1867, e quelli di restauro del Palazzo Appiano nel 1871. Quest'ultimo lavoro venne commissionato da Vittoria Spinola, figlia di Vittorio Emanuele II e della \"Bella Rosina\", e port\u00f2 alla trasformazione dell'edificio medievale in stile gotico, sostituendo le antiche finestre nelle attuali bifore e trifore ed aggiungendo una torre merlata in cotto.\nPolitico attivissimo, fece parte dei consigli comunale e provinciale di Pisa dal 1867 al 1880 , nonch\u00e9 di numerosi comitati locali: fu segretario della societ\u00e0 anonima per la realizzazione del Teatro Nuovo, progettandone la cupola autoportante, e s'interess\u00f2 di opere d'arte, urbanistica, finanze, ferrovie, inondazioni dell'Arno e di vari altri problemi cittadini. \nSempre nel 1867 fond\u00f2 la succursale pisana della Banca del Popolo per poi fondarne una propria, denominata \"R. Simonelli e C.\", assorbendo le filiali della stessa Banca del Popolo di Pisa, Lari, Vicopisano e Volterra. La Banca Simonelli venne poi gestita dal fratello Tommaso e liquidata alla morte di quest'ultimo, avvenuta nel 1894. \nA livello nazionale, venne eletto deputato nel 1871 dal collegio di Lari, sconfitto nelle elezioni del 1874 e quindi nuovamente eletto nel 1876, partecipando complessivamente a sei legislature . Divenne anche Segretario Generale al Ministero dell'Agricoltura, dell'Industria e del Commercio dal 1881 al 1884, durante il quarto e il quinto governo Depretis. Nel 1892 fu delegato alla Conferenza Monetaria di Bruxelles.\nRitiratosi nella sua villa di Campo, nel comune di San Giuliano Terme, vi mor\u00ec nel 1911. Alla sua memoria sono dedicati uno dei lungarni pisani e la via dove sorge la sua villa nel paese di Campo."}
{"id": "2733338", "revid": "287204", "url": "https://it.wikipedia.org/wiki?curid=2733338", "title": "Andrija Prlainovic", "text": ""}
{"id": "2733344", "revid": "92723", "url": "https://it.wikipedia.org/wiki?curid=2733344", "title": "Natasha Zvereva", "text": ""}
{"id": "2733349", "revid": "1784425", "url": "https://it.wikipedia.org/wiki?curid=2733349", "title": "Manuel Fraga Iribarne", "text": "Ministro durante il franchismo, \u00e8 stato il primo leader dell'attuale Partito Popolare spagnolo.\nBiografia.\nNel franchismo.\nDocente di Diritto pubblico dal 1949 all'universit\u00e0 di Valencia e dal 1953 in quella di Madrid, nel 1955 \u00e8 stato segretario generale del ministero dell'Educazione.\nNel 1962 \u00e8 stato ministro dell'Informazione e del turismo nel governo di Francisco Franco, e lo resta fino al 1969. In quegli anni promosse un notevole impulso al turismo potenziando la rete dei \"paradores\" finanziati dallo Stato e lanciando la famosa campagna \"Espa\u00f1a es diferente\".\nDimissionato da Franco, resta consigliere nazionale del Movimiento, il partito unico franchista. Nel 1973 \u00e8 nominato ambasciatore a Londra fino al 1975. Nel 1974 fonda in patria un'associazione politica, \"Reforma Democr\u00e1tica\" per un trapasso indolore del regime franchista in uno democratico e regionalista.\nIl dopo Franco.\nImmediatamente dopo la morte di Franco nel novembre 1975, nel successivo governo guidato da Carlos Arias Navarro, fu voluto dal nuovo re Juan Carlos I, come esponente riformatore, e fu nominato vice presidente di quel governo e ministro dell'Interno, dando vita alla cosiddetta \"transizione democratica\".\nNel luglio 1976 si autoesclude dal nuovo governo presieduto da Adolfo Su\u00e1rez, per formare a settembre un nuovo partito, raccogliendo anche altre formazioni post franchiste, che diverr\u00e0 Alianza Popular. La nuova formazione politica ha partecipato alle prime elezioni democratiche spagnole del 1977 ottenendo 16 deputati (tra cui lo stesso Fraga Iribarne), con l'8,2% dei consensi. Fraga Iribarne \u00e8 stato uno dei padri della Costituzione spagnola del 1978 e si pronunci\u00f2 contro il colpo di Stato spagnolo del 1981.\nIl suo obiettivo principale \u00e8 stato quello di creare una \"grande destra\" spagnola. Nel 1982 \"AP\", come \"Coalici\u00f3n Popular\", con la sconfitta elettorale dell'Unione del Centro Democratico (UCD), e Alianza Popular divenne il primo partito di centro-destra della Spagna con il 26.36%.\n\u00c8 stato il leader dell'opposizione a Felipe Gonz\u00e1lez dal 1982 al 1990. Nel 1986 \u00e8 candidato premier per la Coalici\u00f2n Popular, ottenendo il 25.97 dei voti. Nel 1987 \u00e8 eletto deputato al Parlamento europeo, lasciando le Cortes. \nTrasform\u00f2 AP nel 1989 in Partito Popolare di cui fu primo presidente fino al 1990, quando lascia la guida ad Aznar. \nNel 1990 infatti \u00e8 eletto presidente della regione autonoma della Galizia e riconfermato fino al 2005.\n\u00c8 stato quindi senatore alle Cortes generales dal febbraio 2006 al settembre 2011, designato dalla Galizia. La sua azione \u00e8 stata tesa al rinnovamento dell'economia spagnola, mentre dal punto di vista culturale e sociale Fraga ha sempre incarnato i valori tradizionali della destra.\nTerminato l'incarico di senatore, lascia la politica attiva, morendo pochi mesi dopo."}
{"id": "2733351", "revid": "767487", "url": "https://it.wikipedia.org/wiki?curid=2733351", "title": "K2 - L'ultima sfida", "text": "K2 - L'ultima sfida (\"K2\") \u00e8 un film del 1991 diretto da Franc Roddam."}
{"id": "2733357", "revid": "339392", "url": "https://it.wikipedia.org/wiki?curid=2733357", "title": "Milligrammi", "text": ""}
{"id": "2733359", "revid": "339392", "url": "https://it.wikipedia.org/wiki?curid=2733359", "title": "Temperatura di congelamento", "text": ""}
{"id": "2733361", "revid": "290948", "url": "https://it.wikipedia.org/wiki?curid=2733361", "title": "Lubrificanti", "text": ""}
{"id": "2733362", "revid": "290948", "url": "https://it.wikipedia.org/wiki?curid=2733362", "title": "Falde freatiche", "text": ""}
{"id": "2733365", "revid": "290948", "url": "https://it.wikipedia.org/wiki?curid=2733365", "title": "Lunghezza del legame", "text": ""}
{"id": "2733366", "revid": "438678", "url": "https://it.wikipedia.org/wiki?curid=2733366", "title": "Emerico Amari", "text": "Biografia.\nEmerico Amari apparteneva ad un'antica e nobile famiglia palermitana: il padre era il Conte di S. Adriano Mariano Salvatore Amari, deputato nel Parlamento siciliano del 1812, e la madre, Rosalia Baiardi apparteneva alla famiglia dei Marchesi di S. Carlo. La coppia ebbe illustri figli, uno dei quali, il conte Michele Amari, era omonimo del senatore Michele Amari, patriota risorgimentale e grande studioso della Sicilia musulmana.\nCompletati gli studi iniziali preso i padri Scolopi nel collegio Colasanzio di Palermo, Emerico si iscrisse all'Universit\u00e0 palermitana laureandosi in giurisprudenza. Pratic\u00f2 per brevissimo tempo la professione di avvocato, presto lasciata per occuparsi delle discipline a lui pi\u00f9 congeniali come la filosofia pubblicando nel 1833 sulle \"Effemeridi scientifiche letterarie\" uno scritto dal titolo \"Sopra gli elementi di filosofia del Prof. V. Tedeschi\" dove avanzava critiche al pensiero kantiano, allora diffuso negli ambienti intellettuali siciliani, in nome dell'empirismo di Locke e del pensiero di Romagnosi.\nDal 1836 inizi\u00f2 l'attivit\u00e0 di corrispondente con articoli di argomento giuridico ed economico liberista nel \"Giornale di Statistica\". Temi questi che ripropose nel suo insegnamento di diritto penale dal 1841 al 1848 presso l'Universit\u00e0 di Palermo dove attir\u00f2 l'attenzione della polizia borbonica per una sua applaudita lezione nel dicembre 1842 sulla pena di morte.\nQuesta sua diffusa fama di oppositore liberale, rinfocolata da un suo appassionato discorso tenuto a Palermo il 28 novembre 1847, a villa Giulia, dinanzi ad una grande folla, fece s\u00ec che, due giorni prima dello scoppio della rivoluzione palermitana del 1848, fosse arrestato ma liberato dopo pochi giorni, quando l'esercito borbonico si ritir\u00f2 a Napoli. Eletto deputato di Salemi e Palermo lavor\u00f2 per una nuova costituzione siciliana e fu inviato dal governo rivoluzionario come ambasciatore insieme ai patrioti Giuseppe La Farina (1815 \u2013 1863) e Francesco Ferrara (1810 \u2013 1900) a Torino per offrire la corona di Sicilia al duca di Genova.\nQuando le truppe borboniche rioccuparono Palermo restaurando la monarchia nel 1849, Emerico Amari fugg\u00ec prima a Malta e successivamente a Genova.\nDurante l'esilio tenne una lunga corrispondenza con l'amico Francesco Ferrara con lui esiliato e collabor\u00f2 a giornali di economia pubblicando, nel 1857, la sua opera pi\u00f9 importante che ebbe grande risonanza in Italia e all'estero: \"La Critica di una scienza delle legislazioni comparate\" dove trattava di diritto alla luce della filosofia della storia, materia di cui divenne insegnante nel 1859 presso l'Istituto di studi superiore di Firenze.\nNel 1860, dopo la fortunata impresa dei Mille di Garibaldi, torn\u00f2 a Palermo ricevendo l'incarico dal governo provvisorio di trovare soluzioni che adeguassero le condizioni meridionali al resto della nazione ma ben presto si dimise dal compito assegnatogli rendendosi conto che tutta l'impresa garibaldina si era risolta con una pura e semplice annessione della dinastia sabauda, dal governo ispirato ad un rigido centralismo. Rifiut\u00f2 quindi le cariche pubbliche che gli furono proposte, compresa l'offerta da parte del senatore Michele Amari, ministro della Pubblica istruzione, della cattedra di diritto e di legislazione comparata nell'Universit\u00e0 di Palermo.\nProposto come candidato dall'intero schieramento politico parlamentare, Emerico Amari fu eletto deputato al primo Parlamento del Regno d'Italia. Le dimissioni presentate un anno dopo, a causa della mortale malattia del figlio Enrico, furono respinte ma Emerico, pur se eletto ancora una volta nel 1867, si ritir\u00f2 alla fine dalla vita parlamentare. Accett\u00f2 invece dal 1868 la rappresentanza al Consiglio municipale di Palermo che tenne fino alla morte, sopravvenuta a causa di una malattia sconosciuta il 20 settembre 1870, il giorno stesso in cui, con Roma capitale d'Italia, si concludeva il processo risorgimentale.\nPer volont\u00e0 del comune di Palermo in sua memoria \u00e8 stato eretta una statua che lo rappresenta nel Pantheon di S. Domenico dove \u00e8 stato sepolto e una via centrale della stessa citt\u00e0 gli \u00e8 stata intitolata."}
{"id": "2733374", "revid": "6923", "url": "https://it.wikipedia.org/wiki?curid=2733374", "title": "Diarrea virale bovina", "text": "La diarrea virale bovina (acronimo inglese BVD), anche nota come malattia delle mucose, \u00e8 una patologia infettiva virale delle specie bovine. \u00c8 caratterizzata dalla presenza di diarrea, che riduce la produttivit\u00e0 lattea e, nelle forme pi\u00f9 gravi, pu\u00f2 portare al decesso.\nEziologia.\nLa malattia \u00e8 causata da un pestivirus della famiglia dei \"Flaviviridae\" che pu\u00f2 causare tre tipologie di infezione: persistente, acuta, mucosale."}
{"id": "2733376", "revid": "293633", "url": "https://it.wikipedia.org/wiki?curid=2733376", "title": "Stato distributivo", "text": ""}
{"id": "2733378", "revid": "125140284", "url": "https://it.wikipedia.org/wiki?curid=2733378", "title": "Lupin III - L'ultimo colpo", "text": " \u00e8 il ventunesimo special televisivo animato giapponese dedicato a Lupin III, famoso ladro creato da Monkey Punch. Il film \u00e8 stato trasmesso su Nippon Television il 12 febbraio 2010, e in Italia su Italia 2 il 20 gennaio 2012.\nTrama.\nLupin e la sua banda sono sulle tracce di una statuetta del Buddha nella quale \u00e8 racchiuso il segreto per ritrovare un'antica e potentissima arma creata nel sedicesimo secolo da un gruppo di scienziati italiani fuggiti in Giappone per sfuggire alla Santa Inquisizione. Sulle tracce del tesoro ci sono anche Asuka, l'ultima discendente del clan ninja dei Fuma incaricata di proteggere il segreto dell'arma, e l'antica setta segreta di Morgana, che punta a servirsene per ricreare l'Impero romano.\nDoppiaggio.\n\"Lupin III - L'ultimo colpo\" \u00e8 l'ultima produzione della serie al cui doppiaggio italiano ha partecipato Sandro Pellegrini (morto l'anno successivo).\nEdizioni home video.\nIn Giappone lo special \u00e8 stato trasposto in DVD da VAP nel 2010, mentre la versione rimasterizzata in alta definizione \u00e8 uscita in Blu-ray Disc esclusivamente all'interno della raccolta ."}
{"id": "2733379", "revid": "729019", "url": "https://it.wikipedia.org/wiki?curid=2733379", "title": "Limes Tripolitanus", "text": "Il limes Tripolitanus fu l'ultimo tratto di \"limes africanus\" ad essere organizzato nella regione omonima. Il primo imperatore che attu\u00f2 questo processo fu Commodo. Fu per\u00f2 Settimio Severo, imperatore \"africano\" di \"Leptis Magna\", a portare l'Impero romano alla sua massima espansione in Africa settentrionale ed a rivolgere particolare attenzione al \"limes\" di questo settore. Si trattava di un sistema di difese a protezione soprattutto delle tre pi\u00f9 importanti citt\u00e0 (commerciali) della costa (da cui il nome di \"Tripolitania\"): \"Sabratha\", \"Oea\" e \"Leptis Magna\". Rimase attivo fino alla conquista vandala, che occup\u00f2 per\u00f2 solo la fascia di costa settentrionale (nel 455), e potrebbe essere stato \"riattivato\" in parte dopo la re-conquista bizantina di Giustiniano del 533.\nStoria.\nQuesto \"limes\" fu creato per la protezione del retroterra delle citt\u00e0 costiere di Oea, Sabratha e Leptis Magna, e la sorveglianza delle rotte carovaniere del Fezzan e del paese dei Garamanti fino ai territori sub-sahariani. L'inizio della sua costruzione inizi\u00f2 dopo Augusto. Attorno al 50 un certo Settimio Flacco, fece una prima spedizione che raggiunse l'attuale Fezzan. I Romani per\u00f2 preferirono non annettere i territori dei Garamanti, preferendo sedurli con il commercio di beni e minacciarli con la forza delle armi. Sembra per\u00f2 che i Garamanti compirono una nuova incursione verso la costa nel 69, quando si unirono alla citt\u00e0 di Oea (l'attuale Tripoli) contro la vicina Leptis Magna.\nDa questo momento, avendo i Romani sperimentato quanto fosse difficile combattere nell'aridit\u00e0 del deserto, preferirono trovare con i popoli nomadi dell'area una soluzione pacifica, in cui i Garamanti divennero una popolazione \"cliente\". Da qui la creazione del primo tratto di \"limes Tripolitanus\". Il primo forte fu costruito presso Thiges nel 75. Il \"limes\" fu ampliato soprattutto sotto gli imperatori Adriano e Settimio Severo (attraverso il suo \"legatus\" Quinto Anicio Fausto negli anni 197-201). All'organizzazione del \"limes\" \u00e8 legato lo sviluppo della citt\u00e0 romana di Ghirza dopo il 200, quando l'imperatore Settimio Severo (di Leptis Magna) riorganizz\u00f2 l'intero sistema del vicino \"limes Tripolitanus\", avendo lo stesso inviato numerosi veterani nella zona a coltivare le terre, prima aride. Furono, quindi, costruite dighe e cisterne nello wadi attorno a questa localit\u00e0, ancora oggi visibili, come pure sei fattorie fortificate (centenaria), due delle quali particolarmente grandi.\nCon Diocleziano il \"limes\" fu parzialmente abbandonato e la difesa del territorio fu affidato ai cosiddetti soldati-agricoltori. Il \"limes\" sopravvisse comunque, come efficace protezione, fino al periodo bizantino, ancora una volta ristrutturato dall'imperatore Giustiniano I nel 533.\nStruttura.\nIl \"limes\" era composto principalmente da:\nDopo lo scioglimento della III legione nel 238, la difesa della Tripolitania fu affidata ad unit\u00e0 ausiliarie, \"vexillationes\" e numeri. Sotto Filippo l'Arabo furono creati nuovi fortini (\"centenarii\") come a Gasr Duib. Le iscrizioni latine mostrano che l'organizzazione militare sub\u00ec alcune modifiche, pur restando le forze del \"limes Tripolitanus\" alle dipendenze del governatore della Numidia. Sembra infatti che per il nuovo comando militare fu creato un \"Praepositus limitis Tripolitanae\" e che il \"limes\" in questione fu a sua volta diviso in sub-settori: ad esempio la regione di Gasr Duib fu chiamata \"limes Tentheitanus\" ed affidata ad un \"tribunus militum\".\nIl sistema militare romano della Tripolitania fu notevolmente ridotto e riorganizzato tra il 259 ed il 263, quando Bu Njem fu evacuato ordinatamente. Questa ridistribuzione avvenne senza alcuna traccia di un cambiamento significativo nella situazione locale. Generalmente si pensa che il dispositivo fu ridotto al fine di ridistribuire le truppe nelle zone pi\u00f9 a rischio. E la ricostituzione della \"legio III Augusta\" non imped\u00ec per\u00f2 nuovi e gravi disordini dopo il 253.\nDifficile credere che le forze militari di soldati agricoltori, installate in Africa come \"limitanei\" lungo il \"limes Tripolitanus\", possa essere accaduto al tempo di Alessandro Severo. Questo fatto, come sottolineato da Andr\u00e9 Chastagnol, appare come uno degli anacronismi che costellano la Historia Augusta. Il termine, infatti, di \"limitanei\" come \"soldati-contadini\" appare solo in epoca pi\u00f9 tarda.\nStruttura: forti, fortini, torri e valli.\nA tal proposito qui sotto troverete una tabella/legenda che riporta un elenco di postazioni militari del \"limes Tripolitanus\" in epoca imperiale:"}
{"id": "2733380", "revid": "767487", "url": "https://it.wikipedia.org/wiki?curid=2733380", "title": "Agryz", "text": "Agryz ( in tataro \u04d8\u0433\u0435\u0440\u0497\u0435, \u018fgerce) \u00e8 una citt\u00e0 della Russia che si trova nella Repubblica autonoma del Tatarstan. Fondata nei pressi di una stazione ferroviaria aperta nel 1915, ottenne lo status di citt\u00e0 nel 1938, sorge sul fiume I\u017e, circa a 304 chilometri a est di Kazan' ed \u00e8 capoluogo dell'Agryzskij rajon. Nel 1989 la popolazione ammontava a 19.732 abitanti, nel 2002 a 18.620."}
{"id": "2733381", "revid": "28945355", "url": "https://it.wikipedia.org/wiki?curid=2733381", "title": "Repubblica autonoma del Tatarstan", "text": ""}
{"id": "2733385", "revid": "119470541", "url": "https://it.wikipedia.org/wiki?curid=2733385", "title": "Maffei 2", "text": "Maffei 2 \u00e8 una galassia a spirale intermedia nella costellazione di Cassiopea. Fa parte del gruppo di galassie di Maffei 1.\nDescrizione.\n\u00c8 stata scoperta, congiuntamente a Maffei 1, nel 1968 da Paolo Maffei, da cui prende il nome, tramite la sua emissione nell'infrarosso, in quanto si trova nella zona d'ombra galattica ed \u00e8 in gran parte oscurata da stelle e polveri della Via Lattea.\nInizialmente classificato come oggetto a emissione infrarossa, la sua natura galattica \u00e8 stata riconosciuta nel 1971 valutandola come un potenziale membro del Gruppo Locale. Dopo circa un ventennio di studi ne \u00e8 stata esclusa l'appartenenza arrivando a definire il nuovo gruppo che prende il nome dalla vicina Maffei 1.\nIn considerazione della magnitudine assoluta e delle dimensioni si pu\u00f2 prevedere che, tra qualche milione di anni, quando per effetto del moto di rivoluzione del sistema solare attorno alla Via Lattea il centro della galassia non si frapporr\u00e0 pi\u00f9 sulla linea di visuale di Maffei 2, questa sar\u00e0 uno degli oggetti pi\u00f9 interessanti del cielo notturno."}
{"id": "2733391", "revid": "1305772", "url": "https://it.wikipedia.org/wiki?curid=2733391", "title": "Emilio De Marchi", "text": ""}
{"id": "2733392", "revid": "112023708", "url": "https://it.wikipedia.org/wiki?curid=2733392", "title": "Montreux Volley Masters 2006", "text": "Il Monterux Volley Masters di pallavolo femminile 2006 si \u00e8 svolto dal 6 all'11 giugno 2006 a Montreux, in Svizzera. Al torneo hanno partecipato 8 squadre nazionali e la vittoria finale \u00e8 andata per la quarta volta, la seconda consecutiva, al Brasile.\nPodio.\nCampione.\nBrasile(Quarto titolo)\nSecondo posto.\nCina\nTerzo posto.\nCuba"}
{"id": "2733393", "revid": "386574", "url": "https://it.wikipedia.org/wiki?curid=2733393", "title": "Ultimate Woverine Vs. Hulk", "text": ""}
{"id": "2733394", "revid": "386574", "url": "https://it.wikipedia.org/wiki?curid=2733394", "title": "Ultimate Wolverine VS. Hulk", "text": ""}
{"id": "2733396", "revid": "287204", "url": "https://it.wikipedia.org/wiki?curid=2733396", "title": "Indurimento a vapore", "text": ""}
{"id": "2733398", "revid": "19330", "url": "https://it.wikipedia.org/wiki?curid=2733398", "title": "Breznik", "text": "Breznik (in bulgaro \u0411\u0440\u0435\u0437\u043d\u0438\u043a) \u00e8 un comune bulgaro situato nella Regione di Pernik di 7.559 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2733401", "revid": "110157", "url": "https://it.wikipedia.org/wiki?curid=2733401", "title": "Kova\u010devci", "text": "Kova\u010devci (in bulgaro \u041a\u043e\u0432\u0430\u0447\u0435\u0432\u0446\u0438) \u00e8 un comune bulgaro situato nella Regione di Pernik di 1.656 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2733403", "revid": "110157", "url": "https://it.wikipedia.org/wiki?curid=2733403", "title": "Radomir (Bulgaria)", "text": "Radomir (in bulgaro \u0420\u0430\u0434\u043e\u043c\u0438\u0440) \u00e8 un comune bulgaro situato nella Regione di Pernik di 22.964 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2733405", "revid": "155634", "url": "https://it.wikipedia.org/wiki?curid=2733405", "title": "Australian Open 2002 - Singolare maschile", "text": "Thomas Johansson ha battuto in finale Marat Safin 3-6 6-4 6-4 7-6(4)."}
{"id": "2733410", "revid": "1543377", "url": "https://it.wikipedia.org/wiki?curid=2733410", "title": "Australian Open 2002 - Singolare femminile", "text": "Jennifer Capriati ha battuto in finale Martina Hingis 4-6 7-6(7) 6-2."}
{"id": "2733413", "revid": "1149807", "url": "https://it.wikipedia.org/wiki?curid=2733413", "title": "Harvard University Press", "text": "La Harvard University Press (HUP) \u00e8 una casa editrice universitaria statunitense. Fondata il 13 gennaio 1913 come divisione dell'Universit\u00e0 Harvard, \u00e8 specializzata nell'ambito dell'editoria accademica.\nLa casa editrice \u00e8 membro della \"AAUP - Association of American University Presses\" (Associazione delle case editrici universitarie americane); il direttore \u00e8 William P. Sisler, mentre l'editore in capo \u00e8 Michael G. Fisher.\nIl novero delle pubblicazioni annue si aggira su oltre 200 titoli (220 secondo i dati 2005).\nLa casa editrice possiede propri uffici a Cambridge (Massachusetts), presso Harvard Square, e a Londra. La vetrina di \"Harvard Square\", dedicata alla vendita dei propri titoli, \u00e8 stata chiusa il 18 giugno 2009, senza fornire spiegazioni.\nFra gli autori degni di nota, pubblicati dalla HUP, vi sono Eudora Welty, Walter Benjamin, Edward Osborne Wilson, John Rawls, Emily Dickinson, Stephen Jay Gould, Helen Vendler, Carol Gilligan.\nDetiene la sigla editoriale \"Belknap Press\" e distribuisce la \"Loeb Classical Library\" e la serie \"I Tatti Renaissance Library\".\nLa Harvard University Press ha dato il suo nome a un particolare uso della punteggiatura nelle enumerazioni, che comporta l'uso della virgola prima della congiunzione che chiude la serie: questo stile di punteggiatura viene infatti chiamato Harvard comma (o anche \"Oxford comma\" e \"serial comma\"), dal momento che il manuale di stile della casa editrice ne incoraggia l'uso."}
{"id": "2733415", "revid": "116453317", "url": "https://it.wikipedia.org/wiki?curid=2733415", "title": "Festival del cinema americano di Deauville", "text": "Il Festival del cinema americano di Deauville (\"Festival du cin\u00e9ma am\u00e9ricain de Deauville\") \u00e8 un festival cinematografico dedicato al cinema statunitense che si svolge in Francia, nella cittadina normanna di Deauville, a partire dal 1975.\nIl festival si tiene abitualmente dal primo venerd\u00ec di settembre alla domenica della settimana successiva, ospitato dal Centre international (1.500 posti), dal Casino (700 posti) e dal Cin\u00e9ma Morny (due sale da 271 e 99 posti).\nFondato da Lionel Chouchan e Andr\u00e9 Halimi, il festival \u00e8 nato originariamente come vetrina non competitiva, ma dal 1987 al 1994 \u00e8 stato assegnato il premio \"Coups de c\u0153ur LTC\" riservato ai film indipendenti e dall'edizione del 1995 \u00e8 stata introdotta ufficialmente una sezione competitiva. Dal 1998 al 2004 c'\u00e8 stata anche una sezione dedicata ai cortometraggi. Dal 2004 \u00e8 stata introdotta inoltre una sezione dedicata ai documentari, \"Les Docs de l'Oncle Sam\".\nNell'edizione del 2008 il festival ha avuto 50.000 spettatori.\nOmaggi.\nFin dal 1977 con le sezioni Omaggi (\"Hommages\") il festival ha voluto riconoscere le figure significative del cinema americano, che la maggior parte delle volte sono state presenti alla cerimonia in loro onore (solo raramente gli omaggi sono stati postumi e talvolta tematici). Attraverso questa formula, nel corso degli anni il festival ha ospitato molte delle pi\u00f9 importanti star hollywoodiane.\nPremi.\nIl principale premio assegnato ai film in concorso \u00e8 il Gran premio della giuria (\"Grand Prix du jury\", denominato \"Grand Prix sp\u00e9cial Deauville\" dal 1995 al 2007 e \"Grand Prix du cin\u00e9ma ind\u00e9pendant am\u00e9ricain\" dal 1998 al 1999).\nViene assegnato anche un Premio della giuria (\"Prix du jury\", denominato \"Prix du jury sp\u00e9cial Deauville\" dal 1995 al 1997 e \"Prix sp\u00e9cial du jury du cin\u00e9ma ind\u00e9pendant am\u00e9ricain\" dal 1998 al 1999)."}
{"id": "2733416", "revid": "28945942", "url": "https://it.wikipedia.org/wiki?curid=2733416", "title": "E. O. Wilson", "text": ""}
{"id": "2733417", "revid": "135491", "url": "https://it.wikipedia.org/wiki?curid=2733417", "title": "Festival du cin\u00e9ma am\u00e9ricain de Deauville", "text": ""}
{"id": "2733418", "revid": "110157", "url": "https://it.wikipedia.org/wiki?curid=2733418", "title": "Tr\u0103n", "text": "Tr\u0103n (in bulgaro \u0422\u0440\u044a\u043d) \u00e8 un comune bulgaro situato nella Regione di Pernik di 4.747 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2733424", "revid": "19330", "url": "https://it.wikipedia.org/wiki?curid=2733424", "title": "Zemen", "text": "Zemen (in bulgaro \u0417\u0435\u043c\u0435\u043d) \u00e8 un comune bulgaro situato nella Regione di Pernik di 3.307 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2733427", "revid": "339392", "url": "https://it.wikipedia.org/wiki?curid=2733427", "title": "Oceano Australe", "text": ""}
{"id": "2733428", "revid": "110157", "url": "https://it.wikipedia.org/wiki?curid=2733428", "title": "Nordbad", "text": "Il bagno del Nord ovvero Nordbad \u00e8 una piscina coperta civica nel quartiere di Schwabing di Monaco di Baviera sulla Schlei\u00dfheimerstra\u00dfe angolo Elisabethstra\u00dfe. \u00c8 stata costruita negli anni 1936\u20131941 da Karl Meitinger nello in stile neoclassico/nazionalsocialista con all'interno elementi Art d\u00e9co.\nDurante la seconda guerra mondiale la piscina fu colpita dalle bombe e gravemente danneggiata.\nLa sua ricostruzione avvenne negli anni 1949\u20131951 da Philipp Zametzer."}
{"id": "2733429", "revid": "122073595", "url": "https://it.wikipedia.org/wiki?curid=2733429", "title": "Open di Francia 2002", "text": "L'Open di Francia 2002, la 101\u00aa edizione degli Open di Francia di tennis, si \u00e8 svolto sui campi in terra rossa dello Stade Roland Garros di Parigi, Francia, dal 27 maggio al 9 giugno 2002.\nIl singolare maschile \u00e8 stato vinto dallo spagnolo Albert Costa, che si \u00e8 imposto sul connazionale Juan Carlos Ferrero in quattro set con il punteggio di 6\u20131, 6\u20130, 4\u20136, 6\u20133. Il singolare femminile \u00e8 stato vinto dalla statunitense Serena Williams, che ha battuto in finale in due set la sorella Venus Williams. Nel doppio maschile si sono imposti Paul Haarhuis e Evgenij Kafel'nikov. Nel doppio femminile hanno trionfato Virginia Ruano Pascual e Paola Su\u00e1rez. Nel doppio misto la vittoria \u00e8 andata alla coppia dello Zimbabwe formata da Cara Black e Wayne Black.\nSenior.\nSingolare maschile.\n Albert Costa ha battuto in finale Juan Carlos Ferrero 6\u20131, 6\u20130, 4\u20136, 6\u20133.\nSingolare femminile.\n Serena Williams ha battuto in finale Venus Williams 7\u20135, 6\u20133.\nDoppio maschile.\n Paul Haarhuis / Evgenij Kafel'nikov hanno battuto in finale Mark Knowles / Daniel Nestor 7\u20135, 6\u20134.\nDoppio femminile.\n Virginia Ruano Pascual / Paola Su\u00e1rez hanno battuto in finale Lisa Raymond / Rennae Stubbs 6\u20134, 6\u20132.\nDoppio misto.\n Cara Black / Wayne Black hanno battuto in finale Elena Bovina / Mark Knowles 6\u20133, 6\u20133.\nJunior.\nSingolare ragazzi.\n Richard Gasquet ha battuto in finale Laurent Recouderc 6\u20130, 6\u20131.\nSingolare ragazze.\n Angelique Widjaja ha battuto in finale Ashley Harkleroad 3\u20136, 6\u20131, 6\u20134.\nDoppio ragazzi.\n Markus Bayer / Philipp Petzschner hanno battuto in finale Ryan Henry / Todd Reid 7\u20135, 6\u20134.\nDoppio ragazze.\n Anna-Lena Gr\u00f6nefeld / Barbora Str\u00fdcov\u00e1 hanno battuto in finale Hsieh Su-wei / Svetlana Kuznecova 7\u20135, 7\u20135."}
{"id": "2733436", "revid": "106555867", "url": "https://it.wikipedia.org/wiki?curid=2733436", "title": "Pallanuoto alle Universiadi", "text": "La pallanuoto fa parte del programma delle Universiadi fin dalla prima edizione, nel 1959. Il torneo non \u00e8 stato disputato nel 1975 e del 1989 e in base alle regole FISU del 2008 \u00e8 uno degli sport obbligatori nell'organizzazione della rassegna. Il torneo femminile \u00e8 entrato a far parte del programma solo dalla XXV Universiade, nel 2009."}
{"id": "2733438", "revid": "287204", "url": "https://it.wikipedia.org/wiki?curid=2733438", "title": "Karl Meitinger", "text": "Opere.\nDi seguito viene riportata una selezione delle sue principali opere."}
{"id": "2733439", "revid": "155634", "url": "https://it.wikipedia.org/wiki?curid=2733439", "title": "Open di Francia 2002 - Singolare maschile", "text": "Gustavo Kuerten era il detentore del titolo, ma ha perso nel 3\u00ba turno contro Albert Costa.\nAlbert Costa ha battuto in finale 6\u20131, 6\u20130, 4\u20136, 6\u20133, Juan Carlos Ferrero."}
{"id": "2733441", "revid": "28946229", "url": "https://it.wikipedia.org/wiki?curid=2733441", "title": "Stile olofrastico", "text": ""}
{"id": "2733442", "revid": "287204", "url": "https://it.wikipedia.org/wiki?curid=2733442", "title": "Open di Francia 2002 - Singolare femminile", "text": "Serena Williams ha battuto in finale Venus Williams 7-5 6-3."}
{"id": "2733443", "revid": "28946268", "url": "https://it.wikipedia.org/wiki?curid=2733443", "title": "Sistema cinesico", "text": ""}
{"id": "2733444", "revid": "1573940", "url": "https://it.wikipedia.org/wiki?curid=2733444", "title": "\u00c9toile Sportive Football Club Malley Lausanne", "text": "Il \u00c9toile Sportive Football Club Malley Lausanne (abbreviato ES FC Malley LS) \u00e8 una societ\u00e0 calcistica svizzera, con sede a Losanna, capitale del Canton Vaud. Milita attualmente nella Seconda Lega, la sesta divisione del campionato svizzero. Come miglior risultato vanta diverse stagioni (13) in \"Nationalliga B\", l'attuale Challenge League, la seconda divisione nazionale.\nStoria.\nFondata nel 1927, nel 1935 crea anche una squadra \"junior\" ed una \"veterani\".\nNell'immediato secondo dopoguerra, nella stagione 1948-49 il Malley raggiunge lo storico obiettivo delle semifinali della Coppa Svizzera. Qui viene sconfitto dal pi\u00f9 blasonato Grasshopper Club Z\u00fcrich per 3-0.\nQuesto importante risultato d\u00e0 slancio alla compagine vodese, che nel decennio successivo (anni cinquanta), conoscer\u00e0 uno dei migliori periodi della sua storia, nel quale disputer\u00e0 ben 7 campionati consecutivi di \"Nationalliga B\" (la seconda divisione, tra il 1951-52 ed il 1957-58). Migliori risultati di questo periodo, i terzi posti delle stagioni 1952-53 e 1953-54.\nDopo quasi un trentennio, poco fortunato, caratterizzato da militanze in Prima e Seconda Lega, negli anni ottanta, il Malley conosce nuovo splendore, tornando a giocare per altre 6 stagioni consecutive (dal 1986-87 al 1991-92) in \"Nationalliga B\", dove ha l'opportunit\u00e0 anche di disputare alcuni play-off promozione, pur tuttavia non riuscendo mai a conquistare l'agognata massima serie. Di questo periodo si segnala l'aggregazione alla prima squadra di un giovane sedicenne che avrebbe in seguito fatto la fortuna del calcio elvetico, St\u00e9phane Chapuisat.\nNel 1992, nonostante un buon piazzamento finale in \"Nationalliga B\", la squadra entra in una severa crisi finanziaria, che ha come prima conseguenza la revoca della licenza per la NLB, che non verr\u00e0 pi\u00f9 raggiunta. La crisi vedr\u00e0 la sua fine per merito di un gruppo privato di 6 persone, che si prendono carico di risolvere i problemi economici della squadra.\nDopo aver militato per alcune stagioni in Seconda Lega e poi in Seconda Lega interregionale, il Malley ora milita nella terza serie nazionale, la Prima Lega."}
{"id": "2733445", "revid": "146644", "url": "https://it.wikipedia.org/wiki?curid=2733445", "title": "Isole sub-anartiche", "text": ""}
{"id": "2733446", "revid": "146644", "url": "https://it.wikipedia.org/wiki?curid=2733446", "title": "Gough Island", "text": ""}
{"id": "2733452", "revid": "56257", "url": "https://it.wikipedia.org/wiki?curid=2733452", "title": "Bandiera danese", "text": ""}
{"id": "2733462", "revid": "146644", "url": "https://it.wikipedia.org/wiki?curid=2733462", "title": "Macchina cinematografica", "text": ""}
{"id": "2733464", "revid": "287204", "url": "https://it.wikipedia.org/wiki?curid=2733464", "title": "Chipat\u00e0", "text": ""}
{"id": "2733466", "revid": "287204", "url": "https://it.wikipedia.org/wiki?curid=2733466", "title": "Torneo di Wimbledon 2002 - Singolare femminile", "text": "Serena Williams ha battuto in finale Venus Williams 7-6(4) 6-3."}
{"id": "2733473", "revid": "6923", "url": "https://it.wikipedia.org/wiki?curid=2733473", "title": "Nazionale di pallanuoto maschile dell'Unione Sovietica", "text": "La nazionale di pallanuoto maschile dell'Unione Sovietica \u00e8 stata la rappresentativa pallanuotistica dell'Unione delle Repubbliche Socialiste Sovietiche in campo maschile nelle competizioni internazionali.\nL'URSS \u00e8 stata una delle formazioni migliori al mondo. Ha vinto due titoli olimpici, due campionati mondiali, cinque europei e due Coppe del Mondo.\nLa squadra ha giocato le sue ultime competizioni nel 1991. All'indomani della dissoluzione dell'Unione Sovietica, in occasione delle Olimpiadi di Barcellona 1992 \u00e8 stata creata una squadra in rappresentanza della CSI, denominata Squadra Unificata, che nel torneo di pallanuoto ha conquistato la medaglia di bronzo.\nRisultati.\nOlimpiadi.\nSquadra Unificata"}
{"id": "2733474", "revid": "767487", "url": "https://it.wikipedia.org/wiki?curid=2733474", "title": "Hoher Nock", "text": "L'Hoher Nock (1.963 - anche \"Hohe Nock\") \u00e8 la montagna pi\u00f9 alta delle Prealpi dell'Alta Austria nelle Alpi del Salzkammergut e dell'Alta Austria. Si trova in Alta Austria a nord di Windischgarsten."}
{"id": "2733476", "revid": "716642", "url": "https://it.wikipedia.org/wiki?curid=2733476", "title": "Football Club Martigny-Sports", "text": "Il Football Club Martigny-Sports \u00e8 una societ\u00e0 calcistica svizzera, con sede a Martigny, nel Canton Vallese.\nCome miglior risultato vanta 16 stagioni in \"Nationalliga B\", l'attuale Challenge League, la seconda divisione nazionale. I periodi di militanza in seconda serie sono 1960-1962, 1969-1976 e 1983-1990.\nNel 1987-88 il Martigny ha avuto l'occasione di disputare un playoff promozione, nel quale si \u00e8 piazzato al settimo posto ed ha incontrato anche i \"vicini\" del Sion.\nMilita in 1\u00aa Lega, la quarta divisione del campionato svizzero."}
{"id": "2733481", "revid": "287204", "url": "https://it.wikipedia.org/wiki?curid=2733481", "title": "US Open 2002", "text": "Lo US Open 2002 \u00e8 stata la 121\u00aa edizione dello US Open e quarta prova stagionale dello Slam per il 2002. Si \u00e8 disputato dal 26 agosto all'8 settembre 2002 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dallo statunitense Pete Sampras, che si \u00e8 imposto sul connazionale Andre Agassi in 4 set col punteggio di 6\u20133, 6\u20134, 5\u20137, 6\u20134. Il singolare femminile \u00e8 stato vinto dalla statunitense Serena Williams, che ha battuto in finale in 2 set la sorella Venus Williams. Nel doppio maschile si sono imposti Mahesh Bhupathi e Maks Mirny. Nel doppio femminile hanno trionfato Virginia Ruano Pascual e Paola Su\u00e1rez. Nel doppio misto la vittoria \u00e8 andata alla slovena Lisa Raymond, in coppia con Mike Bryan.\nRisultati.\nSingolare maschile.\n Pete Sampras ha battuto in finale Andre Agassi 6\u20133, 6\u20134, 5\u20137, 6\u20134\nSingolare femminile.\n Serena Williams ha battuto in finale Venus Williams 6\u20134, 6\u20133\nDoppio maschile.\n Mahesh Bhupathi / Maks Mirny hanno battuto in finale Ji\u0159\u00ed Nov\u00e1k / Radek \u0160t\u011bp\u00e1nek 6\u20133, 3\u20136, 6\u20134\nDoppio femminile.\n Virginia Ruano Pascual / Paola Su\u00e1rez hanno battuto in finale Elena Dement'eva / Janette Hus\u00e1rov\u00e1 6\u20132, 6\u20131\nDoppio misto.\n Lisa Raymond / Mike Bryan ha battuto in finale Katarina Srebotnik / Bob Bryan 7\u20136(9), 7\u20136(1)\nJunior.\nSingolare ragazzi.\n Richard Gasquet ha battuto in finale Marcos Baghdatis 7\u20135, 6\u20132\nSingolare ragazze.\n Marija Kirilenko hanno battuto in finale Barbora Str\u00fdcov\u00e1 6\u20134, 6\u20134\nDoppio ragazzi.\n Michel Koning / Bas van der Valk\nDoppio ragazze.\n Elke Clijsters / Kirsten Flipkens"}
{"id": "2733485", "revid": "155634", "url": "https://it.wikipedia.org/wiki?curid=2733485", "title": "US Open 2002 - Singolare maschile", "text": "Lo statunitense Pete Sampras, dopo il successo del 1996, riesce a conquistare il suo quinto e ultimo titolo battendo in finale Andre Agassi per 6-3 6-4 5-7 6-4 davanti ai spettatori dell'Arthur Ashe Stadium. Per Sampras si tratta del 14\u00ba titolo del Grande Slam, un record che verr\u00e0 superato da Roger Federer con la vittoria a Wimbledon 2009. Di fatto Pete chiude la sua carriera con questo torneo, che rimane il suo ultimo giocato prima del ritiro avvenuto ufficialmente l'anno successivo proprio a Flushing Meadows; Sampras non vinceva un titolo da Wimbledon 2000. All'et\u00e0 di 31 anni Pete diventa il secondo pi\u00f9 anziano dell'era Open a vincere lo Slam statunitense dietro a Ken Rosewall che vi riusc\u00ec nel 1970 all'et\u00e0 di 35 anni, 10 mesi e 11 giorni. Con questa vittoria Pete incassa un assegno di $"}
{"id": "2733491", "revid": "146644", "url": "https://it.wikipedia.org/wiki?curid=2733491", "title": "Rowett Research Institute", "text": ""}
{"id": "2733492", "revid": "1776051", "url": "https://it.wikipedia.org/wiki?curid=2733492", "title": "Paolo Medolaghi", "text": "Biografia.\nMedolaghi nacque a Firenze il 24 novembre 1873 da Salvatore e Clarice Siccoli. Frequent\u00f2 l'Universit\u00e0 di Roma, dove si laure\u00f2 a pieni voti in matematica il 22 giugno 1895 con una tesi sui problemi di integrazione dei sistemi di equazioni alle derivate parziali, trattati con il metodo di Lie. Tra il 1897 e il 1899 pubblic\u00f2 dieci lavori sulla teoria dei gruppi continui infiniti, alla quale diede contributi molto importanti, e uno sulle applicazioni della teoria dei gruppi alla geometria differenziale.\nIl 14 dicembre 1900 l'universit\u00e0 gli concesse la libera docenza in calcolo infinitesimale.\nNel 1898 divenne vicesegretario al Ministero del Tesoro. L'anno seguente fu posto a capo dell'ufficio attuariale della neonata Cassa nazionale di previdenza per l\u2019invalidit\u00e0 e la vecchiaia degli operai, di cui diverr\u00e0 vicedirettore generale nel 1902.\nNel 1907 pubblic\u00f2 il suo ultimo lavoro di analisi, interessandosi successivamente di calcolo delle probabilit\u00e0 e di teoria del rischio.\nTra il 1923 e il 1936 ricopr\u00ec l'incarico di direttore generale della Cassa nazionale, che per volere del regime aveva assunto la denominazione di Istituto nazionale fascista per la previdenza sociale (INFPS).\nNel frattempo si iscrisse al Partito Fascista, il 21 aprile 1926.\nNel dicembre 1937 venne chiamato a ricoprire la cattedra di Economia e finanza delle imprese di assicurazioni presso la Facolt\u00e0 di Economia e Commercio. Collocato a riposo per raggiunti limiti d'et\u00e0 nel 1944 fu poi riassunto fuori ruolo nel 1947.\nFu nominato senatore il 13 giugno 1939 e fu membro della commissione finanze (1940-1943) e membro supplente della Commissione d'appello dell'Alta Corte di Giustizia (1940-1943). Fu iscritto all'Unione Nazionale Fascista del Senato dal 1939.\nNel 1941 fu nominato direttore dell'Istituto di Scienze Assicurative della Facolt\u00e0 di Scienze Statistiche.\nFu deferito il 7 agosto 1944 alla Alta Corte di Giustizia per le Sanzioni contro il Fascismo per il gruppo di imputazione VI, \"Senatori ritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\". Il successivo 30 ottobre fu dichiarato decaduto.\nMor\u00ec a Roma l'8 luglio 1950."}
{"id": "2733493", "revid": "111556003", "url": "https://it.wikipedia.org/wiki?curid=2733493", "title": "FA Cup 1876-1877", "text": "La FA Cup 1876\u201377 fu la sesta edizione del torneo calcistico pi\u00f9 vecchio del mondo. Vi presero parte 37 compagini, cinque in pi\u00f9 dell'anno precedente."}
{"id": "2733497", "revid": "1305772", "url": "https://it.wikipedia.org/wiki?curid=2733497", "title": "Petra Th\u00fcmer", "text": "Specializzata nelle distanze medio-lunghe dello stile libero ha vinto due medaglie d'oro alle Olimpiadi di Montreal del 1976 all'et\u00e0 di soli 15 anni nei 400m e 800m sl, e tre medaglie d'oro ai Campionati europei di nuoto 1977 di J\u00f6nk\u00f6ping nei 200m, 400m e 800m sl. Non ha invece preso parte ai Campionati mondiali di nuoto 1978 di Berlino Ovest, per non aver superato, con la collega Christiane Knacke i controlli antidoping preventivi della Federazione nuoto della Germania Est.\nHa stabilito 2 record mondiali sui 400m sl (\u00e8 stata inoltre la prima nuotatrice a scendere sotto i 4'10\", in occasione della vittoria a Montr\u00e9al) e 3 record mondiali sugli 800m sl. \nI suoi migliori risultati cronometrici in carriera sono 2'00\"29 sui 200m, 4'08\"91 sui 400m e 8'35\"04, tutti stabiliti nel 1977.\nSi \u00e8 ritirata dalle competizioni nel 1979 a soli 18 anni per dedicarsi alla fotografia.\nNel 1987 \u00e8 stata inserita nella International Swimming Hall of Fame.\nNel 1998 l'allenatore della Dynamo Berlino nuoto negli anni settanta Rolf Glaser ha ammesso di aver somministrato testosterone a nuotatrici allora minorenni, fra cui Petra Th\u00fcmer."}
{"id": "2733499", "revid": "287204", "url": "https://it.wikipedia.org/wiki?curid=2733499", "title": "Mercator", "text": ""}
{"id": "2733501", "revid": "120369378", "url": "https://it.wikipedia.org/wiki?curid=2733501", "title": "Unit\u00e0 galleggiante di produzione, stoccaggio e scarico", "text": "Una unit\u00e0 galleggiante di produzione, stoccaggio e scarico (in inglese \"Floating Production Storage and Offloading Unit\", abbr. in FPSO) \u00e8 una nave o un'unit\u00e0 flottante utilizzata per la produzione petrolifera \"offshore\".\n\u00c8 un tipo di nave utilizzato nell'industria petrolifera per la produzione e lo stoccaggio di petrolio e/o di gas naturale e la distribuzione del petrolio prodotto sulle navi-appoggio. Sono utilizzati in luoghi di produzione distanti dalla costa non raggiungibili da oleodotti o gasdotti.\nUna nave riceve il petrolio o il gas estratto da una piattaforma petrolifera o un sistema sottomarino di pozzi di produzione. Essa stocca e tratta questa produzione in attesa che una petroliera possa caricarla mediante una boa distante alcuni chilometri e trasferirla a un porto.\nUna nave possiede numerosi sistemi di trattamento e separazione dei diversi tipi di petrolio, e un sistema di posizionamento dinamico quando le condizioni meteorologiche sono sfavorevoli. Deve poter operare in modo autonomo a seconda della sua localizzazione nelle zone esterne.\nLe pi\u00f9 grandi FPSO al giorno d'oggi sono lunghe 310 metri per una larghezza di 60 metri e un'altezza di 30 metri. La loro capacit\u00e0 di produzione pu\u00f2 superare barili al giorno per una capacit\u00e0 di stoccaggio di 2 milioni di barili.\nTipi specifici.\nIl greggio ottenuto viene stoccato a bordo e periodicamente trasferito su navi cisterna per l'invio alle raffinerie.\nSi differenzia dalla FPSO della quale \u00e8 una versione semplificata, in quanto quest'ultima oltre allo stoccaggio provvede all'eliminazione dei gas, la separazione dell'acqua dal petrolio, dei sali minerali e dei fanghi presenti che vengono solitamente ripompati nel sottosuolo oppure riciclati per altri scopi. I gas ad esempio possono essere bruciati per la produzione di energia elettrica ad uso della stessa installazione o per impianti elettrici sulla costa. Nello specifico le unit\u00e0 FSO e le FPSO variano molto l'una dall'altra in virt\u00f9 del tipo di greggio che trattano.\nUn esempio \u00e8 la \"Knock Nevis\", ex \"Seawise Giant\", per molti anni la pi\u00f9 grande nave del mondo, che \u00e8 stata convertita per l'uso FSO al largo del Qatar."}
{"id": "2733502", "revid": "287204", "url": "https://it.wikipedia.org/wiki?curid=2733502", "title": "Football Club Meyrin", "text": "Il Football Club Meyrin \u00e8 una societ\u00e0 calcistica svizzera, con sede a Meyrin, nel Canton Ginevra.\nNel recente passato la squadra giallo-nera ha giocato per quattro stagioni in seconda divisione (\"Nationalliga B\" nel 1996-97, Challenge League nel 2003-04, 2004-05, 2005-06.\nMilita in 1\u00aa Lega, la quarta divisione del campionato svizzero. Gioca dal 2008 nel nuovo Stade des Arb\u00e8res.\nGiocatori celebri.\nNel 2015 la sua squadra giovanile ha partecipato al prestigioso torneo Grandinani,in cui si sono distinte Zurigo, Lugano, Servette e Selezione Bergamo. In particolare tra di essi si sono distinti segnando goal fantastici Zielr, Kimmich, Heydn, Ghirotti, Giuliani."}
{"id": "2733504", "revid": "287204", "url": "https://it.wikipedia.org/wiki?curid=2733504", "title": "US Open 2002 - Singolare femminile", "text": "Venus Williams era la detentrice del titolo.\nSerena Williams ha battuto in finale 6\u20134, 6-3, Venus Williams."}
{"id": "2733506", "revid": "1568601", "url": "https://it.wikipedia.org/wiki?curid=2733506", "title": "Caravanche Occidentali", "text": "Le Caravanche Occidentali (in sloveno \"Zahodne Karavanke\", in tedesco \"Westliche Karawanken\" - dette anche \"Catena Kepa-Golica-Stola-Ko\u0161uta\") sono una parte della catena delle Caravanche nelle Alpi, costituendo la parte occidentale delle Carvanche lungo la linea di confine tra l'Austria (Carinzia) e la Slovenia (Alta Carniola). Per una piccola parte interessano l'Italia (Provincia di Udine). La SOIUSA le vede come un supergruppo delle Alpi di Carinzia e di Slovenia.\nSuddivisione.\nSecondo la SOIUSA sono suddivise in quattro gruppi e nove sottogruppi:\nVette.\nLe montagne principali delle Caravanche Occidentali sono:"}
{"id": "2733507", "revid": "729019", "url": "https://it.wikipedia.org/wiki?curid=2733507", "title": "Strada statale 115 dir Sud Occidentale Sicula", "text": "La strada statale 115 dir Sud Occidentale Sicula (SS 115 dir) \u00e8 una strada statale italiana che collega la maggior viabilit\u00e0 Sicilia all'area archeologica di Selinunte.\nPercorso.\nLa strada ha inizio a sud-ovest di Castelvetrano con diramandosi dalla strada statale 115 Sud Occidentale Sicula e di cui sfrutta il vecchio tracciato fino allo svincolo per la strada provinciale 56 (vecchia sede della statale in direzione Menfi).\nDopo un percorso di 7,5 chilometri giunge nella localit\u00e0 balneare di Marinella di Selinunte da dove si accede all'area archeologica di Selinunte."}
{"id": "2733508", "revid": "729019", "url": "https://it.wikipedia.org/wiki?curid=2733508", "title": "Strada statale 115 ter di Porto Empedocle", "text": "La strada statale 115 ter di Porto Empedocle (SS 115 ter), gi\u00e0 strada statale 115 ter Sud Occidentale Sicula fino al 2016, \u00e8 una strada statale italiana, diramazione della strada statale 115 Sud Occidentale Sicula per il porto di Porto Empedocle. La strada statale 115 ter acquis\u00ec la denominazione attuale in seguito alla nuova classificazione della SS\u00a0640 come \"Strada degli Scrittori\" (gi\u00e0 \"strada statale 640 \"di Porto Empedocle\"\").\nDescrizione.\nLa strada ha inizio a ovest di Porto Empedocle con l'innesto sulla strada statale 115 Sud Occidentale Sicula. Dopo un percorso di circa 3 chilometri giunge, attraversando l'abitato, presso il porto di Porto Empedocle da dove partono i collegamenti per le isole Pelagie."}
{"id": "2733510", "revid": "729019", "url": "https://it.wikipedia.org/wiki?curid=2733510", "title": "Strada statale 115 quater Sud Occidentale Sicula", "text": "La strada statale 115 quater Sud Occidentale Sicula, \u00e8 una strada statale italiana, a due corsie per senso di marcia, che svolge il proprio percorso di 4 chilometri interamente all'interno del comune di Agrigento, in Sicilia, collegando il centro cittadino con in quartieri preferici di Villaseta e Monserrato e con Porto Empedocle e la strada statale 115 Sud Occidentale Sicula.\nStoria.\nLa strada fu progettata e realizzata all'indomani della frana di Agrigento del 1966 per collegare il centro cittadino con i nuovi quartieri a valle. Venne realizzata per buona parte del suo percorso in viadotto. Le due opere prendono il nome di \"viadotto Akragas I\" e \"viadotto Akragas II\", ma sono noti anche come \"viadotto Morandi\", dal nome del progettista Riccardo Morandi. Il tratto di strada comprendente il \"viadotto Akragas I\" \u00e8 stato chiuso per lavori per circa 4 mesi nel 2015, poi riaperto al transito solo dei mezzi leggeri. Da marzo 2017 entrambi i viadotti sono oggetto di lavori di messa in sicurezza con chiusura al traffico, prevedibilmente fino al 2021.\nPercorso.\nLa strada ha inizio nei pressi di Villaseta e Monserrato con l'innesto sull'arteria principale e dopo un percorso di 3,910 chilometri in parte in viadotto giunge ad Agrigento nei pressi dello stadio Esseneto. I cartelli stradali che indicano l'inizio dei viadotti \u00e8 colorato di verde e non blu."}
{"id": "2733511", "revid": "196390", "url": "https://it.wikipedia.org/wiki?curid=2733511", "title": "Primitive Pluto", "text": ""}
{"id": "2733512", "revid": "28592", "url": "https://it.wikipedia.org/wiki?curid=2733512", "title": "Conservatorio Rimski-Korsakov", "text": ""}
{"id": "2733517", "revid": "28592", "url": "https://it.wikipedia.org/wiki?curid=2733517", "title": "Teatral'naja ploshad'", "text": ""}
{"id": "2733521", "revid": "297802", "url": "https://it.wikipedia.org/wiki?curid=2733521", "title": "The Varukers", "text": ""}
{"id": "2733523", "revid": "28592", "url": "https://it.wikipedia.org/wiki?curid=2733523", "title": "Macchine di scena", "text": ""}
{"id": "2733526", "revid": "486946", "url": "https://it.wikipedia.org/wiki?curid=2733526", "title": "Balletto imperiale", "text": ""}
{"id": "2733527", "revid": "713168", "url": "https://it.wikipedia.org/wiki?curid=2733527", "title": "Signoria Grigionese", "text": "Signoria Grigionese (in tedesco \"B\u00fcndner Herrschaft\", in romancio \"Signuradi\") \u00e8 l'antico nome del Circolo di Maienfeld, oggi soppresso, nel Distretto di Landquart (oggi Regione Landquart), situato nella parte pi\u00f9 settentrionale del Canton Grigioni sulla riva destra del Reno. Comprendeva i comuni di Fl\u00e4sch, Jenins, Malans e Maienfeld, che ne \u00e8 stato il capoluogo .\nIl nome \u00e8 stato deciso quando la regione \u00e8 diventata parte della Lega delle Dieci Giurisdizioni, in quanto era divisa in unit\u00e0 amministrative chiamate \"Herrschaften\".\nAl giorno d'oggi questo territorio \u00e8 il maggior produttore di vino del Canton Grigioni grazie al suo clima."}
{"id": "2733528", "revid": "339392", "url": "https://it.wikipedia.org/wiki?curid=2733528", "title": "La Fille du pharaon", "text": ""}
{"id": "2733534", "revid": "28592", "url": "https://it.wikipedia.org/wiki?curid=2733534", "title": "Teatro Imperiale Bolshoi Kamenny", "text": ""}
{"id": "2733535", "revid": "110705241", "url": "https://it.wikipedia.org/wiki?curid=2733535", "title": "Caravanche Settentrionali", "text": "Le Caravanche Settentrionali (in tedesco \"N\u00f6rdliche Karawanken\" - dette anche \"Catena \u017dingarica-Grlovec-Ochobir\") sono una parte della catena delle Caravanche nelle Alpi. Costituiscono la parte settentrionale delle Carvanche del tutto in territorio austriaco. Interessano il land della Carinzia. La SOIUSA le vede come un supergruppo delle Alpi di Carinzia e di Slovenia.\nSuddivisione.\nSecondo la SOIUSA sono suddivise in tre gruppi e due sottogruppi:\nVette.\nLe montagne principali delle Caravanche Settentrionali sono:"}
{"id": "2733536", "revid": "339392", "url": "https://it.wikipedia.org/wiki?curid=2733536", "title": "Imperial Bolshoi Kamenny Theatre", "text": ""}
{"id": "2733537", "revid": "28592", "url": "https://it.wikipedia.org/wiki?curid=2733537", "title": "Teatro Bolshoi Kamenny", "text": ""}
{"id": "2733538", "revid": "28592", "url": "https://it.wikipedia.org/wiki?curid=2733538", "title": "Bolshoi Kamenny", "text": ""}
{"id": "2733540", "revid": "1543377", "url": "https://it.wikipedia.org/wiki?curid=2733540", "title": "Pajtim Kasami", "text": "Caratteristiche tecniche.\n\u00c8 un centrocampista mancino, forte fisicamente ed in possesso di ottime qualit\u00e0 tecniche e realizzative. Pu\u00f2 ricoprire tutti i ruoli in mediana, con propensione all'impostazione del gioco. In Svizzera giocava come trequartista o seconda punta.\nL'agente FIFA Alessandro Beltrami, esperto di calcio svizzero, lo ha definito \u00abun giocatore forte con il DNA da top player. Ha una forte professionalit\u00e0 e abbina quantit\u00e0 a qualit\u00e0. \u00c8 un mancino naturale che sa utilizzare molto bene anche il destro ed \u00e8 bravo anche nei tiri dalla distanza. Ha grande forza e in campo \u00e8 un combattente\u00bb.\nCarriera.\nClub.\nInizi.\nNato da una famiglia albanese della Macedonia, viene scoperto a quattordici anni da Raffaele Zarra della IFM Management, societ\u00e0 che cura gli interessi del calciatore. All'epoca militava tra le giovanili del Grasshoppers. In seguito, con l'allenatore Piet Hamberg, si trasferisce alla societ\u00e0 inglese del Liverpool. Successivamente \u00e8 al centro di una diatriba con la Lazio, squadra che deteneva il suo cartellino dopo averlo rilevato dal Liverpool a gennaio 2009. Tuttavia, in un anno di permanenza nel club biancoceleste non ha occasione di scendere in campo, nemmeno con la formazione giovanile, poich\u00e9 la liberatoria FIGC necessaria al tesseramento non \u00e8 mai arrivata a causa del mancato pagamento del \"premio preparazione\" alla squadra di origine, il Grasshoppers.\nBellinzona.\nA conclusione di suddetta questione, nel mese di dicembre 2009 il giocatore passa al Bellinzona, come riportato tramite un comunicato sul sito ufficiale della societ\u00e0 ticinese.\nKasami, sotto la guida tecnica di Alberto Cavasin, esordisce nel massimo campionato svizzero il 28 marzo 2010 in occasione dell'incontro Grasshoppers-Bellinzona (2-0). La sua seconda presenza \u00e8 l'ultima di Cavasin sulla panchina, poich\u00e9 a causa di un'altra sconfitta contro il Grasshoppers del 1\u00ba aprile (1-2 casalingo), l'allenatore viene esonerato. Con l'arrivo di Roberto Morinini il giocatore diventa titolare della squadra granata, giocando complessivamente 10 partite nel campionato 2009-2010. Il 10 aprile, nella sfida esterna contro lo Young Boys, realizza il suo primo gol in Super League.\nPalermo.\nIl 7 giugno 2010 il Palermo comunica di aver acquistato del giocatore dal Bellinzona, perfezionando la trattativa presso la Lega Serie A il giorno successivo. Lo svizzero arriva in Sicilia a titolo definitivo firmando un contratto quinquennale e ritrovando Delio Rossi come allenatore, tecnico che aveva avuto alla Lazio e che lo ha fortemente voluto al Palermo.\nEsordisce con la maglia rosanero nell'andata dei play-off di Europa League contro gli sloveni del Maribor (vittoria per 3-0), entrando al 78' al posto di Abel Hern\u00e1ndez. Per lui si \u00e8 trattato dell'esordio in una competizione internazionale per club.\nIl 29 agosto 2010 esordisce nella massima serie italiana, giocando dal primo minuto e per tutta la partita al posto dell'infortunato Fabio Liverani alla prima giornata di campionato pareggiata per 0-0 contro il Cagliari. Viene quindi utilizzato in tutte le 8 partite del Palermo in Europa League, pi\u00f9 altre 16 apparizioni fra campionato e Coppa Italia (persa in finale contro l'Inter per 3-1) per un totale di 24 presenze stagionali, le uniche in maglia rosanero poich\u00e9 rimane in Sicilia solo per una stagione.\nFulham e Lucerna.\nNon convocato per il ritiro estivo del Palermo e messo quindi sul mercato, il 25 luglio 2011 viene ufficializzato il passaggio a titolo definitivo alla squadra inglese del Fulham per 1,6 milioni di euro, con cui firma un contratto quadriennale.\nTre giorni dopo fa l'esordio ufficiale con la maglia bianconera n\u00ba 10 in occasione della sfida di andata del terzo turno preliminare di Europa League contro i croati del RNK Spalato (0-0 in trasferta), subentrando all'83' a Bobby Zamora. Il 21 agosto debutta nel Premier League in Wolverhampton-Fulham (2-0). Il 21 settembre, nel terzo turno della Carling Cup in cui la sua squadra perde per 4-3 ai tiri di rigore contro il Chelsea, sbaglia un calcio di rigore nei minuti regolamentari e, non essendo lui il rigorista prescelto, viene multato dalla societ\u00e0 con 500 sterline.\nGioca saltuariamente fino alla 13\u00aa giornata, quindi gioca 6 incontri con la squadra riserve, fra dicembre e aprile. Torna a giocare in prima squadra nell'ultima partita di campionato, nella sconfitta esterna per 2-0 contro il Tottenham, collezionando in tutto 18 presenze fra campionato e coppe. Nella prima parte della stagione successiva gioca invece 2 partite in Premier League e una in League Cup con la prima squadra, pi\u00f9 5 apparizioni con una rete nella squadra riserve.\nIl 31 gennaio 2013, alle 18.41 il suo trasferimento al Pescara non viene perfezionato a causa della mancanza di rete internet nell'Atahotel Executive di Milano, sede della fase conclusiva della sessione invernale del calciomercato italiano. Il giorno successivo la societ\u00e0 abruzzese, tramite il suo legale Flavia Tortorella, ha inoltrato istanza di riesame alla Lega atta a dimostrare la regolare trasmissione del trasferimento entro l'orario consentito delle 19.\nSfumato questo trasferimento, il 15 febbraio si trasferisce in prestito al Lucerna, tornando a giocare in patria. Qui colleziona 16 presenze e una rete.\nNella stagione 2013-2014 gioca 29 partite in campionato e 6 nelle due coppe nazionali con il Fulham.\nOlympiakos.\nIl 9 luglio 2014 si trasferisce alla squadra greca dell'. Il 22 ottobre realizza il gol che consente alla sua squadra di vincere contro la Juventus per 1-0.\nNottingham Forest.\nIl 3 agosto 2016, Kasami passa in prestito per tutta la stagione 2016-17 al Nottingham Forest.\nSion.\nNel 2017 passa in Svizzera al Sion. Il 19 marzo 2020 a seguito della pandemia di COVID-19 verificatasi in Europa, il presidente del Sion propone la cassa integrazione per tutti i tesserati. Kasami, insieme ad altri otto calciatori della societ\u00e0 svizzera, rifiuta l'opzione e come conseguenza viene licenziato.\nBasilea.\nIl 12 ottobre 2020 si accasa da svincolato al Basilea.\nNazionale.\nKasami \u00e8 stato tra i protagonisti della vittoria svizzera nel Mondiale Under-17 svoltosi in Nigeria. Nella competizione ha disputato 6 partite, segnando un gol nel primo incontro con il Messico, al 22'. Conta inoltre svariate presenze con tante rappresentative giovanili svizzere.\nIl 30 maggio 2010 ha esordito con la nazionale Under-21, peraltro giocando tutto l'incontro da titolare, nella partita di qualificazione all'Europeo di categoria del 2011 pareggiata per 0-0 in trasferta contro la Georgia. Segna la prima rete in Under-21 il 7 agosto 2010 nell'andata dei play-off: entrato in campo al 74\u00ba minuto al posto di Xavier Hochstrasser, nove minuti dopo ha realizzato il gol del 4-1 per la sua squadra che ha chiuso la partita. Prende parte all'Europeo Under-21 2011, perso dalla sua squadra in finale contro la vincitrice per 2-0. Kasami disputa la prima partita del girone, vinto per 1-0 sulla in cui \u00e8 entrato all'85', e la finale gi\u00e0 citata, entrando in campo al 67'.\nNel marzo del 2011 viene cercato dal CT della nazionale macedone Mirsad Jonuz, ma il giocatore ha rifiutato la proposta di vestire la maglia della nazione balcanica.\nIl 9 luglio 2012 riceve la convocazione per i Giochi olimpici di Londra, in cui gioca 3 partite.\nIl 15 ottobre 2013 debutta in nazionale maggiore, nella partita di qualificazione ai Mondiali 2014 vinta per 1-0 sulla , entrando al 71\u00ba minuto al posto di Tranquillo Barnetta. Il 15 novembre successivo, nel corso della partita amichevole contro la a Seul, segna la sua prima rete in nazionale.\nStatistiche.\nPresenze e reti nei club.\n\"Statistiche aggiornate al 10 giugno 2020.\""}
{"id": "2733541", "revid": "287204", "url": "https://it.wikipedia.org/wiki?curid=2733541", "title": "Obbedienza", "text": "Obbedienza (dal latino \"oboedientia\", derivato di \"oboediens -entis\" \u00abubbidiente\u00bb) \u00e8 un termine che si riferisce a chi esegue un ordine tramite un'azione collegata al sentimento e al comportamento proprio di chi si conforma a un comando.\nIl principe e l'obbedienza.\nNel Rinascimento italiano il tema dell'obbedienza \u00e8 di vitale importanza per il principe che vuole governare con l'assenso del popolo. Giovanni Pontano affronter\u00e0 la questione prima chiarendo nel suo trattatello \"De principe\" (1458) quali sono i doveri del buon sovrano e quindi, intorno al 1470-1472, delineer\u00e0 in che consiste l'obbedienza (\"De obedientia\") (1490) per concludere infine, questa ideale trilogia del potere politico con il trattato \"De fortitudine\" (1490).\nNel \"De obedientia\" Pontano scrive che l'innata socievolezza dell'uomo non porterebbe mai alla formazione di una societ\u00e0 ordinata se non si sviluppasse l'obbedienza, intesa come superamento della costrizione da cui si origina soltanto il caos. \u00c8 vero che l'uomo \u00e8 un animale sociale che tende naturalmente a vivere in societ\u00e0 ma poich\u00e9 l'essere umano \u00e8 una creatura imperfetta occorre controllare la sua tendenza al disordine. \nSi deve all'obbedienza se la struttura sociale sopravvive in ogni forma di aggregazione dalla famiglia, al villaggio, alla citt\u00e0, al regno. Del resto l'obbedienza \u00e8 un elemento costitutivo dello stesso essere umano quando, per evitare altrimenti la sua stessa rovina, sottomette le sue passioni all'obbedienza suggerita dalla razionalit\u00e0. \u00c8 vero che l'uomo spesso conosce il bene ma non basta la razionalit\u00e0 per metterlo in atto perch\u00e9 costa sacrificio e fatica agire rettamente ed allora la volont\u00e0 di ben operare fallirebbe se non vi fosse la volont\u00e0 sostenuta dall'obbedienza che fa da tramite tra il momento intellettivo e quello dell'azione\nA chi obietta che obbedire vuol dire rinunciare alla propria libert\u00e0 naturale Pontano risponde che l'obbedienza \u00e8 in natura come in natura \u00e8 la libert\u00e0, per cui non vi pu\u00f2 essere contrasto, almeno per coloro che vogliono essere liberi a lungo, poich\u00e9 coloro che rifiutano di obbedire saranno liberi anch'essi ma per breve tempo.\nLibero \u00e8 colui che obbedisce alla ragione e obbedire al sovrano vuol dire obbedire alla ragione: schiavi sono coloro che non hanno leggi e vivono da barbari seguendo le passioni: chi dunque ha le leggi le deve osservare obbedendo sino alla fonte di esse che \u00e8 il sovrano.\nLibert\u00e0 e obbedienza coincidono in ogni grado della struttura sociale:\n\"ex obligatione salus\".\nCon l\u2019avvento dello stato moderno in Europa tra il XV e il XVII secolo l\u2019obbedienza dei sudditi al potere sovrano si presenta come presupposto e garanzia della \"salus populi\", in funzione della quale appaiono indissolubilmente connesse la conservazione dell'istituzione statale e l\u2019ordine e la sicurezza per i sudditi.. \nQuesta fu la tesi di fondo del pensiero politico di Thomas Hobbes. Contrariamente alla concezione aristotelica dell'uomo come \"animale sociale\", che tenda cio\u00e8 a vivere aggregandosi in comune con gli altri, Hobbes \u00e8 invece convinto che nello \"stato di natura\", quando non esiste ancora la societ\u00e0 umana, ogni singolo uomo, considerato nella sua individualit\u00e0 corporea, come ogni corpo tende ad acquisire per s\u00e9 tutto ci\u00f2 che favorisce il suo movimento vitale. Si arriva cos\u00ec alla lotta per la predominanza dell'uno su gli altri, al \"bellum omnium contra omnes\", la guerra di tutti contro tutti, dove ogni singolo diviene lupo per ogni altro uomo (\"homo homini lupus\").. Gli uomini dunque si distruggeranno tra loro conseguendo l'opposto di quanto la natura prescrive: l'autoconservazione. Allora sar\u00e0 la natura stessa ad indicare la strada per uscire da questa guerra deleteria per tutti: essa stessa suggerir\u00e0 agli uomini di addivenire ad un accordo che quindi avverr\u00e0 non per un superiore ideale morale ma solo per un principio materiale, naturale di autoconservazione per il quale si stipuler\u00e0 un \"pactum subiectionis\", di assoluta e indiscutibile obbedienza, di piena soggezione ad una persona o a un'assemblea che imporranno con leggi che faranno rispettare con la forza, i diritti di natura. Lo Stato dunque nasce quando sia in grado di dare la sicurezza ma \u00ab\"pu\u00f2 assolvere questo compito solo nella misura in cui sia esso stesso \"al sicuro\"; e la sicurezza dello stato in altro non consiste se non nell'obbedienza da parte dei consociati prestata a sua volta in cambio della sicurezza ricevuta la quale potr\u00e0 esser prodotta dallo Stato solo in quanto esso sia al sicuro di poter esistere, ovvero di essere obbedito\".\u00bb Quindi l'obbedienza, \u00e8 la condizione prima e essenziale della sovranit\u00e0 moderna.\nSecondo Max Weber.\nL'obbedienza \u00e8 solitamente la risposta all'esercizio del potere da parte di un'autorit\u00e0. Max Weber nella definizione del potere ne ha delineato due forme: quella di controllare l'altrui comportamento tramite la minaccia o la violenza (\"mero potere\") e la \"dominazione\" che si manifesta con comandi dall'alto a cui corrispondono comportamenti di obbedienza dal basso.\nSecondo Weber si manifestano tre tipi di obbedienza:\nLa legittimit\u00e0 del comando pu\u00f2 essere \nNella Chiesa cattolica.\nNella teologia cattolica l'obbedienza\n\u00e8 un valore essenziale collegato direttamente alla virt\u00f9 cardinale della giustizia in quanto offre all'autorit\u00e0 la sottomissione che le \u00e8 dovuta.\nI Vangeli ci presentano la figura di Ges\u00f9 Cristo obbediente al volere del Padre celeste. Per esempio, dice Ges\u00f9:\nSan Paolo, parlando sempre di Ges\u00f9, lo descrive:\nquindi sull'esempio di Cristo\nLe parole di San Paolo sono pronunciate in un periodo in cui il giudaismo palestinese, organizzava la rivolta zelota contro Roma che si concluder\u00e0 con la distruzione di Gerusalemme. Il problema dell'obbedienza allo Stato romano si poneva in quel momento non solo per i ribelli ebrei ma anche per i cristiani, molti dei quali ebrei convertiti. San Paolo risolve la questione, anche alla luce delle parole di Ges\u00f9 (\u00ab\"Date a Cesare quel che \u00e8 di Cesare...\"\u00bb) osservando come il regno di Cristo non \u00e8 di questo mondo e quindi qualsiasi autorit\u00e0 politica pu\u00f2 governarlo pretendendo l'obbedienza in cambio della cittadinanza romana e delle leggi.\nL'obbedienza allo Stato rientrava poi in quella pi\u00f9 ampia dell'obbedienza al Vangelo poich\u00e9 rispettare le leggi dello Stato voleva dire obbedire non solo a un dovere civile, come quello di pagare le tasse a Roma, ma anche a un dovere morale e religioso, come insegnava il precetto dell'amore del prossimo.\n\"perinde ac cadaver\".\nIl 15 agosto del 1534, Ignazio di Loyola e altri sei studenti Pierre Favre (francese), Francesco Saverio, Diego La\u00ednez, Alfonso Salmer\u00f3n, Nicol\u00e1s Bobadilla (spagnoli), e Sim\u00e3o Rodrigues (portoghese) si incontrarono a Montmartre, vicino a Parigi, legandosi reciprocamente con un voto di povert\u00e0, castit\u00e0 e obbedienza e fondando un ordine a carattere internazionale chiamato con un termine d'origine militare la Compagnia di Ges\u00f9, allo scopo di svolgere un lavoro missionario e di ospitalit\u00e0 a Gerusalemme o incondizionatamente in qualsiasi luogo il Papa avesse ordinato loro. Compare in quest'occasione, sia pure marginalmente, un quarto voto che si aggiunge ai soliti tre monacali: quello della \"assoluta obbedienza al papa\" (\"perinde ac cadaver\") che richiama il valore militare della disciplina:\nIl sacrificio d'Isacco.\nNell'opera \"Timore e tremore\" S\u00f8ren Kierkegaard scrive di Abramo, uomo di fede messo alla prova della scelta tra due Leggi opposte: quella etica degli uomini che impone il dovere paterno della cura a tutti i costi, sino al sacrificio di s\u00e9, della vita del figlio e la Legge di Dio che pretende che ogni limite morale venga messo da parte e che impone l'obbedienza assoluta nei confronti di Dio.\nGrande \u00e8 la fede di Abramo obbediente a Dio \u00ab... non dubit\u00f2, non si mise a sbirciare a destra e a sinistra con angoscia, non importun\u00f2 il cielo con le sue preghiere. Sapeva ch'era Dio, l'Onnipotente, che lo metteva alla prova; sapeva che si poteva esigere da lui il sacrificio pi\u00f9 duro: ma sapeva anche che nessun sacrificio \u00e8 troppo duro quando \u00e8 Dio che lo vuole - e cav\u00f2 fuori il coltello\u00bb ma secondo la legge degli uomini Abramo \u00e8 un assassino del proprio figlio: egli ora d\u00e0 la morte a chi ha dato la vita. Kierkegaard pone due domande all'uomo di fede: pu\u00f2 Abramo essere considerato \"buono\" per aver obbedito a Dio, quando eticamente \u00e8 soltanto un assassino? Esiste un dovere assoluto di obbedienza verso Dio? Ad entrambe le questioni il filosofo danese risponde affermativamente. Infatti il rapporto di Abramo con Dio si configura nell'ambito dell'assolutezza: non \u00e8 possibile per chi ha fede usare, per determinare la giusta scelta, la razionalit\u00e0 dialettica hegeliana che offre sempre la risolutiva sintesi: Abramo \u00e8 di fronte all\"aut-aut\" e non pu\u00f2 che obbedire a Dio. \u00ab[...] \"il dovere verso Dio \u00e8 assoluto, il momento etico \u00e8 ridotto a qualcosa di relativo\"\u00bb Quindi o esiste un dovere assoluto verso Dio \u00ab\"o altrimenti la fede non \u00e8 mai stata e Abramo \u00e8 perduto\" [...]\u00bb\nL'esperimento di Milgram.\nNel 1961 dallo psicologo statunitense Stanley Milgram fu condotto un esperimento con lo scopo di studiare il comportamento di individui ai quali un'autorit\u00e0 scientifica ordinava di obbedire anche in conflitto con i propri valori etici e morali. L'esperimento cominci\u00f2 tre mesi dopo l'inizio del processo a Gerusalemme contro il criminale di guerra nazista Adolf Eichmann. Milgram concepiva l'esperimento come un tentativo di risposta alla domanda: \"\u00c8 possibile che Eichmann e i suoi milioni di complici stessero semplicemente eseguendo degli ordini?\". L'esperimento consisteva nel far colpire, anche dietro pressanti sollecitazioni crescenti di uno scienziato, rappresentante dell'autorit\u00e0, con una scossa elettrica sempre pi\u00f9 intensa, in realt\u00e0 inesistente, chi commetteva degli errori e che fingeva di provare grandi dolori. \nNonostante i 40 soggetti dell'esperimento mostrassero di essere recalcitranti a provocare dolori su individui inermi e protestassero verbalmente, una percentuale considerevole di questi obbed\u00ec pedissequamente allo sperimentatore in vivo contrasto con i propri principi morali. Questo stupefacente grado di obbedienza, \u00e8 stato spiegato in rapporto ad alcuni elementi, quali l'obbedienza indotta da una figura autoritaria considerata legittima, la cui autorit\u00e0 induce uno \"stato eteronomico\", caratterizzato dal fatto che il soggetto non si considera pi\u00f9 libero di intraprendere condotte autonome, ma strumento per eseguire ordini. I soggetti dell'esperimento non si sono perci\u00f2 sentiti moralmente responsabili delle loro azioni, ma esecutori dei voleri di un potere esterno.\nDisobbedienza.\nLa filosofia si \u00e8 chiesta se l'obbedienza rappresenti di per s\u00e9 un comportamento virtuoso per il quale la disobbedienza \u00e8 comunque da condannare o se \u00e8 lecito esprimere la propria libert\u00e0 quando questa appaia ingiustamente repressa mettendo in atto la disobbedienza civile nei confronti di una legge ingiusta. \nQuesto problema morale appare evidente nel comportamento di Socrate di fronte alla condanna che ha ricevuto da una legge ingiusta e che quindi egli potrebbe legittimamente violare fuggendo dalla prigione dove \u00e8 rinchiuso. Sarebbe errato ritenere che il comportamento di Socrate vada inteso come l'assenso a un principio di legalit\u00e0, a un obbedire alle leggi sempre e comunque. Socrate invece ci spiega che, se \u00e8 pur vero che le leggi che egli a suo tempo \"dialogando\" con loro aveva esaminato ritenendole giuste - e per questo egli \u00e8 vissuto sempre ad Atene -ora, per il fatto che erano divenute ingiuste verso di lui, non sarebbe stato comunque moralmente corretto infrangerle con la fuga. Egli obbedir\u00e0 alle leggi per non danneggiare gli ateniesi che, avendolo condannato, continuano a credere di averlo fatto secondo giustizia. \nL'obbedienza alla legge, insegna Socrate, non \u00e8 subordinato al nostro interesse particolare: essa va rispettata anche quando la si ritiene ingiusta, ma, nel contempo, \u00e8 nostro dovere fare di tutto per modificarla col consenso degli altri. Poich\u00e9 allora il solo criterio per stabilire ci\u00f2 che \u00e8 giusto e ci\u00f2 che non lo \u00e8, non essendoci una Giustizia a cui sempre obbedire, \u00e8 quello di confrontarsi con gli altri con il dialogo.\nC'era infatti un solo modo di fuggire alla condanna: convincere gli ateniesi dialogando con loro ma ormai, dice Socrate, me ne manca il tempo.. Come gi\u00e0 aveva detto al processo: \u00ab\"E per\u00f2, come vi dicevo fin da principio, sarebbe davvero un miracolo se io fossi capace di levarvi dal cuore in cos\u00ec breve tempo questa calunnia che vi ha messo radici cos\u00ec fitte e profonde.\"\u00bb)\nAggiunge poi Socrate: \n\u00ab\"L'obbedienza non \u00e8 pi\u00f9 una virt\u00f9\"\u00bb.\nIn risposta ai cappellani militari della Toscana in congedo che accusavano gli obiettori di coscienza nei confronti del servizio di leva di tradimento alla Patria, Don Milani scrisse:\nSi pu\u00f2 e si deve trasgredire alla legge che in coscienza si giudica ingiusta ma occorre anche accettare la pena che essa prevede. \u00ab\"Chi paga di persona testimonia che vuole la legge migliore, cio\u00e8 che ama la legge pi\u00f9 degli altri\".\u00bb"}
{"id": "2733543", "revid": "71433", "url": "https://it.wikipedia.org/wiki?curid=2733543", "title": "Grace is Gone", "text": ""}
{"id": "2733544", "revid": "119765279", "url": "https://it.wikipedia.org/wiki?curid=2733544", "title": "Fussballclub Naters", "text": "Il Fussballclub Naters \u00e8 una societ\u00e0 calcistica svizzera, con sede a Naters, nella zona germanofona del Canton Vallese.\nFondata nel 1958, vanta come miglior risultato la disputa del torneo di seconda serie, la \"Nationalliga B\", nel 1995-96.\nMilita in 1\u00aa Lega, la quarta divisione nazionale svizzera."}
{"id": "2733548", "revid": "46291", "url": "https://it.wikipedia.org/wiki?curid=2733548", "title": "Mentha cervina", "text": "La Mentha cervina L. \u00e8 una pianta erbacea perenne, originaria dell'Europa e dell'Asia, e oggi diffusa in tutto il mondo.\nCresce in zone umide e paludi.\nAssomiglia alla \"Mentha gattefossei\" per portamento.\nLe foglie sono usate in erboristeria per le loro propriet\u00e0 antisettiche."}
{"id": "2733551", "revid": "24989", "url": "https://it.wikipedia.org/wiki?curid=2733551", "title": "Mercator (azienda)", "text": "Mercator (per intero Poslovni sistem Mercator, d.d.) \u00e8 una multinazionale slovena operante nel settore della grande distribuzione organizzata di alimentari e beni di largo consumo.\nStoria.\nMercator \u00e8 stata fondata nel 1949. Fino alla fine degli anni '90 era presente solo in Slovenia, successivamente l'azienda si \u00e8 trasformata in multinazionale attraverso un piano di sviluppo e di acquisizioni che l'ha portata ad essere presente in tutti i paesi dell'ex-Iugoslavia e, dal 2009, anche in Bulgaria e in Albania."}
{"id": "2733553", "revid": "110705130", "url": "https://it.wikipedia.org/wiki?curid=2733553", "title": "Caravanche Orientali", "text": "Le Caravanche Orientali (in sloveno \"Vzhodne Karavanke\", in tedesco \"\u00d6stliche Karawanken\" - dette anche \"Catena Olseva-Peca-Ur\u0161lja\") sono una parte della catena delle Caravanche nelle Alpi. Costituiscono la parte orientale delle Carvanche lungo la linea di confine tra l'Austria (Carinzia) e la Slovenia (Alta Carniola). La SOIUSA le vede come un supergruppo delle Alpi di Carinzia e di Slovenia.\nSuddivisione.\nSecondo la SOIUSA sono suddivise in tre gruppi:\nVette.\nLe montagne principali delle Caravanche Orientali sono:"}
{"id": "2733554", "revid": "767487", "url": "https://it.wikipedia.org/wiki?curid=2733554", "title": "Raffaello Niccolai", "text": "Carriera.\nClub.\nDopo aver militato nel Cagliari, gioca nel club della sua citt\u00e0, la Pistoiese. Successivamente giocher\u00e0 anche con la , prendendo parte alla Serie A 1933-1934, e poi con il Pisa, prima di fare ritorno alla Pistoiese."}
{"id": "2733561", "revid": "46291", "url": "https://it.wikipedia.org/wiki?curid=2733561", "title": "Mentha gattefossei", "text": "La Mentha gattefossei , detta comunemente menta francese, \u00e8 una pianta erbacea perenne, appartenente alla famiglia delle Lamiaceae.\n\u00c8 una piccola menta che assomiglia alla \"Mentha cervina\" per portamento. Pu\u00f2 essere coltivata in terriccio umido e leggero."}
{"id": "2733563", "revid": "372624", "url": "https://it.wikipedia.org/wiki?curid=2733563", "title": "Mentha viridis", "text": ""}
{"id": "2733564", "revid": "1099545", "url": "https://it.wikipedia.org/wiki?curid=2733564", "title": "Sela (Star Trek)", "text": "Sela \u00e8 un personaggio della serie televisiva di fantascienza \".\nPersonaggio.\nSela nasce nell'Impero romulano, figlia di un generale romulano e del tenente Tasha Yar, un'umana membro della Flotta stellare della Federazione dei Pianeti Uniti che proviene dal futuro di un universo parallelo: nel 2344, infatti, i Romulani attaccarono un avamposto Klingon sul pianeta Narendra III. Il vascello federale Enterprise C ricevette immediatamente il messaggio di soccorso, ed essendo l'unica nave nella zona ingaggi\u00f2 un combattimento contro gli aggressori. La nave si trov\u00f2 contro quattro Falchi da Guerra, e una serie di esplosioni spaziali crearono una lacerazione nel tessuto dello spazio-tempo. Il vascello si trov\u00f2 catapultato nel successivo 2366, e la sua assenza nel 2344 cre\u00f2 conseguentemente un differente corso degli eventi storici.\nIn questa realt\u00e0 alternativa risulta che i Romulani hanno distrutto l'avamposto, e che la Federazione \u00e8 entrata in guerra con l'Impero Klingon, da cui \u00e8 malvista a causa dell'incapacit\u00e0 con cui ha lasciato morire migliaia di klingon innocenti, e che sta per soccombere. La nave viene soccorsa dall'Enterprise D, comandata dal capitano Jean-Luc Picard, che si \u00e8 imbattuta nella frattura temporale dalla quale emerge l'Enterprise C. In questo universo, Jean-Luc Picard e i suoi uomini sono sulla prima linea del fronte contro le indomabili armate klingon; solo Guinan, da anni al servizio come barista della nave, si rende conto del cambiamento grazie alle sensibilit\u00e0 extrasensoriali congenite della sua specie, gli El Auriani. Incontra Tasha Yar, che nella consueta linea temporale risulta gi\u00e0 morta da molto tempo per motivi insensati.\nDurante le riparazioni della Enterprise C, la Yar lavora a stretto contatto con un ufficiale di nome Richard Castillo, con cui inizia una relazione amorosa, e poco dopo viene avvertita da Guinan circa la sua morte. Dopo che il capitano dell'Enterprise C, Rachel Garrett, viene uccisa durante un attacco dei Klingon, la Yar chiede il trasferimento sull'Enterprise C, sebbene sia chiaramente impegnata in un procedimento potenzialmente suicida con cui ritornare al 2344. La giovane \u00e8 infatti troppo legata a Castillo e intende compiere una morte eroica in alternativa a quanto le ha detto Guinan.\nDopo aver strappato il consenso al capitano Picard, la Yar assume la postazione tattica sulla Enterprise C e torna con successo ai giorni di Narendra III. Le sue azioni consentono al vascello di avere i minuti necessari per ridare il giusto corso alla storia, impedendo la futura guerra tra Federazione e impero Klingon. Quando l'Enterprise C viene distrutta nel tentativo di salvare il pianeta, alcuni membri dell'equipaggio vengono catturati dai Romulani, tra cui la stessa Yar. Il generale romulano che compie la cattura s'infatua di lei, risparmia le vite dei prigionieri e la sposer\u00e0.\nLa donna acconsente, e appena un anno dopo nasce Sela, la loro unica figlia. La Yar non \u00e8 del tutto soddisfatta della sua vita con i Romulani e scappa con la figlia di appena quattro anni, che per\u00f2 piange per paura di venir separata dal padre e dalla sua vita. La donna viene catturata e giustiziata, e in et\u00e0 adulta Sela affermer\u00e0 che in simili circostanze \u00e8 stata soppressa anche la sua parte umana.\nAnalogamente al padre entra nelle forze armate, e diventa un militare di carattere e intelligenza, una guerriera potente e astuta, oltre che una persona particolarmente infida e feroce. Divenuta comandante di rilievo assegnata al comando centrale dei servizi segreti romulani, si trasferisce sul pianeta Qo'noS, capitale dell'Impero Klingon, dove partecipa a un'operazione riservata atta a sostenere il giovane vigliacco Toral, figlio di Duras e nipote delle subdole e intriganti Lursa e B'Etor, nell'ascesa al Cancellierato Supremo dell'Impero ai danni del legittimo candidato Gowron. Tuttavia il progetto viene scoperto e sventato dal capitano Picard, assegnato al comando di una flotta con cui riesce a bloccare le incursioni della flotta romulana attraverso il confine con l'Impero Klingon, sospendendo gli aiuti segreti a beneficio del Casato di Duras.\nSuccessivamente, Sela approfitta della presenza dell'ambasciatore vulcaniano Spock su Romulus allo scopo di invadere il remoto e lontano pianeta Vulcano, remoto luogo d'origine dei Romulani, ma Picard interviene ancora una volta sventando le sue intenzioni e liberando Spock dalle sue grinfie.\nLa mancata apparizione in \".\nDurante la preparazione della sceneggiatura del film \"\", presentato nel 2002, era previsto il ritorno di Sela sulla scena, ma gli autori pensarono di sostituirla con il personaggio della comandante romulana Donatra, interpretata da Dina Meyer."}
{"id": "2733566", "revid": "174925", "url": "https://it.wikipedia.org/wiki?curid=2733566", "title": "Mirapuri", "text": "Mirapuri \u00e8 una comunit\u00e0 di meditazione yoga integrale e di ispirazione induista che ha sede a Coiromonte di Armeno, in provincia di Novara, sulle colline che sovrastano il lago d'Orta e il lago Maggiore.\nOrigini e pensiero.\nFondata nel 1978 da Michel Montecrossa, musicista cyber rock, ispiratore di una analoga iniziativa a Gauting, presso Monaco di Baviera, in Germania, la comunit\u00e0 si ispira all'insegnamento e agli ideali new Age di pace ed amore dei mistici indiani Sri Aurobindo e Mirra Alfassa. La 'cittadella' in cui tale comunit\u00e0 risiede si estende intorno al Miramandir, luogo di culto articolato in tre livelli: un primo per la meditazione collettiva; un secondo per quella individuale e un terzo adiacente ad un giardino botanico.\nAttivit\u00e0 correlate.\nNell'ambito di Mirapuri si tiene annualmente il festival musicale denominato \"Spirit of Woodstock Festival\" che ospita gruppi musicali di musica cyberrock, trance, folk, metal, elettronica, punk, pop, rockabilly, blues, psichedelica. Contestualmente si tiene un annuale festival cinematografico centrato su tematiche tipiche della subcultura cyber.\nIl fondatore Michel Montecrossa \u00e8 egli stesso un \"cyber artista\": musicista, pittore, regista cinematografico e autore di liriche. Figlio musicisti (il padre era un violinista di Memphis e la madre cantava in un coro di Vienna; conosciutisi a Parigi hanno poi girato l'Europa, gli Stati Uniti e l'Asia, dove si sono avvicinati alle religioni induiste), ha iniziato a suonare la chitarra, l'armonica a bocca ed il pianoforte a sei anni.\n\u00c8 conosciuto per aver inciso diversi album discografici con canzoni proprie e \"cover\" di cantanti celebri come Bob Dylan ed Elvis Presley, nel 1993 ha inaugurato all'interno di Mirapuri la manifestazione canora \"Spirit of Woodstock\", in omaggio e ricordo al festival di Woodstock del 1969. L'album di debutto lo ha pubblicato nel 2000. Intitolato \"Born in Time\", consiste in una collezione di \"cover\" di canzoni di Bob Dylan.\nSebbene sia essenzialmente un artista solista, si esibisce nei concerti accompagnato da un gruppo musicale chiamato \"The Chosen Few\", composto da Mirakali (chitarra, voci, tastiere, sintetizzatori), Mirachandra (batteria digitale), Diana Antara (tastiere, voci, sintetizzatori) e David Butterfield (chitarra, voci, basso elettrico). Nel 2004 il gruppo ha inciso un album di motivi originali intitolato \"Songs Like Kisses\"."}
{"id": "2733567", "revid": "1442080", "url": "https://it.wikipedia.org/wiki?curid=2733567", "title": "Canada Masters 2002 - Singolare maschile", "text": "Il singolare del Canada Masters 2002 \u00e8 stato un torneo di tennis facente parte dell'ATP Tour.\nAndrei Pavel era il detentore del titolo, ma ha perso nel 2\u00ba turno contro Marat Safin.\nGuillermo Ca\u00f1as ha battuto in finale 6\u20134, 7\u20135, Andy Roddick."}
{"id": "2733571", "revid": "599013", "url": "https://it.wikipedia.org/wiki?curid=2733571", "title": "Sindrome di Sanfilippo", "text": "La sindrome di Sanfilippo o MPS III \u00e8 la terza manifestazione conosciuta tra le mucopolisaccaridosi. Si tratta di una rara malattia genetica facente parte dell'eterogeneo gruppo delle malattie da accumulo lisosomiale, dovuta ad un accumulo di mucopolisaccaridi, caratterizzata da un grave e rapido deterioramento mentale.\nSe ne conoscono 4 varianti, determinate ciascuna da un diverso deficit enzimatico, che sono diversamente rappresentate nei vari paesi.\nStoria.\nPrima del 1961 la sindrome di Sanfilippo era considerata una variante della malattia di Hurler.\nFu nel 1961 che su una bambina con epatosplenomegalia Harris constat\u00f2 l'escrezione urinaria di abnormi quantit\u00e0 di eparan-solfato. Due anni dopo, nel 1963, un gruppo di ricercatori australiani coordinato da descrisse casi di bambini con ritardo mentale e mucopolisaccariduria da eparan-solfato, delineandone per la prima volta la sindrome, che da lui prese il nome.\nNel 1974, Autio e coll. utilizzarono per la prima volta il termine di \"gargola\" per descrivere la facies tipica di un bimbo con aspartilglicosaminuria che mostrava questa manifestazione facciale.\nNel 1964 si comprese che la malattia era dovuta ad un difetto enzimatico, e nel 1966 si comprese che la patologia e i sintomi erano dovuti ad un accumulo patologico di glicosaminoglicani, un tipo di mucopolisaccaridi. Nel 1974 fu descritta la variante di tipo A della malattia di Sanfilippo, mentre nel 1980 fu descritta la variante di tipo D, caratterizzata dalla carenza dell'enzima glucosamina 6-sulfato solfatasi.\nNel 2011 Esko e William C. Lamanna della \"University of California, San Diego, La Jolla, USA\" hanno studiato l'attivit\u00e0 enzimatica in fibroblasti di pazienti, rilevando che il difetto di attivit\u00e0 enzimatica non comporta solo l'accumulo di un particolare glicosaminoglicano, l'eparansolfato, ma anche di una metabolita secondario, il dermatansolfato, che raggiunge livelli da tre a cinque volte il normale.\nEpidemiologia.\nLa malattia si presenta nella popolazione con un'incidenza di 1-2 bambini ogni 100.000 nati. Sembra esserci una predisposizione genetica, per cui tra fratelli \u00e8 pi\u00f9 probabile avere pi\u00f9 di un malato piuttosto che tra due individui non consanguinei. Essendo la modalit\u00e0 di trasmissione di tipo autosomico recessivo si ha una possibilit\u00e0 su quattro che il fratello di un malato di questa sindrome sia affetto dalla stessa patologia. In linea di massima, si pu\u00f2 dire che la malattia compare nei soggetti che hanno un alterato metabolismo dei mucopolisaccaridi presenti nella membrana cellulare dei neuroni; ne consegue un progressivo e irreversibile accumulo di queste molecole nel sistema nervoso. Si distinguono 4 sottotipi o varianti:\nUno studio australiano stima cos\u00ec l'incidenza delle 4 varianti della Sindrome di Sanfilippo:\nEziologia.\nLa malattia sembra causata da gravi deficit enzimatici, per i quali gli zuccheri degli eparansolfati (facenti parte del gruppo dei mucopolisaccaridi) non vengono correttamente metabolizzati accumulandosi soprattutto nel tessuto connettivo e nel tessuto nervoso, provocando per questo sintomi tipici.\nTutte le MPS III sono trasmesse con modalit\u00e0 autosomica recessiva.\nTutte le varianti della malattia sono dovute al deficit di uno dei quattro enzimi necessari per la degradazione del eparan-solfato (HS).\nGli enzimi geneticamente mutati nelle varie forme sono:\nI quattro geni codificanti per questi enzimi sono stati mappati sui rispettivi loci:\ndi questi sono state identificate numerose mutazioni.\nDiagnosi.\nGli alti livelli di eparan solfato (HS) nelle urine sono il mezzo che permette di fare la diagnosi, mentre la ricerca dello specifico deficit di uno dei quattro enzimi su colture leucocitarie o su culture di fibroblasti permette di distinguere fra i 4 sottotipi di MPS III.\nI tipi IIIA e IIID necessitano della misurazione dell'attivit\u00e0 comparata di un'altra solfatasi; ci\u00f2 \u00e8 necessario per escludere la malattia di Austin, dovuta a deficit multiplo di solfatasi.\nQuando la mutazione \u00e8 stata identificata vanno ricercati gli eventuali altri soggetti eterozigoti presenti nella stessa famiglia.\nSintomatologia.\nL'epoca di esordio della malattia \u00e8 intorno ai 2-4 anni di et\u00e0, con una sintomatologia rappresentata da: disturbi del comportamento (ipercinesia, aggressivit\u00e0) e deterioramento mentale, disturbi del sonno e dismorfismi molto lievi.\nIl coinvolgimento neurologico diviene pi\u00f9 evidente intorno ai 10 anni, con perdita delle capacit\u00e0 motorie e problemi di comunicazione. Le convulsioni spesso insorgono dopo i 10 anni.\nLa forma pi\u00f9 grave \u00e8 la IIIA, anche se sono stati descritti alcuni pazienti con forme attenuate.\nLe forme IIIB e IIID sono le pi\u00f9 eterogenee come manifestazioni, mentre la forma IIIC \u00e8 intermedia a queste ultime.\n\u00c8 spesso presente la cosiddetta \"facies lunaris\", una faccia abnormemente rotondeggiante dai caratteristici accumuli di grasso sulle guance, chiamata anche \"gargiola\". Sono poi presenti gravi malformazioni scheletriche: si riscontra spesso una particolare atrofia della spina dorsale, e malformazioni muscolari con dolori generici, tremori e gravi atrofie. Sono sempre presenti epatomegalia e splenomegalia, ossia l'ingrossamento del fegato e della milza, e un ritardo delle sviluppo psicomotorio di media-grave entit\u00e0.\nI primi segni della malattia sono dati da un cambiamento nel comportamento del bambino, che diventa iperattivo (corre tutto il tempo) con tendenze all'autolesionismo.\nQuesto periodo \u00e8 seguito da una diminuzione dell'attivit\u00e0 con perdita dell'udito. Il viso si modifica, e i lineamenti appaiono grossolani con ampliamento della base della faccia. I capelli diventano crespi. La perdita progressiva dell'attivit\u00e0 porta ad una riduzione dell'autonomia. Si ha una completa perdita del controllo sfinterico e si pu\u00f2 anche verificare incontinenza urinaria. Il paziente perde gradualmente il contatto con l'ambiente circostante anche per le frequenti crisi epilettiche.\nTerapia.\nNon sono note terapie specifiche efficaci. \u00c8 possibile solo la diagnosi prenatale con la ricerca dei deficit enzimatici nel trofoblasto e nell'aminiocita durante la gravidanza.\nIn questa malattia il trapianto allogenico di midollo osseo non \u00e8 indicato; nelle varianti IIIA e IIIB sono in corso promettenti ricerche sull'animale.\nL'unico approccio terapeutico possibile prevede un sostegno familiare multidisciplinare di tipo sintomatico.\nIl trattamento classico dei bambini con sindrome di Sanfilippo consiste nel trattamento delle modificazioni del comportamento con risultati modesti.\nA tale proposito sembra possibile che episodi intermittenti di pressione intracranica elevata possano essere il meccanismo che causa i cambiamenti nel comportamento osservato in alcuni bambini con la sindrome di Sanfilippo. Alcuni autori, in questi casi, consigliano il posizionamento di uno shunt ventricolo-peritoneale.\nLa disfagia pu\u00f2 essere gestita con la transizione ad un'alimentazione enterale (alimentazione liquida) attraverso una nutrizione con un sondino naso-gastrico. La perdita progressiva della capacit\u00e0 di camminare porta ad una maggiore rigidit\u00e0 articolare; questo fatto pu\u00f2 essere evitato con un'opportuna fisioterapia.\nTerapie sperimentali.\nUn recente lavoro gennaio 2011 chiarisce lo stato dell'arte per il trattamento di questa grave sindrome; le opzioni terapeutiche sperimentali indicate sono:\nAnche se l'efficacia clinica non \u00e8 stato ancora pienamente dimostrata, per nessuna di queste terapie, \u00e8 probabile che sviluppi futuri porteranno a un trattamento in grado di modificare l'evoluzione della malattia.\nTerapia enzimatica sostitutiva o ERT.\nLa terapia enzimatica sostitutiva o ERT secondo Bielicki et al. (1998) potrebbe trovare nella somministrazione dell'enzima: sulfamidasi-recombinante, un possibile sbocco terapeutico.\nSono state studiate sulfamidasi-ricombinanti che hanno mostrato su modelli animali una buona risposta.\nTerapia genica.\nLa terapia genica \u00e8 sperimentata sull'animale (cane) con risultati molto promettenti.\nGenisteina.\nUn recente studio Polacco condotto presso il \"Dipartimento di Biologia Molecolare, Universit\u00e0 di Danzica, Polonia\" indicherebbe l'utilit\u00e0 dell'assunzione del flavonoide genisteina in combinazione con altri flavonoidi, come un metodo per migliorare l'efficienza della terapia di riduzione del substrato (RST) nella MPS III. La ricerca \u00e8 anche supportata da un altro studio di ricerca dell'University of Manchester, UK che suggerirebbe nella geisteina un utile principio attivo capace, potenzialmente, di rallentare l'evoluzione della malattia.\nAltri studi hanno esaminato in modelli in vitro e sull'animale il ruolo della geisteina nel trattamento delle MPS.\nAncora ricercatori polacchi del \"Dipartimento di Biologia Molecolare, Universit\u00e0 di Gdanskin\", in uno studio del 2010 sottolineano il ruolo della genisteina nel ridurre l'accumulo di glicosaminoglicani, la cui distribuzione \u00e8 alterata nella malattia di Sanfilippo.\nStudi in vitro, su animali e studi clinici indicano che l'evoluzione della malattia pu\u00f2 essere significativamente rallentata o interrotta, usando una dose adeguata di genisteina.\nSecondo questi autori la genisteina potrebbe rappresentare una speranza reale per i pazienti affetti da gravi malattie ereditarie con meccanismi patogenetici relativamente complessi, come la quelle che interessano il sistema nervoso centrale.\nRicerche in corso.\nDal sito della \"The Canadian MPS Society\" (aggiornato all'ottobre 2010) sono segnalati i centri che nel mondo si occupano di ricerca sulla terapia della sindrome di Sanfilippo. Essi sono:"}
{"id": "2733574", "revid": "767487", "url": "https://it.wikipedia.org/wiki?curid=2733574", "title": "I tre affari del signor Duval", "text": "I tre affari del signor Duval (\"Pouic-Pouic\") \u00e8 un film del 1963 diretto da Jean Girault.\nIl soggetto \u00e8 tratto da una commedia teatrale intitolata \"Sans c\u00e9r\u00e9monie\" scritta da Jacques Vilfrid e Jean Girault e allestita nel 1952. Gli interpreti principali sono Louis de Fun\u00e8s e Mireille Darc.\nTrama.\nPer l'anniversario del marito, Cynthia Monestier pensa di aver trovato il regalo perfetto: una concessione petrolifera in Sudamerica, sulle rive dell'Orinoco. Tuttavia, il marito L\u00e9onard presto scopre che la moglie \u00e8 stata ingannata da un truffatore e la concessione \u00e8 una bufala. Per rimediare a questo cattivo \"investimento\", L\u00e9onard spera che sua figlia Patricia riuscir\u00e0 a convincere il ricco Antoine, che \u00e8 molto e sentimentalmente interessato a lei, a riscattare la \"favolosa\" concessione. Tuttavia, sfortunatamente per i piani del padre, Patricia ha reclutato un falso marito (Simon) per sbarazzarsi proprio del ricco corteggiatore.\nIgnaro di questo sviluppo, L\u00e9onard Monestier invita Antoine a casa sua per affibbiargli la concessione petrolifera. Per dimostrare che la concessione \u00e8 autentica, Monestier assume Simon affinch\u00e9 finga di essere suo figlio, Paul, che \u00e8 attualmente in Sudamerica. A questo punto, il vero Paul salta fuori, con una bellezza latina, Palma. Monestier deve quindi ricorrere a macchinazioni sempre pi\u00f9 disperate per costringere Antoine a firmare l'assegno...\nDistribuzione.\nIl film \u00e8 noto all'estero coi seguenti titoli: \"Pouic-Pouic\" nell'originale francese, \"Casamento a Prop\u00f3sito\" (Portogallo), \"El pollo de mi mujer\" (Spagna), \"Quietsch... quietsch... wer bohrt denn da nach \u00d6l\" (Germania).\nAccoglienza.\nCritica.\nDopo aver interpretato pi\u00f9 di 100 film in parti secondarie, Louis de Fun\u00e8s finalmente ottiene la fama con \"Pouic-Pouic\", film che lo rende immediatamente la \"vedette\" della commedia francese. Nel corso dei due decenni successivi sarebbe diventato il comico pi\u00f9 popolare di Francia, una figura di culto carismatica la cui popolarit\u00e0 sarebbe durata a lungo dopo la sua morte nel 1983. Questo film \u00e8 la prima collaborazione tra Louis de Fun\u00e8s e Jean Girault; seguiranno oltre dieci film, tra cui la famosa serie dei \"Gendarmi di Saint-Tropez\".\n\"Pouic-Pouic\" \u00e8 una tipica commedia burlesca, tratta (piuttosto ovviamente) da un'opera teatrale. De Fun\u00e8s interpreta la parte di un ricco personaggio borghese, irascibile e stizzoso, infinitamente pi\u00f9 interessato ai soldi e alla posizione sociale piuttosto che alle relazioni personali - uno dei personaggi che avrebbe abilmente perfezionato per il resto della sua carriera, in numerosi film. Lungi dall'essere una semplice caricatura, ritratto che de Fun\u00e8s fa di tali personaggi odiosi \u00e8 intensamente complessa e ben sviluppata, mostrando il notevole talento dell'attore per l'osservazione e l'imitazione del prossimo, per non parlare del suo perfezionismo ossessivo. Da qui in poi si delineano i contorni di quello che sar\u00e0 \"l'uomo defunesiano\": un uomo collerico, astioso, autoritario; un uomo che trae la propria forza dalla posizione sociale e non dalla possenza fisica o dalla dirittura morale. \"Un uomo, infine, duro con i deboli e arrendevole con i superiori; una tipologia umana, dunque, molto comune e nella quale \u00e8 facile identificarsi.\"\n\"Pouic-Pouic\" segna il primo episodio di una lunga e fruttuosa collaborazione tra de Fun\u00e8s e il regista Jean Girault. I due lavoreranno insieme in altri 11 film, tra cui la popolarissima serie dei \"Gendarmi\". Lavorando magnificamente a fianco de Fun\u00e8s in questo film \u00e8 la dinamica Jacqueline Maillan, attrice comica molto apprezzata e con grande personalit\u00e0, prima interprete (e forse la migliore) delle \"mogli\" di de Fun\u00e8s. Il film presenta anche l'avvenente Mireille Darc in uno dei suoi primi ruoli cinematografici importanti.\nSebbene il film soffra un po' di una blanda regia e di alcuni prevedibili sviluppi di trama, le qualit\u00e0 delle rappresentazioni comiche ne fanno un pezzo divertente di farsa, nella migliore tradizione della commedia burlesque francese. Le gag \u2013 sia visive che verbali \u2013 si susseguono velocemente ed \u00e8 spesso un'impresa tenere il passo con tutti i colpi di scena del film. Mentre la trama \u00e8 tortuosamente complessa, il tutto \u00e8 molto divertente e non c'\u00e8 da meravigliarsi che il film si sia rivelato un successo popolare alla sua uscita nel 1963.\nCuriosit\u00e0.\nQuando la commedia da cui deriva questo film fu allestita a teatro nel 1952, Louis de Fun\u00e8s interpret\u00f2 il maggiordomo, qui ripreso da Christian Marin (che lavorer\u00e0 poi spesso con de Fun\u00e8s). I ruoli principali erano interpretati da Albert Prejean e Claude Gensac, che in seguito diverr\u00e0 la \"moglie\" fissa di de Fun\u00e8s in sette film successivi."}
{"id": "2733575", "revid": "287204", "url": "https://it.wikipedia.org/wiki?curid=2733575", "title": "Ignacio Lopez Rayon", "text": ""}
{"id": "2733578", "revid": "15756", "url": "https://it.wikipedia.org/wiki?curid=2733578", "title": "Mentha spicata", "text": "Il mentastro verde (nome scientifico \"Mentha spicata\" ) \u00e8 una pianta perenne della famiglia delle Lamiaceae.\nEtimologia.\nIl nome generico (\"Mentha\") per una pianta \u00e8 stato usato per la prima volta da Gaio Plinio Secondo (Como, 23 \u2013 Stabiae, 25 agosto 79), scrittore, ammiraglio e naturalista romano, e deriva dal nome greco \"Mintha\" di una ninfa dei fiumi sfortunata, figlia del dio Cocito (ma \u00e8 anche un fiume mitologico), che \u00e8 stata trasformata in un'erba da Persefone perch\u00e9 amante di Dite. L'epiteto specifico (\"spicata\") indica una infiorescenza simile ad una spiga.\nIl nome scientifico della specie \u00e8 stato definito da Linneo (1707\u20131778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 576. 1753\" del 1753.\nDescrizione.\nQueste piante arrivano ad una altezza di 3-10 dm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Tutta la pianta ha un forte odore aromatico (sgradevole). Le sostanze aromatiche (oli eterei) sono contenute all'interno di peli ghiandolari. Probabilmente \u00e8 un allotetraploide ottenuto dalle colture tra la \"Mentha suaveolens\" e \"Mentha longifolia\".\nRadici.\nLe radici sono secondarie da rizoma.\nFusto.\nLa parte aerea del fusto \u00e8 ascendente con la superficie pi\u00f9 o meno pubescente. Il fusto ha una sezione quadrangolare a causa della presenza di fasci di collenchima posti nei quattro vertici, mentre le quattro facce sono concave.\nFoglie.\nLe foglie sono sessili oppure con picciolo minore di 2\u00a0mm e sono disposte in verticilli alternati a 2 a 2 in modo opposto. La lamina \u00e8 oblunga con forme da lanceolate a ellittiche con la larghezza massima alla base della foglia; l'apice \u00e8 acuto e i bordi sono seghettati. La superficie \u00e8 percorsa da semplici nervature poco sporgenti ed \u00e8 liscia o rugosa. Le stipole sono assenti. Dimensione delle foglia: larghezza 1,5\u20133\u00a0cm; lunghezza 5\u20139\u00a0cm.\nInfiorescenza.\nLe infiorescenze, posizionate all'apice del fusto, sono formate da numerosi fiori raccolti in una spiga apicale a forma piramidale appuntita. I fiori sono quasi sessili o brevemente pedicellati. Lunghezza delle spighe: 4\u201310\u00a0cm. Lunghezza dei pedicelli: 2\u00a0mm.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti). I fiori sono proterandri (protezione contro l'autoimpollinazione). Lunghezza del fiore: 3\u20134\u00a0mm.\nFrutti.\nIl frutto \u00e8 uno schizocarpo composto da 4 nucule con forme da ovoidi a cilindroidi con la superficie da liscia a rugosa. La deiscenza \u00e8 basale o laterale.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene tra le altre alla seguente comunit\u00e0 vegetale:\nDescrizione: la suballeanza \"Phragmitenion communis\" \u00e8 relativa a vegetazione costituita da graminacee alte, sensibili ai periodi di emersione e comprende tutte le associazioni che sono strettamente legate ad ambienti di acqua dolce, distinguendosi quindi da altre suballeanza come \"Scirpenion maritimi\" relative a comunit\u00e0 di ambienti salmastri. Questa associazione \u00e8 potenzialmente distribuita su tutto il territorio italiano. Inoltre \u00e8 caratterizzata da una certa ricchezza floristica, ma sono presenti anche popolamenti monospecifici, caratterizzati da individui che si riproducono per via vegetativa. Le cenosi del \"Phragmiteni communis\" colonizzano le aree marginali dei sistemi di acqua dolce italiani; sono quindi tipici delle zone prossime alla costa dei laghi, alle rive dei fiumi e delle aree umide ad essi limitrofi.\nSpecie presenti nell'associazione: \"Mentha aquatica\", \"Lythrum salicaria\", \"Lycopus europaeus\", \"Calystegia sepium\", \"Agrostis stolonifera\", \"Bidens frondosa\", \"Bidens tripartita\", \"Schoenoplectus lacustris\", \"Alisma plantago-aquatica\", \"Veronica anagallis-aquatica\", \"Sparganium erectum\", \"Typha latifolia\", \"Phalaris arundinacea\", \"Glyceria maxima\".\nAltre alleanze per questa specie sono:\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Mentha\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nIl numero cromosomico di \"M. spicata\" \u00e8: 2n = 18, 36, 48 e 72.\nGruppo \"Mentha spicata\".\nLa specie di questa voce \u00e8 a capo del Gruppo di \"Mentha spicata\" caratterizzato da infiorescenze formate da verticillastri a spiga e corolle glabre sia esternamente che nelle fauci. Appartengono a questo gruppo quattro specie principali pi\u00f9 altre secondarie. Lo schema seguente utilizza in parte il sistema delle chiavi analitiche per descrivere le specie della flora spontanea italiana appartenenti a questo gruppo:\nSottospecie.\nOltre alla \"Mentha spicata\" subsp. \"condensata\" (Menta a foglie piccole) Pignatti nella \"Flora d'Italia\" descrive altre due sottospecie:\nIbridi.\nLa specie di questa voce forma i seguenti ibridi:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLe specie principali del genere \"Mentha\", presenti sul territorio italiano, sono abbastanza simili. La tabella seguente mette a confronto alcuni dei caratteri pi\u00f9 significativi di queste specie.\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nLe cime e le foglie essiccate sono usate nella medicina popolare cinese.\nCucina.\nLe parti edibili sono le foglie (crude o cotte) con le quali si pu\u00f2 fare il the, oppure possono essere usate come condimento/spezie.\nIn Cina questa pianta \u00e8 coltivata come fonte per l'olio di menta verde, un olio essenziale utilizzato per aromatizzare caramelle, dentifrici, gomme da masticare e altro.\nAltre notizie.\nLa menta romana in altre lingue \u00e8 chiamata nei seguenti modi:"}
{"id": "2733581", "revid": "1442080", "url": "https://it.wikipedia.org/wiki?curid=2733581", "title": "Canada Masters 2002 - Singolare femminile", "text": "Il singolare del Canada Masters 2002 \u00e8 stato un torneo di tennis facente parte del WTA Tour 2002.\nSerena Williams era la detentrice del titolo, ma non ha partecipato per un infortunio.\nAm\u00e9lie Mauresmo ha battuto in finale 6\u20134, 6\u20131, Jennifer Capriati.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2733582", "revid": "767487", "url": "https://it.wikipedia.org/wiki?curid=2733582", "title": "Miyo!", "text": "Miyo! \u00e8 l'album di debutto di Kitty Kat, la ci uscita \u00e8 stata anticipata dai singoli \"Bitchfresse\" e \"Braves M\u00e4dchen\". L'album comprende 14 tracce, tra le quali alcune collaborazioni con Sido e Cassandra Steen."}
{"id": "2733583", "revid": "1573940", "url": "https://it.wikipedia.org/wiki?curid=2733583", "title": "Fussballclub Breitenrain", "text": "Il Fussballclub Breitenrain \u00e8 una societ\u00e0 calcistica svizzera, con sede a Berna, capitale della Svizzera e del cantone omonimo.\nStoria.\nFondata nel 1994 dalla fusione delle squadre \"FC Minerva\" e \"FC Z\u00e4hringia\", milita in Promotion League, la terza divisione nazionale svizzera.\nRosa attuale.\n\"Rosa aggiornata al 10 ottobre 2014\""}
{"id": "2733585", "revid": "287204", "url": "https://it.wikipedia.org/wiki?curid=2733585", "title": "Cosm\u00e9 Tura", "text": ""}
{"id": "2733588", "revid": "201394", "url": "https://it.wikipedia.org/wiki?curid=2733588", "title": "The Korgis", "text": "I The Korgis, spesso conosciuti anche con il nome di James Warren &amp; the Korgis, sono un gruppo musicale pop inglese proveniente dalla cittadina di Bristol, formato inizialmente da James Warren e da Andy Davis, ex membri di una band attiva negli anni settanta, gli Stackridge.\nI membri non ufficiali erano il chitarrista Stuart Gordon e il tastierista Phil Harrison.\nParticolarmente noto il loro brano \"Everybody's Got to Learn Sometime\" del quale Beck e Zucchero Fornaciari hanno pubblicato due cover. Quella di Zucchero, in collaborazione con Vanessa Carlton e Haylie Ecker, \u00e8 conosciuta in Italia con il titolo \"Indaco dagli occhi del cielo\" ed \u00e8 contenuta nell'album \"Zu &amp; Co.\"."}
{"id": "2733590", "revid": "838137", "url": "https://it.wikipedia.org/wiki?curid=2733590", "title": "Canada Masters 2002 - Doppio maschile", "text": "Il doppio maschile del Canada Masters 2002 \u00e8 stato un torneo di tennis facente parte dell'ATP Tour.\nJi\u0159\u00ed Nov\u00e1k e David Rikl erano i detentori del titolo, ma non hanno partecipato insieme.\nNovak ha fatto coppia con Radek \u0160t\u011bp\u00e1nek, ma ha perso nel 2\u00ba turno contro Mark Knowles e Daniel Nestor.\nRikl ha fatto coppia con David Prinosil, ma ha perso in semifinale contro Bob Bryan e Mike Bryan.\nBob Bryan e Mike Bryan hanno battuto in finale 4\u20136, 7\u20136(1), 6\u20133, Mark Knowles e Daniel Nestor."}
{"id": "2733597", "revid": "1856513", "url": "https://it.wikipedia.org/wiki?curid=2733597", "title": "Soci\u00e9t\u00e9 g\u00e9n\u00e9rale des transports a\u00e9riens", "text": "La Soci\u00e9t\u00e9 g\u00e9n\u00e9rale des transports a\u00e9riens (SGTA, conosciuta anche come \"Lignes Farman\" o \"Lignes A\u00e9riennes Farman\") \u00e8 stata una compagnia aerea francese, creata nel 1924 da Henri Farman, Maurice Farman e Dick Farman, con un capitale di 12 milioni di franchi.\n\u00c8 stata attiva fino al 1933 quando \u00e8 stata fusa con altre compagnie francesi per formare l'Air France.\nStoria.\nLa \"SGTA\" \u00e8 stata creata per far fronte ai cambiamenti mondiali del trasporto aereo. La prima decisione fu la specializzazione del personale di prova e personale di linea. La gestione del traffico fu ugualmente razionalizzata facendo comparire il concetto di \"passeggeri per chilometro\" cos\u00ec come \"chilogrammo per chilometro\" per le merci e la posta.\nLa \"SGTA\" \u00e8 una delle quattro compagnie che diedero vita nel 1933 all'Air France:\nAerei.\nLa compagnia ha utilizzato unicamente aerei Farman:"}
{"id": "2733599", "revid": "28948363", "url": "https://it.wikipedia.org/wiki?curid=2733599", "title": "Lignes A\u00e9riennes Farman", "text": ""}
{"id": "2733600", "revid": "599013", "url": "https://it.wikipedia.org/wiki?curid=2733600", "title": "Cristiano Grottanelli", "text": "Biografia.\nFiglio di Vinigi Lorenzo Grottanelli, si interess\u00f2 prevalentemente delle origini sacrali della sovranit\u00e0 e delle teorie del sacrificio, affiancandovi una riflessione storiografica e politica sulle diverse interpretazioni. Svolse inoltre collaborazioni col Centro di studi religiosi e con la Fondazione collegio San Carlo di Modena. Mor\u00ec il 16 maggio 2010 a 64 anni, per le complicazioni di due malattie croniche. \nBiblioteca personale.\nUna parte della biblioteca personale di Cristiano Grottanelli, costituita da circa 7500 volumi (70 titoli di riviste e una sezione di letteratura grigia: lettere; fotografie; cartoline etc.) \u00e8 stata acquisita nel 2009 dall'Universit\u00e0 Ca' Foscari Venezia ed \u00e8 oggi consultabile presso la Biblioteca di Area Umanistica (BAUM). Si tratta di una collezione di saggi di storia delle religioni e di antropologia, alimentata in parte anche dai libri dell'etnologo Vinigi Lorenzo Grottanelli, padre di Cristiano.\nLa restante parte della biblioteca personale era conservata in una casa di famiglia a Calvi dell'Umbria. Nel 2006 \u00e8 stata donata alla Biblioteca centrale Eduardo Renato Caianiello dell'Universit\u00e0 di Salerno.\nIl fondo consta complessivamente di circa 900 esemplari ed \u00e8 molto omogeneo per composizione. Comprende per la quasi totalit\u00e0 titoli francesi (in prevalenza narrativa, con sporadiche incursioni nei campi della poesia, del teatro e della saggistica) in edizioni di piccolo formato - databili fra la seconda met\u00e0 dell'Ottocento (un centinaio) e la prima met\u00e0 del Novecento (oltre 500 unit\u00e0) - appartenenti a collane economiche dei pi\u00f9 noti editori transalpini (Gallimard, Flammarion, Plon, Grasset, Hachette, e altro).\nLa collezione include quasi tutti i grandi nomi della letteratura francese otto-novecentesca (da Stendhal, Lamartine, Balzac, Hugo, M\u00e9rim\u00e9e, George Sand, de Nerval, i Dumas, Gautier, Flaubert, Daudet, ecc., fino a Claudel, Gide, Val\u00e9ry, Mauriac, Bernanos, Radiguet, e altro).\nAggiunta al nucleo originario e pi\u00f9 eterogenea \u00e8 l'ultima sezione, che comprende qualche traduzione da altre letterature e saggi recenti di vario argomento.\nOpere.\nArticoli su riviste\nMonografie\nMonografie in collaborazione o a cura di"}
{"id": "2733601", "revid": "28948370", "url": "https://it.wikipedia.org/wiki?curid=2733601", "title": "SGTA", "text": ""}
{"id": "2733603", "revid": "28948399", "url": "https://it.wikipedia.org/wiki?curid=2733603", "title": "Lignes Farman", "text": ""}
{"id": "2733604", "revid": "484362", "url": "https://it.wikipedia.org/wiki?curid=2733604", "title": "De fato (Minucio Felice)", "text": "Il De fato (o Contra mathematicos) \u00e8 un'opera non pervenutaci scritta dall'autore cristiano Marco Minucio Felice. Di essa d\u00e0 testimonianza san Girolamo:\nLo stesso Girolamo, tuttavia, dubitava dell'autenticit\u00e0 del dialogo per ragioni stilistiche, nonostante ammettesse che si trattasse, come l'\"Octavius\", di un'opera composta da un uomo colto. Ciononostante, il \"De fato vel contra mathematicos\" era stato promesso dallo stesso Minucio nell'ultima parte dell\"'Octavius\"."}
{"id": "2733605", "revid": "188323", "url": "https://it.wikipedia.org/wiki?curid=2733605", "title": "Ruota di scorta", "text": ""}
{"id": "2733606", "revid": "188323", "url": "https://it.wikipedia.org/wiki?curid=2733606", "title": "Ruotino", "text": ""}
{"id": "2733608", "revid": "339392", "url": "https://it.wikipedia.org/wiki?curid=2733608", "title": "Teatro Imperiale Mariinsky", "text": ""}
{"id": "2733610", "revid": "287204", "url": "https://it.wikipedia.org/wiki?curid=2733610", "title": "Biblioteca provinciale Salvatore Tommasi", "text": "La Biblioteca provinciale Salvatore Tommasi, detta anche \"Tommasiana\", \u00e8 una biblioteca pubblica dell'Aquila.\n\u00c8 stata aperta ufficialmente nel 1848 e la sua sede storica si trova nel Palazzo del Convitto, sito tra Corso Vittorio Emanuele e Piazza Palazzo; una sede distaccata si trovava invece nei pressi della Basilica di Santa Maria di Collemaggio. Dopo il terremoto del 2009 e il danneggiamento dei locali storici \u00e8 stata trasferita in un edificio moderno nel Nucleo Industriale di Bazzano.\nLa biblioteca \u00e8 specializzata in storia dell'Abruzzo e dell'Italia meridionale in genere ed \u00e8 punto di riferimento per quanto riguarda le opere di Benedetto Croce.\nStoria.\nLa necessit\u00e0 di dotare L'Aquila di una biblioteca pubblica nacque in seguito all'istituzione nel 1814 del \"Reale Liceo degli Abruzzi\", una scuola superiore che si insedi\u00f2 all'interno del Convento Francescano, nell'angolo settentrionale di Piazza del Palazzo, e soprattutto del trasferimento del patrimonio bibliografico della Badia Celestiniana di Sulmona all'ordine dei Gesuiti dell'Aquila, avvenuto nel 1822.\nL'apertura della biblioteca si fa risalire al 1848; tuttavia, per oltre vent'anni, la biblioteca fu al centro di una disputa tra l'amministrazione provinciale e gli stessi Gesuiti riguardo alla gestione della stessa finch\u00e9, nel 1872 venne resa completamente autonoma. Impreziosita dall'arrivo dei libri delle soppresse corporazioni religiose e dei doni di singoli cittadini, la biblioteca visse un momento di assoluto splendore sino a diventare il secondo archivio del Regno dopo quello di Napoli.\nPochi anni pi\u00f9 tardi venne deciso l'abbattimento della Chiesa e del Convento di San Francesco per consentire la realizzazione di una nuova struttura adatta ad ospitare i locali della biblioteca e del Convitto Nazionale. Nacque cos\u00ec il cosiddetto \"Palazzo del Convitto\", il primo edificio porticato dell'Aquila, e Piazza del Palazzo, sede del Municipio dunque del potere politico, rimase curiosamente l'unica piazza cittadina priva di chiesa. L'inaugurazione della nuova sede bibliotecaria risale al 1883: in quell'occasione la struttura venne dedicata a Salvatore Tommasi, gi\u00e0 professore di clinica all'Universit\u00e0 di Napoli.\nNel 1993 la biblioteca entr\u00f2 a far parte del Sistema Bibliotecario Nazionale ed \u00e8 stata dotata di un catalogo on-line. Dopo il sisma del 2009 il palazzo in cui aveva sede la Tommasiana e la sua sede distaccata, oltre a ricadere in zone interdetta all'accesso, sono stati dichiarati inagibili. Successivamente si \u00e8 proceduto al recupero del materiale bibliografico ed \u00e8 stata allestita la nuova sede provvisoria all'interno del nucleo industriale di Bazzano, dove hanno trovato posto anche l'Archivio di Stato e la Facolt\u00e0 di Lettere e Filosofia dell'Universit\u00e0 dell'Aquila.\nPatrimonio.\nLa biblioteca dispone di circa 260.000 volumi, 2.289 periodici, di cui 230 correnti, e altro materiale multimediale. Insieme al sistema bibliotecario dell'Universit\u00e0 dell'Aquila forma il \"Polo Bibliotecario Aquilano\".\nComprende una raccolta di manoscritti di carattere per lo pi\u00f9 religioso o riguardante la storia dell'Aquila, come ad esempio l'intera opera degli \"Annales\" di Anton Ludovico Antinori; vi sono poi 3.500 cinquecentine, 31 libri corali e 131 incunaboli tra cui i primi due libri stampati in citt\u00e0 ad opera di Adamo da Rottweil. L'emeroteca comprende giornali e riviste, soprattutto locali, a partire dal 1700 mentre la sezione audio-visiva contiene materiale riguardante per lo pi\u00f9 documentari e reseoconti regionali. Dispone inoltre di una sezione riguardante le opere di Gaio Sallustio Crispo ed una riguardante quelle di Benedetto Croce."}
{"id": "2733611", "revid": "838137", "url": "https://it.wikipedia.org/wiki?curid=2733611", "title": "Canada Masters 2002 - Doppio femminile", "text": "Il doppio femminile del Canada Masters 2002 \u00e8 stato un torneo di tennis facente parte del WTA Tour 2002.\nKimberly Po-Messerli e Nicole Pratt erano le detentrici del titolo, ma non hanno partecipato insieme. Po-Messerli ha fatto coppia con Corina Morariu, ma ha perso nei quarti contro Virginia Ruano Pascual e Paola Su\u00e1rez.Pratt ha fatto coppia con Alicia Molik, ma si \u00e8 ritirata prima dell'incontro dei quarti contro Elena Dement'eva e Janette Hus\u00e1rov\u00e1.\nVirginia Ruano Pascual e Paola Su\u00e1rez hanno battuto in finale 6\u20134, 7\u20136(4), Rika Fujiwara e Ai Sugiyama.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2733612", "revid": "767487", "url": "https://it.wikipedia.org/wiki?curid=2733612", "title": "Licenza per pesci", "text": "Licenza per pesci (\"Fish Licence\") \u00e8 uno sketch del \"Monty Python's Flying Circus\" trasmesso nel decimo episodio della seconda serie nel 1970.\nLo sketch.\nLo sketch \u00e8 ambientato in un ufficio postale dove entra Mr. Eric Praline (John Cleese). Quest'ultimo chiede a un impiegato che vuole fare una licenza per pesci e l'impiegato, che sta lavorando, gli indica l'altro sportello. Praline, dopo aver fatto un monologo sui \"falsi cartelli\" dell'ufficio postale, va nell'altro sportello dove c'\u00e8 un altro impiegato (Michael Palin). Praline chiede all'impiegato se pu\u00f2 fargli una licenza per il suo sgombro domestico di nome Eric e l'impiegato, incredulo, gli d\u00e0 del matto. Praline, offeso, gli risponde che non \u00e8 matto, e che anche Sir Gerald Nabarro aveva una licenza per il suo cane e per il suo gatto. L'impiegato, sempre pi\u00f9 incredulo. gli dice che non esiste una licenza per gatti, Praline risponde che invece l'ha, e gliela mostra. L'impiegato gli fa notare che in realt\u00e0 quella \u00e8 una licenza per cani con la parola \"cane\" barrata e con la parola \"gatto\" scritta di fianco. Praline gli spiega che l'impiegato del furgone dell'\"accalappiagatti\" non aveva il modulo giusto. L'impiegato gli chiede di quale furgone dell'\"accalappiagatti\" stava parlando e Praline gli risponde che era il furgone del Ministero della Sanit\u00e0 e che quest'ultimo, con delle antenne sul furgone, aveva rintracciato Eric il gatto in un raggio di 500 metri e che Praline lo aveva pagato sessanta sterline, pi\u00f9 otto sterline per il toporagno (anche questo chiamato Eric). L'impiegato gli dice che \u00e8 assurdo che tutti i suoi animali si chiamino Eric e Praline, offeso, gli risponde che non c'\u00e8 niente di strano e che anche Kemal Ataturk aveva tanti animali di nome Abdul. L'impiegato ci crede, Praline gli chiede se pu\u00f2 fargli la licenza, l'impiegato gli risponde di no e Praline, spazientito, che vorrebbe una dichiarazione dal sindaco. Lo sketch finisce nel momento in cui arriva il sindaco, alto tre metri, con i dignitari intorno a lui e firma l'ordinanza a un incredulo Praline mentre l'impiegato, sempre pi\u00f9 incredulo, rimane a guardare.\nNegli album.\nLo sketch, negli album dei Python, finisce con Praline che canta la canzone \"Eric the Half-a-Bee\""}
{"id": "2733615", "revid": "46291", "url": "https://it.wikipedia.org/wiki?curid=2733615", "title": "Mentha requienii", "text": "La menta della Corsica (\"Mentha requienii\" ) \u00e8 una pianta erbacea perenne appartenente alla famiglia delle Lamiaceae. \u00c8 una specie di menta piuttosto rara, endemica di Corsica e Sardegna.\nL'epiteto specifico \"requienii\" \u00e8 un omaggio al naturalista francese Esprit Requien (1788-1851), studioso degli endemismi corsi e provenzali.\nDistribuzione e habitat.\nCresce tra i 500 e i 1600 m s.l.m. in zone umide e vicino alle sorgenti."}
{"id": "2733616", "revid": "767487", "url": "https://it.wikipedia.org/wiki?curid=2733616", "title": "Ryan McGivern", "text": "Carriera.\nCresciuto nelle giovanili del , la carriera di McGivern si \u00e8 sviluppata soprattutto in prestito: dopo un'annata scarsa di soddisfazioni al Morecambe Football Club, gioca con poca continuit\u00e0 anche nel Leicester. Nel 2010 fa il suo esordio in Premier League nel Manchester City, nella gara contro il Sunderland.\nNella stagione 2011/12 gioca in prestito, prima al Crystal Palace e poi al Bristol City. Le buone prestazioni non gli permettono la riconferma, con il City che lo riprende in rosa, per poi girarlo in prestito all': in Scozia gioca forse la maglior stagione della carriera, diventando ben presto uno dei pilastri della squadra scozzese. A fine stagione, scadutogli il contratto con i \"Citizens\", passa a titolo definitivo agli \"Hibs\"."}
{"id": "2733622", "revid": "292162", "url": "https://it.wikipedia.org/wiki?curid=2733622", "title": "Contra mathematicos (Minucio Felice)", "text": ""}
{"id": "2733628", "revid": "1543377", "url": "https://it.wikipedia.org/wiki?curid=2733628", "title": "Castelletto Zeglo", "text": "Castelletto Zeglo, gi\u00e0 \"Zegla\" (in sloveno Ceglo) \u00e8 un paese della Slovenia, nel comune di C\u00f2llio; odiernamente per Zegla s'intende l'attiguo gruppo di case, rimaste in territorio italiano dopo il 1947 nel comune di Corm\u00f2ns, che fino al 1918 avevano la denominazione di \"Mazzalovo\", e che in sloveno sono denominate \"Ceglo\".\nLa localit\u00e0 \u00e8 situata a 2,7\u00a0km a sud del capoluogo comunale ed a 0,4\u00a0km dall'Italia con cui confina direttamente con l'omonimo valico confinario agricolo (in sloveno \"Kmetjisko prehodno mesto Medana\").\nL'insediamento (\"naselje\") comprende gli agglomerati di \"Bevk\", Castelletto (\"Gradi\u010d\"), Cosso (\"Ko\u017eajncevi\"), Musina (\"Poddob\") e Osleach (\"Berja\u010d\").\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini Franchi da parte di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814, la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente il Carso e parte della Carniola interna).\nIn seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli divenuta nel 951 Marca di Verona e Friuli.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al Ducato di Baviera tenuto dal suo fratellastro Enrico I a cui successe il figlio Enrico II.\nNel 976 pass\u00f2 al Ducato di Carinzia appena costituito dall'imperatore Ottone II.\nDal 1027 il suo territorio fece parte del Patriarcato di Aquileia, che da quell'anno venne proclamato da Corrado II, nella dieta di Verona, \u201cfeudo immediato dell'impero\u201d , venendo cos\u00ec tolto dalla dipendenza dei duchi di Carinzia; nel 1077 il Patriarcato venne innalzato (e costituito dall'imperatore Enrico IV) a Principato ecclesiastico di Aquileia, che ebbe influenza, mediante apposito diploma emesso lo stesso anno dall'imperatore, anche sulla marca di Carniola e sulla contea dell'Istria; abati di Rosazzo, possedevano vigneti nell'attigua Medana dove gi\u00e0 nel 1157 (documento tra un abate e il conte di Gorizia Enghelberto II), introducendo sofisticati metodi di coltivazione nelle vigne, incoraggiarono lo sviluppo della viticoltura.\nTutto il Collio rest\u00f2 in mani patriarcali fino al 1330 quando la sua parte orientale, compresa Zegla, venne annessa dalla Contea di Gorizia, mentre la sua parte pi\u00f9 occidentale rimase ai Patriarchi e passando a sua volta, dopo il 1420, sotto l'autorit\u00e0 della Repubblica di Venezia.\nNel 1500 gli Asburgo s'impossessano della Contea di Gorizia che nel 1512 entr\u00f2 nel Circolo austriaco del Sacro Romano Impero; i territori della Contea erano fortemente ambiti dalla Serenissima la quale mirava ad espandersi ad est dell'Isonzo; l'assetto territoriale tra le due potenze, stabilito dal Trattato di Noyon (a causa del quale la Serenissima perse l'alta valle del fiume Isonzo) e sancito da quello di Worms (1521), diede luogo a una linea di confine tortuosa ed incerta, con enclavi arciducali in territorio veneziano e viceversa; anche la pace firmata a Madrid dopo la sanguinosa Guerra di Gradisca ristabil\u00ec con meticolosa precisione il confine preesistente; in particolare Zegla si trovava a poca distanza dai territori della Serenissima.\nDal 1754 pass\u00f2 alla Contea di Gorizia e Gradisca.\nDopo il Trattato di Campoformido e al successivo Trattato di Lun\u00e9ville, rimase alla Monarchia asburgica; a seguito della Convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d\u2019Italia napoleonico sotto il Dipartimento di Passariano come frazione del comune di Cormons.\nCol Congresso di Vienna nel 1815 rientr\u00f2 in mano austriaca come frazione del comune di Medana; pass\u00f2 in seguito sotto il profilo amministrativo al Litorale austriaco nel 1849 sempre nel medesimo comune.\nDopo la prima guerra mondiale fu annesso al Regno d\u2019Italia e venne congiunto alla Provincia di Gorizia.\nIn seguito all'abolizione della stessa Provincia nel 1923, pass\u00f2, come frazione del comune di Medana, alla Provincia del Friuli nel Circondario di Gradisca; nel 1927 pass\u00f2 alla ricostituita Provincia di Gorizia sempre come frazione di Medana.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945 e tra il giugno 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG).\nVenne poi divisa dal nuovo confine di Stato tra Italia e Jugoslavia; la parte Jugoslava dal 1991 fa parte della Slovenia.\nGeografia fisica.\nRappresentato nella carta IGM al 25.000: 40A-IV-NO\nCorsi d'acqua.\nTorrente Oblino (\"Oblen\u010d\")"}
{"id": "2733630", "revid": "628767", "url": "https://it.wikipedia.org/wiki?curid=2733630", "title": "Distretto di Jumla", "text": "Il distretto di Jumla \u00e8 un distretto del Nepal, in seguito alla riforma costituzionale del 2015 fa parte della provincia Karnali Pradesh. Il capoluogo \u00e8 Jumla.\nGeograficamente, il distretto appartiene alla zona montagnosa Himalayana detta Parbat."}
{"id": "2733631", "revid": "146644", "url": "https://it.wikipedia.org/wiki?curid=2733631", "title": "Fochista", "text": ""}
{"id": "2733633", "revid": "1442080", "url": "https://it.wikipedia.org/wiki?curid=2733633", "title": "Cincinnati Masters 2002 - Singolare", "text": "Il singolare del Cincinnati Masters 2002 \u00e8 stato un torneo di tennis facente parte dell'ATP Tour.\nGustavo Kuerten era il detentore del titolo, ma ha perso nel 1\u00ba turno contro Tim Henman.\nCarlos Moy\u00e1 ha battuto in finale 7\u20135, 7\u20136 (7\u20135) Lleyton Hewitt."}
{"id": "2733634", "revid": "287204", "url": "https://it.wikipedia.org/wiki?curid=2733634", "title": "Sportverein H\u00f6ngg", "text": "Lo Sportverein H\u00f6ngg \u00e8 una societ\u00e0 calcistica svizzera, con sede a H\u00f6ngg, quartiere della citt\u00e0 di Zurigo, capitale del cantone omonimo. Fondata nel 1941, milita attualmente nella 1\u00aa Lega, la quarta serie del campionato svizzero di calcio."}
{"id": "2733635", "revid": "146644", "url": "https://it.wikipedia.org/wiki?curid=2733635", "title": "Tom McLeod", "text": ""}
{"id": "2733636", "revid": "287204", "url": "https://it.wikipedia.org/wiki?curid=2733636", "title": "Indianapolis Tennis Championships 2002", "text": "L'Indianapolis Tennis Championships 2002 \u00e8 stato un torneo di tennis giocato sul cemento.\n\u00c8 stata la 15\u00aa edizione dell'Indianapolis Tennis Championships (conosciuto quest'anno anche come \"RCA Championships\" per motivi di sponsorizzazione), \nche fa parte della categoria International Series Gold nell'ambito dell'ATP Tour 2002. \nSi \u00e8 giocato al Tennis Center di Indianapolis negli Stati Uniti, dal 19 al 26 luglio 2002.\nCampioni.\nSingolare.\n Greg Rusedski ha battuto in finale F\u00e9lix Mantilla, 6-7, 6-4, 6-4\nDoppio.\n Jordan Kerr / Jim Thomas hanno battuto in finale Wayne Black / Kevin Ullyett 6-7(7), 7-6(3), 6-3"}
{"id": "2733639", "revid": "28948863", "url": "https://it.wikipedia.org/wiki?curid=2733639", "title": "Farman Aviation Works", "text": ""}
{"id": "2733642", "revid": "26891", "url": "https://it.wikipedia.org/wiki?curid=2733642", "title": "Marina Reale Canadese", "text": ""}
{"id": "2733643", "revid": "1543377", "url": "https://it.wikipedia.org/wiki?curid=2733643", "title": "Gruppo di rinormalizzazione", "text": "Il gruppo di rinormalizzazione (in inglese \"renormalization group\", abbreviato RG) permette di studiare i cambiamenti di un sistema multiscala alle differenti scale di distanza. Le trasformazioni di rinormalizzazione diminuiscono l'informazione (sono \"lossy\"), poich\u00e9 il numero di variabili diminuisce. Per questo motivo, non hanno una trasformazione inversa e il gruppo di rinormalizzazione \u00e8 in realt\u00e0 un semigruppo. In teoria dei campi, riflette i cambiamenti delle leggi al variare della scala di energia alla quale il processo fisico avviene. Un cambio della scala \u00e8 detto \"trasformazione di scala\" o, pi\u00f9 in generale, \"trasformazione conforme\". Il gruppo di rinormalizzazione \u00e8 intimamente legato alla \"invarianza di scala\", una simmetria per la quale il sistema appare lo stesso a tutte le scale (auto similarit\u00e0).\nCambiare scala equivale a cambiare l'ingrandimento di un microscopio con cui si osserva il sistema. Il sistema generalmente produce una copia di se stesso con parametri leggermente diversi che descrivono le sue componenti. Le componenti, o variabili fondamentali, possono rappresentare atomi, particelle fondamentali, spin atomici, ecc. I parametri della teoria descrivono le interazioni tra le componenti. Possono essere costanti di accoppiamento, che misurano l'intensit\u00e0 delle forze, o i parametri di massa. Le stesse componenti possono apparire composte da pi\u00f9 componenti della stessa specie andando a distanze minori.\nAd esempio, un elettrone appare composto di elettroni, antielettroni e fotoni osservato a distanze molto piccole. L'elettrone a distanze molto piccole ha una carica leggermente diversa rispetto a quella \"vestita\" misurata a grandi distanze e questo cambiamento, o \"scorrimento\" (\"running\"), del valore della carica elettrica \u00e8 determinato dall'equazione del gruppo di rinormalizzazione.\nStoria del gruppo di rinormalizzazione.\nL'idea delle trasformazioni di scala e dell'invarianza di scala \u00e8 molto antica in fisica. Concetti che hanno a che fare con il cambiamento di scala erano comuni per la scuola pitagorica, per Euclide e per Galileo. Sono tornati alla ribalta alla fine del XIX secolo, ad esempio negli studi di Reynolds sulla viscosit\u00e0, per spiegare il fenomeno della turbolenza.\nLa teoria dei gruppi di rinormalizzazione fu inizialmente sviluppata nell'ambito della fisica delle particelle, ma oggi le sue applicazioni si estendono alla fisica dello stato solido, alla meccanica dei fluidi e alle nanotecnologie. Con un pionieristico articolo del 1953 Ernst Stueckelberg e Andre Peterman anticiparono l'idea nella teoria quantistica dei campi. Questi autori notarono che la rinormalizzazione possiede un gruppo di trasformazioni che trasferiscono quantit\u00e0 dai termini \"nudi\" ai controtermini. Murray Gell-Mann e Francis E. Low nel 1954 restrinsero lo studio alle trasformazioni di scala in elettrodinamica quantistica (QED), che sono quelle pi\u00f9 fisicamente rilevanti. Questi autori proposero una funzione matematica della costante di accoppiamento \"g\" della teoria, formula_1, la quale determina il cambiamento della costante di accoppiamento per un cambiamento dell'energia di scala formula_2 attraverso l'\"equazione di rinormalizzazione\":\ndove \u00e8 indicata anche la formulazione pi\u00f9 moderna, in cui compare la funzione formula_4 introdotta da Curtis Callan e Kurt Symanzik nei primi anni settanta. Le prime applicazioni all'elettrodinamica quantistica sono discusse nell'importante libro di Bogoljubov e \u0160irkov nel 1959.\nIl gruppo di rinormalizzazione ha origine dalle regolarizzazione delle variabili di campo, cio\u00e8 dal problema delle quantit\u00e0 infinite che sono generate dalla teoria quantistica (il RG esiste indipendentemente da queste quantit\u00e0 infinite). Il problema di trattare questi infiniti fu risolto per l'elettrodinamica quantistica da Richard Feynman, Julian Schwinger e Sin-Itiro Tomonaga, che ricevettero il premio Nobel nel 1965 per questi contributi. Derivarono la teoria della rinormalizzazione della carica elettrica e della massa in cui gli infiniti sono eliminati con l'introduzione di una scala di massa ultra-larga implicita, formula_5. La dipendenza delle quantit\u00e0 fisiche, come la carica elettrica e la massa dell'elettrone, da formula_5 \u00e8 nascosta, e si manifesta nella scala a cui le quantit\u00e0 fisiche sono misurate.\nGell-Mann e Low si accorsero che la scala effettiva pu\u00f2 essere definita arbitrariamente come formula_2 e pu\u00f2 essere variata per definire la teoria ad ogni altra scala. L'idea principale del RG \u00e8 che, quando variamo la scala formula_2, la teoria produce una copia auto-simile di se stessa, con un piccolo cambio della costante di accoppiamento \"g\", dato dall'equazione del RG e dalla funzione formula_1. L'auto-similarit\u00e0 deriva dal fatto che formula_1 dipende solo dai parametri della teoria e non dalla scala formula_2.\nUna comprensione pi\u00f9 profonda del significato fisico del gruppo di rinormalizzazione viene dalla fisica della materia condensata. L'articolo di Leo P. Kadanoff del 1966 propose il gruppo di rinormalizzazione a blocchi per sistemi di spin. L'idea dei blocchi \u00e8 un modo per definire i componenti della teoria a una scala grande come aggregati di componenti a una scala pi\u00f9 piccola. Questo approccio contiene gi\u00e0 il punto essenziale e pu\u00f2 essere reso esatto, come fu dimostrato dai contributi di Kenneth Wilson. La forza dell'idea di Wilson fu dimostrata della soluzione costruttiva e dalla rinormalizzazione nel 1974 di un problema a lungo irrisolto, il problema di Kondo, e dai precedenti sviluppi di questo nuovo metodo nella teoria delle transizioni di fase di seconda specie e dei fenomeni critici nel 1971. Wilson vinse il premio Nobel nel 1982 per i suoi contributi.\nIn fisica delle particelle, il gruppo di rinormalizzazione fu riformulato nel 1970 in termini pi\u00f9 fisici ad opera di C. G. Callan e K. Symanzyk. Fu scoperto che la funzione formula_12, che descrive lo \"scorrimento\" della costante di accoppiamento con la scala, \u00e8 anche l'\"anomalia canonica di traccia\" che rappresenta nella meccanica quantistica la rottura della simmetria di scala di una teoria di campo. Anche nella meccanica quantistica si pu\u00f2 introdurre una massa attraverso l'anomalia di traccia e lo scorrimento della costante di accoppiamento. Le applicazioni del gruppo di rinormalizzazione alla fisica delle particelle esplose durante gli anni settanta con la consacrazione del Modello Standard.\nNel 1973 fu scoperto che una teoria di quark \"colorati\" interagenti, detta cromodinamica quantistica (\"quantum cromodynamics\", QCD), ha una funzione formula_13 negativa. Questo significa che un valore iniziale di scala ad alta energia della costante di accoppiamento produce un valore speciale di formula_2 in cui la costante di accoppiamento diverge. Questo valore speciale \u00e8 la scala delle interazioni forti, formula_15, e si trova circa a 150 MeV. Viceversa, la costante di accoppiamento diventa piccola ad energie molto alte e i quark diventano osservabili come particelle puntiformi.\nIl gruppo di rinormalizzazione nello spazio dei momenti divenne uno strumento molto sviluppato anche nella fisica dello stato solido, ma il suo successo fu ostacolato dall'uso estensivo della teoria delle perturbazioni, che impediva alla teoria di essere studiata in sistemi fortemente correlati. Per studiare questi sistemi fortemente correlati, sono migliori gli approcci variazionali. Nel corso degli anni ottanta alcune tecniche di gruppo di rinormalizzazione sugli spazi reali furono sviluppate in questa direzione. Lo sviluppo pi\u00f9 interessante fu il gruppo di rinormalizzazione della matrice di densit\u00e0 (\"density matrix RG\", DMRG) sviluppato da S. R. White e R. M. Noack nel 1992.\nLa simmetria conforme \u00e8 associata all'annullamento della funzione formula_16. Questo pu\u00f2 verificarsi naturalmente se la costante di accoppiamento \u00e8 attratta, nel suo scorrimento, da un punto fisso in cui formula_17. Nella QCD, il punto fisso si trova a piccole distanze, dove formula_18, ed \u00e8 detto punto fisso ultravioletto (banale). Per quark pesanti, come il quark top, si trova che l'accoppiamento al bosone di Higgs, responsabile della massa della particella, scorre verso un punto fisso infrarosso non nullo (non banale).\nNella teoria delle stringhe si richiede l'invarianza conforme del foglio di stringa (\"world-sheet\") come simmetria fondamentale, vale a dire formula_17. Qui formula_13 dipende dalla geometria dello spazio tempo in cui le stringhe si muovono. Questo determina la dimensione dello spazio tempo della teoria delle stringhe e impone l'equazione di Einstein della relativit\u00e0 generale sulla geometria.\nIl gruppo di rinormalizzazione \u00e8 di fondamentale importanza per la teoria delle stringhe e le teorie della grande unificazione. Inoltre \u00e8 l'idea chiave della moderna interpretazione dei fenomeni critici nella fisica della materia condensata. Il gruppo di rinormalizzazione \u00e8 diventato uno dei pi\u00f9 importanti strumenti della fisica moderna.\nRinormalizzazione a blocchi.\nIn questa sezione si introduce, in modo pedagogico, una semplice descrizione del gruppo di rinormalizzazione: la rinormalizzazione a blocchi. Fu derivata da Kadanoff nel 1966.\nIn questo schema si considera un solido bidimensionale, composto da un insieme di atomi su un reticolo quadrato, come mostrato in figura. Assumiamo che ogni atomo interagisca solo con i suoi primi vicini e che il sistema sia a temperatura \"T\". L'intensit\u00e0 della loro interazione \u00e8 misurata da una costante di accoppiamento \"J\" e la fisica del sistema \u00e8 descritta dall'hamiltoniana formula_21\nIl metodo si basa sulla suddivisione del solido in blocchi, ad esempio di formula_22. Il sistema si descrive in termini di variabili di blocco, cio\u00e8 di qualche grandezza che descrive il comportamento medio del singolo blocco. Inoltre si assume che la fisica delle variabili di blocco \u00e8 descritta da una hamiltoniana dello stesso tipo, ma con valori diversi per temperatura e accoppiamento formula_23. (Questo non \u00e8 esattamente vero, ma \u00e8 spesso approssimativamente vero in pratica e l'approssimazione \u00e8 abbastanza buona.)\nSe il problema iniziale era troppo difficile da risolvere, perch\u00e9 c'erano troppi atomi, nel problema rinormalizzato ci sono solo un quarto degli atomi iniziali. Se si ripete la procedura si arriva a un hamiltoniana formula_24 e solo un sedicesimo degli atomi originali. A ogni passo di rinormalizzazione aumenta la scala di osservazione.\nL'idea migliore \u00e8 di iterare il procedimento finch\u00e9 resta un unico enorme blocco. Poich\u00e9 il numero di atomi in ogni campione di materiale \u00e8 molto grande, questo \u00e8 equivalente a trovare il comportamento a lungo termine della trasformazione di rinormalizzazione che trasforma formula_25. Di solito, quando viene iterata molte volte, la trasformazione di rinormalizzazione porta a un certo numero di punti fissi.\nPer essere pi\u00f9 concreti, consideriamo un sistema magnetico (il modello di Ising), in cui la costante di accoppiamento \"J\" misura la tendenza di spin vicini di essere paralleli. La fisica del sistema \u00e8 determinata dalla competizione tra il termine di accoppiamento, che ordina gli spin, e l'effetto della temperatura, che distrugge l'ordine. Per molti modelli di questo tipo ci sono tre punti fissi\nPerci\u00f2, dato un materiale con valori dati di \"T\" e \"J\", per scoprire il comportamento a grande scala si deve iterare il procedimento finch\u00e9 il sistema raggiunge uno dei punti fissi.\nElementi di teoria del gruppo di rinormalizzazione.\nIn termini pi\u00f9 tecnici, assumiamo che la teoria sia descritta da una funzione \"Z\" delle variabili di stato formula_32 e di un certo insieme di costanti di accoppiamento formula_33. Questa funzione pu\u00f2 essere la funzione di partizione, l'azione, l'hamiltoniana, ecc. Deve per\u00f2 contenere l'intera descrizione della fisica del sistema.\nOra consideriamo una trasformazione a blocchi delle variabili di stato formula_34, dove il numero delle formula_35\n\u00e8 minore di quello delle formula_36. Se questo pu\u00f2 essere fatto attraverso un certo cambio dei parametri formula_37, la teoria \u00e8 detta rinormalizzabile.\nPer qualche ragione, le teorie fisiche delle interazioni fondamentali, come l'elettrodinamica quantistica, la cromodinamica quantistica e la teoria dell'interazione elettrodebole, ma non la gravit\u00e0, sono esattamente rinormalizzabili. Inoltre la maggior parte delle teorie in fisica della materia condensata sono approssimativamente rinormalizzabili, dalla superconduttivit\u00e0 alla turbolenza dei fluidi.\nIl cambiamento dei parametri \u00e8 realizzato attraverso una certa funzione formula_13: formula_39, che induce un \"flusso di rinormalizzazione\" sullo spazio dei parametri \"J\". I valori dei parametri \"J\" che variano con il flusso sono dette, in inglese \"running coupling constant\" (costanti di accoppiamento variabili.\nCome detto nella sezione precedente, le informazioni pi\u00f9 importanti nel flusso di rinormalizzazione sono i punti fissi. I possibili stati macroscopici del sistema, su grande scala, sono dati dall'insieme di questi punti fissi.\nLe trasformazioni di rinormalizzazione diminuiscono l'informazione (sono \"lossy\"), poich\u00e9 il numero di variabili diminuisce. Per questo motivo, non hanno una trasformazione inversa e il gruppo di rinormalizzazione \u00e8 in realt\u00e0 un semigruppo.\nOperatori rilevanti e irrilevanti, classi di universalit\u00e0.\nConsideriamo una certa osservabile \"A\" di un sistema fisico che subisce una trasformazione di rinormalizzazione. Il valore dell'osservabile al crescere della scala pu\u00f2 essere sempre crescente, sempre decrescente o variabile. Nel primo caso l'osservabile \u00e8 detta rilevante, nel secondo irrilevante e nel terzo marginale.\nUn operatore rilevante \u00e8 necessario per descrivere il comportamento macroscopico del sistema, mentre un operatore irrilevante non \u00e8 necessario. Le osservabili marginali creano sempre problemi, nel decidere se considerarle o no. Un fatto notevole \u00e8 che la maggior parte delle osservabili sono irrilevanti, cio\u00e8 la fisica macroscopica \u00e8 determinata solo da poche osservabili nella maggior parte dei sistemi. In altri termini, la fisica microscopica \u00e8 descritta da formula_40 (numero di Avogadro) variabili, quella macroscopica solo da alcune.\nPrima dello sviluppo della teoria del gruppo di rinormalizzazione, c'era un sorprendente fatto empirico da spiegare: l'uguaglianza degli esponenti critici (cio\u00e8 il comportamento del sistema vicino ai punti di transizione di fase di seconda specie) in fenomeni molto diversi, come sistemi magnetici, transizioni superfluide (transizione lambda), fisica delle leghe, e altri. Questo fenomeno \u00e8 chiamato universalit\u00e0 ed \u00e8 stato successivamente spiegato attraverso il gruppo di rinormalizzazione, mostrando che la differenza tra tutti quei sistemi \u00e8 legata a osservabili irrilevanti.\nPerci\u00f2 molti fenomeni macroscopici possono essere raggruppati in un piccolo numero di classi di universalit\u00e0, descritte dalle osservabili rilevanti.\nGruppo di rinormalizzazione nello spazio dei momenti.\nIl gruppo di rinormalizzazione \u00e8 stato sviluppato principalmente in due forme. La descrizione di Kadanoff spiegata sopra \u00e8 detta \"nello spazio reale\"(corrispondente al dominio del tempo ). La descrizione \"nello spazio dei momenti\" (corrispondente al dominio della frequenza) d'altra parte, ha una lunga storia, nonostante la sua sottigliezza. Pu\u00f2 essere usata per sistemi in cui i gradi di libert\u00e0 possono essere organizzati in termini di modi di Fourier di un dato campo. La trasformazione di rinormalizzazione si realizza integrando un certo insieme di modi di momento grande (ovvero di alta frequenza spaziale). Poich\u00e9 un'alta frequenza spaziale \u00e8 legata a scale di lunghezza piccole, il gruppo di rinormalizzazione nello spazio dei momenti ha essenzialmente lo stesso effetto di quello nello spazio reale.\nIl gruppo di rinormalizzazione nello spazio dei momenti \u00e8 di solito utilizzato su un'espansione perturbativa (cio\u00e8 approssimata). La validit\u00e0 di questa espansione \u00e8 giustificata se la fisica reale del sistema \u00e8 simile a quella di un sistema di campi liberi (accoppiamento debole). In questo caso si pu\u00f2 calcolare le osservabili sommando i termini dominanti dell'espansione. Questo approccio si \u00e8 dimostrato estremamente efficace in molte teorie, inclusa la maggior parte della fisica delle particelle, ma \u00e8 inutilizzabile per sistemi in cui la fisica \u00e8 molto lontana da ogni sistema libero (ovvero in cui si ha accoppiamento forte).\nCome esempio di significato fisico del gruppo di rinormalizzazione nella teoria di particelle, descriviamo brevemente la rinormalizzazione della carica nell'elettrodinamica quantistica (QED). Supponiamo di avere una carica elettrica puntiforme positiva di una certo valore reale (o \"nuda\"). Il campo elettromagnetico attorno alla carica ha una certa energia, perci\u00f2 pu\u00f2 produrre coppie di elettrone-positrone, che si annichilano molto rapidamente. Ma nella loro breve vita, l'elettrone sar\u00e0 attratto dalla carica e il positrone respinto. Poich\u00e9 questo avviene continuamente, queste coppie schermano la carica dall'esterno. Perci\u00f2, l'entit\u00e0 della carica misurata dipende dalla distanza a cui la sonda con cui si esegue la misura pu\u00f2 arrivare. In questo modo la dipendenza di certe costanti di accoppiamento (in questo caso la carica elettrica) dalla distanza.\nL'energia, il momento e la scala di lunghezza sono legate dal principio di indeterminazione di Heisenberg. Pi\u00f9 alta \u00e8 l'energia (o il momento) che possiamo raggiungere, pi\u00f9 piccola \u00e8 la distanza che possiamo sondare. Per questo, si dice che il gruppo di rinormalizzazione nello spazio dei momenti integra le grandi energie (o momenti), rimuovendole dalla teoria.\nEquazioni esatte del gruppo di rinormalizzazione.\nUn'equazione esatta del gruppo di rinormalizzazione \u00e8 una equazione che tiene conto anche degli accoppiamenti irrilevanti. Esistono diverse formulazioni.\nEquazione di Wilson.\nL'equazione di Wilson \u00e8 la pi\u00f9 semplice dal punto di vista concettuale, ma praticamente \u00e8 impossibile da implementare. Si trasforma nello spazio dei momenti dopo aver compiuto una rotazione di Wick per rendere lo spazio euclideo. Si introduce un cutoff dei momenti formula_41 cos\u00ec che i soli gradi di libert\u00e0 sono quelli con momento minore di formula_42. La funzione di partizione \u00e8\nPer ogni formula_44 si definisce un'azione efficace\nOvviamente\nQuesta trasformazione \u00e8 perci\u00f2 transitiva: calcolando formula_47 da formula_48 e successivamente formula_49 da formula_47 si ottiene lo stesso risultato che calcolando direttamente formula_49 da formula_48.\nEquazione di Polchinski.\nL'equazione di Polchinski coinvolge un cutoff di regolarizzazione ultravioletto liscio. L'idea di base \u00e8 un miglioramento dell'equazione di Wilson: anzich\u00e9 un cutoff netto, si utilizza un cutoff liscio. Essenzialmente, i contributi dai momenti pi\u00f9 grandi di formula_5 sono pesantemente soppressi. Il cut-off liscio tuttavia consente di ottenere un'equazione differenziale funzionale nella scala formula_5. Come nel caso dell'equazione di Wilson si ha un funzionale azione diverso per ogni energia di cut-off formula_5. Ciascuna di queste azioni descrive esattamente lo stesso modello, questo significa che le funzioni di partizione devono coincidere esattamente.\nIn altre parole, per un campo scalare reale\ne formula_57 \u00e8 realmente indipendente da formula_5. Qui stata utilizzato la notazione di deWitt. Inoltre \u00e8 stata separato l'azione nuda formula_59 nella parte cinetica quadratica e nella parte interagente formula_60. Questa separazione non \u00e8 banale. Infatti la parte \"interagente\" pu\u00f2 contenere termini cinetici quadratici. Anzi, se la funzione d'onda viene rinormalizzata, li contiene sicuramente. Questo pu\u00f2 essere ridotto introducendo un riscalamento dei campi. formula_61 \u00e8 una funzione del momento \"p\" e il secondo termine nell'esponente \u00e8\nquando viene espanso. Quando formula_63, formula_64 \u00e8 essenzialmente uguale a 1. Quando formula_65, formula_64\ndiventa molto grande e tende all'infinito. formula_64 \u00e8 sempre maggiore o uguale a 1 ed \u00e8 liscio. Sostanzialmente, il suo effetto \u00e8 di lasciare le fluttuazioni con momento minore di formula_5 inalterati, ma sopprime fortemente i contributi dalle fluttuazioni con momento maggiore di formula_5. Questo \u00e8 un netto miglioramento rispetto all'approccio di Wilson.\nLa condizione\npu\u00f2 essere soddisfatta da (ma questo non \u00e8 l'unico modo)\nJacques Distler sostiene (senza prova) che questa equazione non \u00e8 corretta al di fuori della teoria perturbativa.\nEquazione con azione efficace media.\nL'equazione esatta con azione efficace media utilizza un cutoff di regolarizzazione infrarosso liscio. L'idea \u00e8 di considerare tutte le fluttuazioni fino ad una scala \"k\" nell'infrarosso. L'azione efficace media sar\u00e0 accurata per fluttuazioni con momenti pi\u00f9 grandi di \"k\". Quando si riduce il parametro \"k\", l'azione efficace media si avvicina all'azione efficace, che include tutte le fluttuazioni quantistiche e classiche. Per grandi valori di \"k\", al contrario, l'azione efficace media \u00e8 prossima all'\"azione nuda\"; in questo modo l'azione efficace media \u00e8 un'interpolazione tra l'azione nuda e quella efficace.\nPer un campo scalare reale, si aggiunge un cutoff infrarosso\nall'azione \"S\", dove \"Rk\" \u00e8 una funzione sia di \"k\" che di \"p\" tale che per formula_73, \"Rk(p)\" tende a zero e per formula_74, formula_75. \"Rk\" \u00e8 liscia e non negativa. Il suo grande valore per piccoli momenti porta ad una soppressione del loro contributo alla funzione di partizione, il che \u00e8 di fatto equivalente a trascurare fluttuazioni su larga scala. Per questa regolarizzazione infrarossa si user\u00e0 la notazione di deWitt\nCos\u00ec\ndove \"J\" \u00e8 il campo sorgente. La trasformata di Legendre di Wk d\u00e0 ordinariamente l'aziona efficace. In effetti, l'azione in questo caso \u00e8 \"S[\u03c6]+1/2 \u03c6\u22c5Rk\u22c5\u03c6\", ed \u00e8 necessario sottrarre \"(\u03c6\u22c5Rk\u22c5\u03c6)/2\" per ottenere l'azione efficace media. In altre parole\npu\u00f2 essere invertita per ottenere \"Jk[\u03c6]\", e si definisce l'azione efficace media \"\u0393k\" come\nDa qui\ne quindi\n\u00e8 l'equazione esatta del gruppo, nota anche come equazione di Wetterich; questa equazione pu\u00f2 essere generalizzata per altri campi, come i campi spinoriali.\nPoich\u00e9 ci sono infinite possibili scelte di \"R\"\"k\", ci sono anche infinite differenti equazioni interpolanti.\nBench\u00e9 l'equazione di Polchinski e l'equazione dell'azione efficace media appaiano simili, sono basate su filosofie molto diverse. Nella seconda, l'azione nuda \u00e8 lasciata invariata (cos\u00ec come la scala del cutoff ultravioletto), ma si sopprimono i contributi infrarossi. Nella prima, si fissa la teoria dei campi ma si varia l'azione nuda a diverse scale di energia per riprodurre il modello particolare. La versione di Polchinski \u00e8 pi\u00f9 simile all'idea di Wilson."}
{"id": "2733651", "revid": "26891", "url": "https://it.wikipedia.org/wiki?curid=2733651", "title": "Reale Marina Canadese", "text": ""}
{"id": "2733653", "revid": "28592", "url": "https://it.wikipedia.org/wiki?curid=2733653", "title": "Saint-James", "text": ""}
{"id": "2733654", "revid": "28592", "url": "https://it.wikipedia.org/wiki?curid=2733654", "title": "St. James", "text": ""}
{"id": "2733657", "revid": "965985", "url": "https://it.wikipedia.org/wiki?curid=2733657", "title": "Saint James", "text": ""}
{"id": "2733658", "revid": "28949183", "url": "https://it.wikipedia.org/wiki?curid=2733658", "title": "Prova ultrasonica", "text": ""}
{"id": "2733661", "revid": "889336", "url": "https://it.wikipedia.org/wiki?curid=2733661", "title": "Jofiele", "text": "L'arcangelo Jofiele (dall'ebraico \u05d9\u05d5\u05e4\u05d9\u05d0\u05dc ovvero \"La Bellezza di Dio\") conosciuto anche come Iophiel, Iofiel, Jophiel, Jofiel, Yofiel (Bellezza divina); Youfiel e Zophiel (Dio \u00e8 la mia roccia).\nAssociato ai sette arcangeli dall'anonimo scrittore Pseudo-Dionigi gi\u00e0 secoli dopo la stesura del Libro di Enoch il quale per primo cita il numero di arcangeli esistenti.\nSignificato nella cultura ebraica e nella Cabala.\nJofiele viene citato nelle scritture ebraiche come compagno dell'angelo Metatron (un principe della Divina provvidenza) e come uno dei capi della schiera angelica dei Cherubini.\nUn altro possibile nome di Jofiele \u00e8 Dina, che fu un cabalistico guardiano della Torah.\nNella cultura cristiana.\nNella cultura cristiana non viene mai menzionato il suo nome, ma sostengono che fu lui a guidare Adamo ed Eva nel giardino dell'Eden.\nNella letteratura.\nJohn Milton, nel suo Paradiso perduto, cita Zophiel come \"dei cherubini l'ala pi\u00f9 veloce\" .\nZophiel \u00e8 il protagonista di una poesia di Maria Gowen Brooks."}
{"id": "2733664", "revid": "599013", "url": "https://it.wikipedia.org/wiki?curid=2733664", "title": "Eiji Kawashima", "text": "Biografia.\n\u00c8 un grande ammiratore del portiere Sergio Goycochea il quale ha ispirato Kawashima a diventare a sua volta un portiere. Sostenitore del programma multilingue per gli atleti giapponesi, sa parlare sei lingue straniere: tedesco, spagnolo, portoghese, francese, olandese e italiano. \u00c8 sposato con sua moglie Hiroko, donna nippo-colombiana, dalla quale ha avuto due figli, un maschio e una femmina.\nCaratteristiche tecniche.\nBench\u00e9 non sia mai riuscito a mettere ben a frutto le sue doti, Eiji Kawashima \u00e8 comunque universalmente riconosciuto come uno dei pi\u00f9 grandi portieri della storia del Giappone. Vanta un buon senso della posizione, unito a ottime doti atletiche, che gli permettono di realizzare eccellenti parate a tuffo, e le sue buone capacit\u00e0 nel salto gli consentono di parare anche i tiri alti. Non \u00e8 dotato di una buona presa, infatti predilige la respinta. \u00c8 veloce e reattivo, a volte tramite le sue uscite impedisce all'avversario di andare a rete nell'uno contro uno. In diverse occasioni \u00e8 stato in grado di parare anche dei calci di rigore.\nIl giornalista francese Laurent Ruquier, riferendosi a Kawashima, dichiar\u00f2 \u00abQuel portiere ha 4 mani\u00bb.\nCarriera.\nClub.\nKawashima ha iniziato la sua carriera in patria, giocando con la maglia dell'Omiya Ardija e poi trasferendosi al Nagoya Grampus. Nel 2007, Kawashima viene acquistato dal Kawasaki Frontale per 150 milioni di yen, cifra che rappresent\u00f2 per l'epoca il trasferimento record del calcio giapponese.\nNel 2010 Kawashima si trasferisce in Europa, venendo acquistato dalla formazione belga del Lierse, militante nella massima divisione. Nel corso della prima stagione, Kawashima risulta determinante per la salvezza finale raggiunta dal club.\nNell'agosto 2011, esattamente durante la gara contro il Beerschot AC, Kawashima \u00e8 vittima di insulti razzisti da parte dei tifosi della squadra ospite (\"Kawashima-Fukushima\"), e si rifiuta quindi di continuare a giocare. L'arbitro sospender\u00e0 la gara dopo poco. Il 5 maggio viene nominato miglior giocatore del Lierse per il secondo anno consecutivo.\nNel 2012 Kawashima passa allo .\nNel novembre 2015 Kawashima, svincolato, si lega alla squadra scozzese del Dundee United.\nIl 1\u00ba agosto 2016 viene annunciato il suo trasferimento ai francesi del Metz. Arrivato tra l'indifferenza generale e considerato terzo portiere nelle gerarchie della squadra, durante la seconda stagione a Metz il giapponese, complice anche l'infortunio del portiere titolare Thomas Didillon, diviene primo portiere e, nonostante la difficile stagione del Metz, che lotta per la salvezza, si rivela come uno dei migliori giocatori della squadra. A fine anno la squadra retrocede dalla Ligue 1, e nonostante Kawashima manifesti la disponibilit\u00e0 di rimanere anche in Ligue 2, il Metz annuncia la volont\u00e0 di non rinnovare il contratto in scadenza del portiere nipponico.\nSvincolatosi dal Metz, nell'agosto 2018 firma un contratto annuale con lo . Kawashima ha avuto poche occasioni per scendere in campo, verr\u00e0 impiegato come primo portiere solo nella stagione 2020-2021 per la maggior parte del campionato francese in quanto i due portieri titolari erano infortunati, con risultati apprezzabili.\nNazionale.\nKawashima diventa primo portiere della Nazionale giapponese dopo l'amichevole con l'Inghilterra del 30 maggio 2010. Dopo una buona prestazione durante il match, para un rigore a Frank Lampard. In quella partita il Giappone perder\u00e0 solo a causa di due autoreti.\nDurante i Mondiali 2010 difende la porta del Giappone, inserito nel Gruppo E, prendendo solo due gol in totale. Il primo contro i Paesi Bassi di Wesley Sneijder e il secondo contro la Danimarca. In questo frangente, dopo aver parato un rigore a Tomasson, verr\u00e0 battuto sulla ribattuta del danese. Durante il match agli ottavi contro il Paraguay riuscir\u00e0 a mantenere la porta inviolata, ma non riuscir\u00e0 a impedire la sconfitta della sua Nazionale non avendo bloccato rigori.\nIl 26 gennaio 2011, durante la Coppa d'Asia 2011, sar\u00e0 decisivo nel passaggio del Giappone alla finale, parando due rigori alla Corea del Sud. Il 29 gennaio, il Giappone si aggiudica la coppa d'Asia in finale contro l'Australia per 1-0, al termine di un match durissimo e conclusosi ai supplementari. Kawashima sar\u00e0 nominato \"Man of the Match\" per il gran numero di goal impediti.\nGiocher\u00e0 come portiere nella nazionale nipponica nell'amichevole contro la Francia, nella prima storica vittoria contro la nazionale francese per 1-0, grazie a Kawashima la loro porta rimane inviolata per tutta la partita.\nAi Mondiali 2014 \u00e8 nuovamente titolare della nazionale.\nNel 2018, in virt\u00f9 delle sue buone prestazioni con il Metz, viene convocato per i Mondiali di Russia, partecipando dunque per la terza volta in carriera ad un Mondiale.\nVerr\u00e0 convocato in nazionale per partecipare all'edizione 2019 della Copa Am\u00e9rica dove il Giappone verr\u00e0 eliminata nella fase a girone perdendo contro il Cile e pareggiando con l'Uruguay e l'Ecuador.\nStatistiche.\nPresenze e reti nei club.\n\"Statistiche aggiornate al 27 maggio 2018.\""}
{"id": "2733667", "revid": "371529", "url": "https://it.wikipedia.org/wiki?curid=2733667", "title": "Approximately Infinite Universe", "text": "Approximately Infinite Universe \u00e8 il terzo album di Y\u014dko Ono pubblicato nel 1973. Rappresenta un allontanamento dall'avant-garde dei suoi primi album passando al rock femminista.\nDescrizione.\nL'album venne registrato agli studi Record Plant di New York, fatta eccezione per le tracce base di \"Catman\" e \"Winter Song\", che furono registrate presso i Butterfly Studios. Ono produsse il disco insieme a John Lennon, la cui partecipazione segn\u00f2 una rara parentesi musicale per lui dopo il fallimento nel 1972 del doppio album \"politico\" \"Some Time in New York City\" della coppia. Lennon cant\u00f2 inoltre l'ultima strofa della canzone \"I Want My Love to Rest Tonight\". Come in occasione dell'album precedente, Yoko Ono si avvalse della collaborazione degli Elephant's Memory come band d'accompagnamento. Capitato l\u00ec per caso, Mick Jagger partecip\u00f2 a qualche sessione in studio. Egli ricord\u00f2 di avere suonato la chitarra insieme a Lennon. Jagger disse anche che la Ono \"stava davvero cercando di cantare correttamente\": \u00abNon sta urlando, sta davvero cercando di cantare\u00bb."}
{"id": "2733669", "revid": "109651", "url": "https://it.wikipedia.org/wiki?curid=2733669", "title": "Dwight Stifler", "text": ""}
{"id": "2733670", "revid": "59912", "url": "https://it.wikipedia.org/wiki?curid=2733670", "title": "Trombolitico", "text": "I farmaci trombolitici o fibrinolitici sono una categoria di farmaci in grado di provocare la lisi sia di emboli e trombi patologici che di trombi con funzione emostatica-protettiva.\nMeccanismo d'azione.\nTutti i farmaci fibrinolitici agiscono attraverso l'attivazione del plasminogeno sierico in plasmina, una proteasi serinica in grado di dissolvere trombi ed emboli d'origine trombotica.\nPrincipali farmaci.\nI farmaci maggiormente utilizzati sono:\nLa streptochinasi \u00e8 una proteina prodotta da alcuni ceppi di \"Streptococcus\"; si lega al plasminogeno innescando un'attivit\u00e0 autocatalitica con formazione di plasmina. La urochinasi \u00e8 invece un enzima ad azione diretta nei confronti del plasminogeno e prodotto fisiologicamente dal rene. \nL'anistreplasi (dismessa di recente negli USA) \u00e8 un complesso farmacologico composto da plasminogeno umano purificato e streptochinasi batterica acilata. L'acilazione impedisce al sito catalitico di operare il legame con il plasminogeno; il contatto con il siero comporta tuttavia l'idrolisi spontanea del gruppo acilico e l'innesco delle funzioni proattivatrici della streptochinasi. L'azione della anistreplasi \u00e8 pi\u00f9 specifica per il plasminogeno associato al coagulo piuttosto che per il plasminogeno sierico libero.\nL'alteplase \u00e8 l'attivatore tissutale del plasminogeno umano (t-PA) ottenuto mediante la tecnologia del DNA ricombinante. L'alteplase ed analoghi sono in grado di agire preferenzialmente sul plasminogeno legato alla fibrina (dunque presente nel coagulo) piuttosto che sul plasminogeno libero. La reteplase \u00e8 un analogo del t-PA in cui mancano le sequenze aminoacidiche in grado di legare la fibrina. La tenecteplase \u00e8 una forma mutante di t-PA con emivita pi\u00f9 lunga e con affinit\u00e0 maggiore per la fibrina.\nIndicazioni terapeutiche.\nI farmaci fibrinolitici vengono utilizzati per via endovenosa nei casi di:\nLa via intra-arteriosa \u00e8 da preferire nei casi di embolie e trombosi dei vasi periferici.\nSe tempestivamente utilizzati, i farmaci trombolitici riducono inoltre la mortalit\u00e0 in corso di infarto acuto del miocardio."}
{"id": "2733672", "revid": "767487", "url": "https://it.wikipedia.org/wiki?curid=2733672", "title": "Lisa Wilcox", "text": "Biografia.\nLisa Wilcox esordisce nel 1984 con il film \"Gimme an F\". Dopo vari ruoli pi\u00f9 o meno rilevanti, raggiunge la popolarit\u00e0 nel 1987 con \"Nightmare 4 - Il non risveglio\", pellicola horror diretta Renny Harlin e della quale gira l'episodio successivo, \"Nightmare 5 - Il mito\" (1989). Nel 1988 partecipa inoltre all'horror canadese \"Watches Reborn\" a fianco di Mark Hamill.\nDal punto di vista delle produzioni televisive, nel 2007 fa parte del cast della serie \"Dead Country\", nel 2008 \u00e8 in \"Black Friday\", e nel 2009 recita in \"Savage\".\nNel 2009 partecipa al thriller \"Imago\", diretto da Chris Warren."}
{"id": "2733673", "revid": "339392", "url": "https://it.wikipedia.org/wiki?curid=2733673", "title": "Infarto acuto del miocardio", "text": ""}
{"id": "2733674", "revid": "28592", "url": "https://it.wikipedia.org/wiki?curid=2733674", "title": "St James", "text": ""}
{"id": "2733675", "revid": "404338", "url": "https://it.wikipedia.org/wiki?curid=2733675", "title": "Fibrinolitico", "text": ""}
{"id": "2733677", "revid": "404338", "url": "https://it.wikipedia.org/wiki?curid=2733677", "title": "Farmaco fibrinolitico", "text": ""}
{"id": "2733678", "revid": "1442080", "url": "https://it.wikipedia.org/wiki?curid=2733678", "title": "Pallanuoto alla XXIV Universiade", "text": "Il torneo di pallanuoto alla XXIV Universiade fu la ventiduesima edizione del torneo alle Universiadi. Il torneo cominci\u00f2 venerd\u00ec 10 agosto 2007 e termin\u00f2 venerd\u00ec 17 agosto."}
{"id": "2733679", "revid": "39224", "url": "https://it.wikipedia.org/wiki?curid=2733679", "title": "Alfred &quot;Al&quot; Delvecchio", "text": ""}
{"id": "2733681", "revid": "278830", "url": "https://it.wikipedia.org/wiki?curid=2733681", "title": "Warren &quot;Potsie&quot; Weber", "text": ""}
{"id": "2733683", "revid": "767487", "url": "https://it.wikipedia.org/wiki?curid=2733683", "title": "Circondario di Noto", "text": "Il circondario di Noto era uno dei circondari in cui era suddivisa la provincia di Siracusa.\nStoria.\nCon l'Unit\u00e0 d'Italia (1861) la suddivisione in province e circondari stabilita dal Decreto Rattazzi fu estesa all'intera Penisola.\nIl circondario di Noto fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista."}
{"id": "2733684", "revid": "404338", "url": "https://it.wikipedia.org/wiki?curid=2733684", "title": "Chirurgico", "text": ""}
{"id": "2733691", "revid": "128334", "url": "https://it.wikipedia.org/wiki?curid=2733691", "title": "Farmaci antiaggreganti", "text": "I farmaci antiaggreganti, detti anche farmaci antiaggreganti piastrinici o, pi\u00f9 semplicemente farmaci antipiastrinici, sono una categoria di farmaci in grado di interagire negativamente con la funzione di aggregazione piastrinica, prevenendo cos\u00ec la formazione di trombi ed emboli di origine trombotica.\nMeccanismo d'azione.\nI farmaci antipiastrinici possono agire attraverso tre meccanismi:\nPrincipali farmaci.\nI farmaci maggiormente utilizzati sono:\nIn aggiunta si segnalano i seguenti farmaci ad uso endovenoso nelle procedure di angioplastica coronarica e poi, per i dodici mesi successivi alla procedura, somministrati per os (solo nel caso del prasugrel e del ticagrelor)\nLa dose di aspirina approvata dalla Food and Drug Administration (FDA) \u00e8 di 325 mg/\"die\". A tali dosaggi, l'aspirina inibisce la produzione di trombossano A2 per inibizione irreversibile della ciclossigenasi-1 piastrinica. Tale inibizione avviene per cessione del gruppo acetilico dall'acido acetilsalicilico alla ciclossigenasi. Il clopidogrel e la ticlodipina agiscono invece inibendo la reazione innescata dal legame ADP-recettore. Il dipiridamolo (un vasodilatatore) inibisce la captazione di adenosina e l'attivit\u00e0 delle fosfodiesterasi del cGMP. Il cilostazolo inibisce le fosfodiesterasi e possiede un'attivit\u00e0 vasodilatatrice analoga al dipiridamolo. Entrambi questi farmaci possiedono effetti avversi come:\nIn taluni casi \u00e8 stata documentata la comparsa di porpora trombotica trombocitopenica.\nL'abciximab \u00e8 un anticorpo monoclonale chimerico anti recettore piastrinico GP IIB/IIIA. \nL'integrelina e il tirofiban sono analoghi della sequenza carbossi-terminale del collagene.\nIndicazioni terapeutiche.\nL'abciximab \u00e8 approvato per l'impiego in corso di intervento coronarico percutaneo in caso di sindromi coronariche acute. L'aspirina a dosi di 325 mg/\"die\" viene utilizzata nella prevenzione secondaria in soggetti con una storia di accidenti vascolari. Il clopidogrel e la ticlodipina vengono utilizzati soprattutto in unit\u00e0 coronariche in pazienti con esiti di infarto acuto del miocardio e angina instabile. Il dipiridamolo pu\u00f2 essere associato all'aspirina per la prevenzione di eventi vascolari secondari. Il cilostazolo \u00e8 invece approvato nella terapia della claudicatio intermittens.\nLa complicanza di emorragie interne con esiti debilitanti o fatali derivante dalla combinazione di due o tre principi fra acido acetilsalicilico (ASA), clopidogrel e antagonisti della vitamina K, \u00e8 stata analizzata da due vasti studi indipendenti, sia su pazienti senza precedenti malattie cardiovascolari, sia su over-30 ricoverati in ospedale a seguito di un primo infarto del miocardio, dimostrano che il rischio in ordine crescente \u00e8: sola ASA, associazione ASA-clopidogrel, K_antagonisti/ASA e k-antagoniti/clopidogrel, assunzione dei tre farmaci:\nVoci correlate.\n "}
{"id": "2733694", "revid": "599013", "url": "https://it.wikipedia.org/wiki?curid=2733694", "title": "Y\u016bhei Tokunaga", "text": ""}
{"id": "2733695", "revid": "1573940", "url": "https://it.wikipedia.org/wiki?curid=2733695", "title": "Lake Lure", "text": "Lake Lure \u00e8 una citt\u00e0 nella Contea di Rutherford nella Carolina del Nord. Secondo la stima del 2008 la citt\u00e0 aveva una popolazione di 1.012 abitanti. Lake Lure fu incorporata nel 1927, e divent\u00f2 proprietaria del lago dopo che questo fu chiamato come la citt\u00e0, nel 1965.\nGeografia fisica.\nSecondo l'United States Census Bureau, la citt\u00e0 sorge su un'area di 38,3\u00a0km\u00b2, dei quali, 35,2\u00a0km\u00b2 di terraferma e 3,1\u00a0km\u00b2 di acque interne.\nSociet\u00e0.\nEvoluzione demografica.\nSecondo il censimento del 2000, in citt\u00e0 vi erano 1.027 abitanti, 495 abitazioni e 359 famiglie. La densit\u00e0 di popolazione era di 29.2 abitanti per km\u00b2. Dal punto di vista razziale vi era il 97.27% di bianchi, l'1.46% di uomini di colore, lo 0.29% di asiatici, lo 0.19% di Nativi Americani e lo 0.78% di abitanti appartenenti a due o pi\u00f9 razze.\nSecondo lo stesso censimento, il 10.4% degli abitanti aveva un'et\u00e0 inferiore a 18 anni, il 3.2% un'et\u00e0 compresa fra i 18 e i 24 anni, il 14.1% fra i 25 e i 44 anni, il 35.9% fra i 45 e i 64 anni e il 36.3% 65 anni o pi\u00f9. L'et\u00e0 media era di 59 anni. Per ogni 100 donne vi erano 103.0 uomini. Per ogni 100 donne con 18 anni o pi\u00f9 vi erano 102.6 uomini.\nIl reddito medio annuo familiare era di 45833 $. Il reddito medio procapite era di 39464$ per gli uomini e 23333$ per le donne.\nStoria.\nNel 1902, il Dr. Lucius B. Morse e i suoi fratelli Hiram e Asahel acquistarono un'area di 1.6\u00a0km\u00b2 nei pressi di Chimney Rock per $5.000. In seguito allargarono i loro possedimenti acquistando altri appezzamenti di terreno, portando cos\u00ec i loro possedimenti ad una superficie totale di 32\u00a0km\u00b2.\nNel 1925, la famiglia Morse cre\u00f2 la \"Carolina Mountain Power Company\" e inizi\u00f2 la costruzione di una diga sul Broad River che col tempo cre\u00f2 il lago di Lake Lure. Il pieno riempimento del lago fu ultimato nel 1927. A livelli normali l'acqua del lago copre circa 2,9\u00a0km\u00b2 ed ha una linea di costa di circa 43\u00a0km. L'impianto per la produzione di energia dalla diga entr\u00f2 in funzione nel 1928 e fu firmato un contratto con una societ\u00e0 distributrice di energia elettrica, la \"Blue Ridge Power &amp; Co.\", per una durata di circa 10 anni.\nL'impianto si ferm\u00f2, nel 1929, con l'avvento della Grande depressione. Un creditore di ipoteca, la \"Stroud &amp; Company\" di Philadelphia, imped\u00ec il riscatto dell'ipoteca sul lago e sulla diga. La Stroud divent\u00f2 proprietaria del lago, della diga e dell'energia prodotta da essa fino al 1965. Nel 1963 la \"North Carolina General Assembly\" eman\u00f2 un decreto che autorizzava la citt\u00e0 di Lake Lure ad emettere obbligazioni di reddito per acquistare i beni dalla Stroud. La diga, la societ\u00e0 elettrica e i beni immobili di Lake Lure furono acquistati, nel 1965, dalla citt\u00e0 di Lake Lure.\nAncora oggi la citt\u00e0 continua a vendere l'energia prodotta dalla diga alla \"Duke Energie\", anche se i profitti ricavati dalla vendita vengono utilizzati per mantenere stabile il livello dell'acqua del lago."}
{"id": "2733697", "revid": "363629", "url": "https://it.wikipedia.org/wiki?curid=2733697", "title": "Antipiastrinici", "text": ""}
{"id": "2733698", "revid": "363629", "url": "https://it.wikipedia.org/wiki?curid=2733698", "title": "Antipiastrinico", "text": ""}
{"id": "2733701", "revid": "363629", "url": "https://it.wikipedia.org/wiki?curid=2733701", "title": "Farmaco antipiastrinico", "text": ""}
{"id": "2733702", "revid": "6923", "url": "https://it.wikipedia.org/wiki?curid=2733702", "title": "Bilancio energetico Sole-Terra", "text": "Il bilancio energetico Sole-Terra rappresenta l'equilibrio tra l'energia che la Terra riceve dal Sole e l'energia che la Terra irradia nello spazio esterno dopo essere stata distribuita in tutti e cinque i componenti del sistema climatico terrestre e aver cos\u00ec alimentato il cosiddetto motore termico terrestre. Questo sistema \u00e8 composto da acqua della terra, ghiaccio, atmosfera, crosta rocciosa e tutti gli esseri viventi.\nLa quantificazione delle variazioni di queste quantit\u00e0 \u00e8 necessaria per modellare accuratamente il clima terrestre. \nLe radiazioni assorbite sono distribuite in modo non uniforme sul pianeta, perch\u00e9 il Sole riscalda le regioni equatoriali pi\u00f9 delle regioni polari. \"L'atmosfera e l'oceano lavorano senza sosta per compensare gli squilibri del riscaldamento solare attraverso l'evaporazione dell'acqua di superficie, la convezione, le precipitazioni, i venti e la circolazione oceanica\". La Terra \u00e8 molto vicina ad essere in equilibrio radiativo, la situazione in cui l'energia solare in ingresso \u00e8 bilanciata da un uguale flusso di calore verso lo spazio; in questa condizione, le temperature globali si mantengono relativamente stabili. A livello globale, nel corso dell'anno, il sistema Terra (terre emerse, oceani e atmosfera) assorbe e poi irradia nello spazio una media di circa 340 watt di energia solare per metro quadrato. Qualsiasi cosa che aumenti o diminuisca la quantit\u00e0 di energia in entrata o in uscita modificher\u00e0 di conseguenza le temperature globali.\nTuttavia, il bilancio energetico della Terra e i flussi di calore dipendono da molti fattori, come la composizione atmosferica (principalmente aerosol e gas serra), l'albedo (riflettivit\u00e0) della superficie, la copertura nuvolosa, la vegetazione e i diversi tipi di utilizzo del territorio.\nLe pi\u00f9 recenti misurazioni mostrano che iI totale delle radiazioni infrarosse in uscita \u00e8 inferiore al totale delle radiazioni solari entranti. La differenza viene accumulata nel sistema Terra come energia interna, causando aumenti di temperatura media della superficie e una progressiva fusione dei ghiacci.\nLe variazioni della temperatura sulla superficie dovute al bilancio energetico della Terra non si verificano istantaneamente, a causa dell'inerzia degli oceani e della criosfera. Il flusso termico netto viene attenuato soprattutto diventando parte del calore contenuto nell'oceano, fino a quando non si stabilisce un nuovo stato di equilibrio tra le radiazioni e la risposta climatica.\nBilancio energetico.\nNonostante gli enormi trasferimenti di energia da e verso la Terra, essa mantiene una temperatura relativamente costante perch\u00e9, nel complesso, c'\u00e8 poco guadagno o perdita netta: La Terra emette nello spazio, attraverso la radiazione atmosferica e terrestre (spostata su lunghezze d'onda elettromagnetiche pi\u00f9 lunghe), circa la stessa quantit\u00e0 di energia che riceve attraverso l'insolazione (tutte le forme di radiazione elettromagnetica).\nPer quantificare il bilancio termico della Terra, bisogna far s\u00ec che l'insolazione ricevuta nella parte superiore dell'atmosfera sia di 100 unit\u00e0 (100 unit\u00e0 = circa 1.360 watt per metro quadrato rivolto verso il sole), come mostrato nell Diagramma di Sankey. Conosciuto come albedo della Terra, circa 35 unit\u00e0 sono riflesse nello spazio: 27 dall'alto delle nuvole, 2 dalla neve e dalle aree coperte di ghiaccio, e 6 da altre parti dell'atmosfera. Le 65 unit\u00e0 rimanenti sono assorbite: 14 nell'atmosfera e 51 dalla superficie terrestre. Queste 51 unit\u00e0 sono irradiate nello spazio sotto forma di radiazione terrestre: 17 irradiate direttamente nello spazio e 34 assorbite dall'atmosfera (19 attraverso il calore latente di condensazione, 9 per convezione e turbolenza e 6 direttamente assorbite). Le 48 unit\u00e0 assorbite dall'atmosfera (34 unit\u00e0 dalla radiazione terrestre e 14 dall'insolazione) vengono infine irradiate nello spazio. Queste 65 unit\u00e0 (17 dal suolo e 48 dall'atmosfera) bilanciano le 65 unit\u00e0 assorbite dal sole per mantenere a zero il guadagno netto di energia della Terra.\nEnergia radiante in entrata (onde corte).\nLa quantit\u00e0 totale di energia ricevuta al secondo nella parte superiore dell'atmosfera terrestre (TOA, \"Top-of-Atmosphere\") \u00e8 misurata in watt ed \u00e8 data dalla costante solare moltiplicata per la sezione trasversale della Terra. Poich\u00e9 l'area della superficie di una sfera \u00e8 quattro volte l'area della sua sezione trasversale (cio\u00e8 l'area di un cerchio), il flusso medio TOA \u00e8 un quarto della costante solare e quindi \u00e8 di circa . Poich\u00e9 l'assorbimento varia a seconda della posizione e delle variazioni diurne, stagionali e annuali, i numeri citati sono medie a lungo termine, tipicamente calcolate da misurazioni satellitari multiple.\nDei ~ di radiazione solare ricevuta dalla Terra, una media di ~ viene riflessa nello spazio dalle nuvole e l'atmosfera e ~ viene riflessa dall'albedo di superficie, lasciando ~ di energia solare in ingresso al bilancio energetico della Terra. Questo d\u00e0 alla terra un'albedo netto medio di 0,29.\nIl calore interno della terra e altri piccoli effetti.\nIl flusso di calore geotermico proveniente dall'interno della Terra \u00e8 stimato in 47 terawatt e si ripartisce approssimativamente in parti uguali tra il calore radiogeno e il calore residuo della formazione della Terra. Ci\u00f2 equivale a 0,087 watt/m2, che rappresenta solo lo 0,027% del bilancio energetico totale della Terra in superficie, dominato da 173.000 terawatt di radiazione solare in entrata.\nLa produzione di energia umana \u00e8 ancora pi\u00f9 bassa, stimata in .\nLa fotosintesi ha un effetto maggiore: l'efficienza fotosintetica trasforma in biomassa fino al 2% della luce solare che colpisce le piante. Da 100 a (circa lo 0,08%) dell'energia iniziale viene catturata dalla fotosintesi, dando energia alle piante.\nAltre fonti minori di energia vengono generalmente ignorate in questi calcoli, tra cui l'accumulo di polvere interplanetaria e vento solare, la luce di stelle diverse dal Sole e la radiazione termica dallo spazio. In passato, Joseph Fourier aveva sostenuto in un documento spesso citato come il primo sull'effetto serra, che la radiazione nello spazio profondo era significativa.\nRadiazioni a onde lunghe.\nLa radiazione a onde lunghe \u00e8 solitamente definita come energia infrarossa in uscita dal pianeta. Tuttavia, inizialmente l'atmosfera assorbe parti o la copertura nuvolosa pu\u00f2 riflettere le radiazioni. Generalmente, l'energia termica \u00e8 trasmessa all'atmosfera dagli strati superficiali del pianeta (terra e oceano), trasportata tramite evapotraspirazione e flussi di calore latente o processi di conduzione/convezione. In definitiva, l'energia viene irradiata nello spazio sotto forma di radiazione infrarossa a onde lunghe.\nRecenti osservazioni satellitari indicano precipitazioni aggiuntive, sostenute da un aumento di energia che lascia la superficie attraverso l'evaporazione (il flusso di calore latente), compensando gli aumenti del flusso di onde lunghe in superficie.\nLo squilibrio energetico della Terra.\nSe il flusso di energia in entrata non \u00e8 uguale al flusso di energia in uscita, il calore netto viene aggiunto o perso dal pianeta (se il flusso in entrata \u00e8 rispettivamente pi\u00f9 grande o pi\u00f9 piccolo del flusso in uscita).\nMisurazione indiretta.\nUno squilibrio deve manifestarsi nel riscaldamento o raffreddamento della Terra (a seconda della direzione dello squilibrio), e l'oceano, essendo il pi\u00f9 grande serbatoio termico della Terra, \u00e8 il principale candidato per le misurazioni.\nLe misurazioni dello squilibrio energetico della terra fornite dai galleggianti Argo hanno rilevato un accumulo di calore oceanico (OHC). Lo squilibrio stimato \u00e8 stato misurato durante un minimo solare intenso del 2005-2010 di . Questo livello di dettaglio non pu\u00f2 essere dedotto direttamente dalle misurazioni dei flussi di energia superficiale, che hanno combinato una incertezza dell'ordine di .\nMisurazione diretta.\nDiversi satelliti misurano indirettamente l'energia assorbita e irradiata dalla Terra e per deduzione dello squilibrio energetico. Il progetto della NASA Earth Radiation Budget Experiment (ERBE) coinvolge tre di questi satelliti: il satellite Earth Radiation Budget Satellite (ERBS), lanciato nell'ottobre 1984; NOAAA-9, lanciato nel dicembre 1984; e NOAAA-10, lanciato nel settembre 1986.\nOggi gli strumenti satellitari che compongono il progetto CERES, parte del sistema Earth Observing System della NASA (EOS), sono progettati per misurare sia la radiazione solare riflessa che quella emessa dalla Terra.\nEffetto serra naturale.\nI principali gas atmosferici (ossigeno e azoto) sono trasparenti alla luce solare in entrata, ma sono anche trasparenti alla radiazione termica (infrarossa) in uscita. Tuttavia, il vapore acqueo, l'anidride carbonica, il metano e altri gas sono opachi a molte lunghezze d'onda della radiazione termica. La superficie terrestre irradia l'equivalente netto del 17% dell'energia solare in entrata sotto forma di infrarossi termici. Tuttavia, la quantit\u00e0 che fuoriesce direttamente nello spazio \u00e8 solo il 12% circa dell'energia solare in entrata. La frazione restante, dal 5 al 6%, viene assorbita dall'atmosfera dalle molecole di gas serra. \nQuando le molecole di gas serra assorbono energia termica infrarossa, la loro temperatura aumenta. Questi gas irradiano quindi una maggiore quantit\u00e0 di energia termica infrarossa in tutte le direzioni. Il calore irradiato verso l'alto continua a incontrare molecole di gas serra; anche queste molecole assorbono il calore, la loro temperatura aumenta e la quantit\u00e0 di calore che irradiano aumenta. L'atmosfera si assottiglia con l'altitudine e, a circa 5-6 chilometri, la concentrazione di gas serra nell'atmosfera sovrastante \u00e8 cos\u00ec sottile che il calore pu\u00f2 fuggire nello spazio.\nPoich\u00e9 le molecole di gas serra irradiano energia infrarossa in tutte le direzioni, alcune di esse si diffondono verso il basso e alla fine ritornano sulla superficie terrestre, dove vengono assorbite. La temperatura della superficie terrestre \u00e8 quindi superiore a quella che si avrebbe se fosse riscaldata solo con il riscaldamento solare diretto. Questo riscaldamento supplementare \u00e8 il naturale effetto serra. \u00c8 come se la Terra fosse coperta da una coperta che permette l'ingresso di radiazioni ad alta frequenza (luce solare), ma rallenta la velocit\u00e0 con cui l'energia radiante infrarossa a bassa frequenza emessa dalla Terra fuoriesce.\nSensibilit\u00e0 climatica.\nUn cambiamento nella parte irradiata incidente il bilancio energetico \u00e8 indicato come forzante radiativo.\nLa sensibilit\u00e0 climatica \u00e8 il cambiamento di stato costante della temperatura di equilibrio come conseguenza di cambiamenti nel bilancio energetico.\nForzanti climatiche e riscaldamento globale.\nLe forzature climatiche sono cambiamenti che causano l'aumento o la diminuzione delle temperature, alterando il bilancio energetico. Le forzature climatiche naturali includono cambiamenti nella luminosit\u00e0 del Sole, i cicli di Milankovi\u0107 (piccole variazioni nella forma dell'orbita terrestre e del suo asse di rotazione che si verificano nel corso di migliaia di anni) e le eruzioni vulcaniche che iniettano particelle che riflettono la luce fino alla stratosfera. Le forzature artificiali comprendono l'inquinamento da particelle (aerosol) che assorbono e riflettono la luce solare in entrata; la deforestazione, che cambia il modo in cui la superficie riflette e assorbe la luce solare; e l'aumento della concentrazione di anidride carbonica atmosferica e di altri gas serra, che diminuiscono la velocit\u00e0 con cui il calore viene irradiato nello spazio.\nUna forzatura pu\u00f2 innescare retroazioni che intensificano (retroazione positiva) o indeboliscono (retroazione negativa) la forzatura originale. Ad esempio, la perdita di ghiaccio ai poli, che li rende meno riflettenti, causa un maggiore assorbimento di energia e quindi aumenta la velocit\u00e0 di fusione del ghiaccio, \u00e8 un esempio di retroazione positiva.\nLo squilibrio energetico planetario osservato durante il recente minimo solare mostra che la forzatura solare del clima, sebbene naturale e significativa, \u00e8 sopraffatta dalla forzatura antropogenica del clima.\nNel 2012, gli scienziati della NASA hanno dichiarato che per fermare il riscaldamento globale il contenuto di CO2 nell'atmosfera dovr\u00e0 essere ridotto a 350 ppm o meno, supponendo che tutti gli altri fattori climatici siano stabili. L'impatto degli aerosol antropogenici non \u00e8 stato quantificato, ma si ritiene che i singoli tipi di aerosol abbiano notevoli propriet\u00e0 di riscaldamento e raffreddamento."}
{"id": "2733705", "revid": "1543377", "url": "https://it.wikipedia.org/wiki?curid=2733705", "title": "Giovanni Morbelli", "text": "Nato in una famiglia di imprenditori del cemento, si laurea in Chimica pura presso l'Universit\u00e0 di Torino. Dopo aver prestato servizio nella prima guerra mondiale come ufficiale del Genio, Giovanni Morbelli nel 1929 inventa il cosiddetto \"Asbest-Zement Morbelli\", un tipo di fibrocemento che, oltre ad eliminare quasi del tutto l'aerodiffusione delle particelle cancerogene dell'asbesto, consentiva un sostanziale miglioramento della solidit\u00e0 delle condotte idriche, permettendo cos\u00ec l'irrigazione di vaste aree coltivabili come in Argentina dove fu largamente utilizzato.\nNello stesso anno, il prodotto viene brevettato a Berlino e, successivamente nel 1937, anche negli Stati Uniti.\nNel 1904 Morbelli aveva fondato a Genova la rivista \"Il Cemento\", primo periodico del settore, dove era stato sia l'istitutore, sia il maggior esponente; ad essa si aggiungeranno in seguito \"Il cemento armato\" e \"Le industrie del cemento\" dedicate al calcolo delle strutture ed alla chimica dei leganti idraulici. Premiate cinque volte con medaglia d'oro e poste sotto gli auspici della Presidenza del Consiglio dei ministri, le pubblicazioni continueranno fino al 1969.\nGiovanni Morbelli muore il 13 maggio 1947 dopo un lungo periodo di infermit\u00e0 causato dai postumi di un incidente stradale."}
{"id": "2733710", "revid": "287204", "url": "https://it.wikipedia.org/wiki?curid=2733710", "title": "Fussballclub Laufen", "text": "Il Fussballclub Laufen \u00e8 una societ\u00e0 calcistica svizzera, con sede a Laufen, nel Canton Basilea Campagna.\nFondata nel 1908, negli anni ottanta ha militato per 4 stagioni consecutive (1982-1983, 1983-1984, 1984-1985, 1985-1986) in \"Nationalliga B\", seconda divisione nazionale.\nAttualmente milita nel gruppo 5 della Seconda Lega Interregionale, campionato di sesta divisione."}
{"id": "2733721", "revid": "124099059", "url": "https://it.wikipedia.org/wiki?curid=2733721", "title": "Suproleague", "text": "La Suproleague \u00e8 stata una massima competizione europea ufficiale per club di pallacanestro, organizzata dalla FIBA.\nStoria.\nNel 2000 venne organizzata la sua prima ed unica edizione, nata a seguito di una contesa tra la FIBA e l'ULEB (Unione delle Leghe Europee di Pallacanestro).\nFino a quell'anno infatti l'Eurolega, massima competizione continentale, era organizzata dalla FIBA e gestita sotto la sua egida (fino al 1996 con il nome di \"Coppa dei Campioni\") dal 1958 fino al 2000. Sorprendentemente, la FIBA non aveva registrato il marchio Eurolega e l'ULEB ne approfitt\u00f2 utilizzandolo senza avere implicazioni giuridiche, e costringendo cos\u00ec la FIBA a trovare un nuovo nome per la sua competizione.\nLa spaccatura tra le due parti inizialmente non sembrava poter essere ricomposta e i migliori club sono stati suddivisi tra le due leghe: tra le altre squadre, Panath\u012bna\u00efkos, Maccabi Tel Aviv, CSKA Mosca, Scavolini Pesaro ed Efes Pilsen rimasero con la FIBA, mentre Olympiakos Pireo, Virtus Bologna, Real Madrid, Barcellona, TAU Vitoria e Benetton Treviso hanno aderito alla ULEB.\nNel maggio del 2001 l'Europa ha avuto due campioni continentali: la Virtus Bologna vincitrice della ULEB Euroleague e gli israeliani del Maccabi Tel Aviv vincitori della FIBA Suproleague.\nDopo questa stagione di transizione i leader delle due organizzazioni si sono convinti della necessit\u00e0 di elaborare un nuovo singolo torneo. La trattativa ha visto la ULEB in una netta condizione di superiorit\u00e0 e la FIBA non ha avuto altra scelta che accettare le sue condizioni. Di conseguenza, la Suproleague FIBA fu assorbita dall'Eurolega ULEB.\nEdizione 2000-2001.\nFormato.\nLa prima fase \u00e8 composta da una \"regular season\", con 20 squadre divise in 2 gironi da 10. Ogni squadra disputa un incontro di andata ed uno di ritorno contro ciascuna squadra del suo girone, per un totale di 18 partite. Le migliori 8 classificate di ogni girone avanzano agli ottavi di finale ad eliminazione diretta, giocati al meglio delle 3 gare cos\u00ec come i successivi quarti di finale. Le quattro squadre che passano il turno accedono quindi alle \"Final Four\", tenutesi presso il Palais omnisports de Paris-Bercy dal 10 al 13 maggio 2001."}
{"id": "2733724", "revid": "402993", "url": "https://it.wikipedia.org/wiki?curid=2733724", "title": "Suproleague 2000-2001", "text": ""}
{"id": "2733726", "revid": "402993", "url": "https://it.wikipedia.org/wiki?curid=2733726", "title": "FIBA Suproleague", "text": ""}
{"id": "2733727", "revid": "28592", "url": "https://it.wikipedia.org/wiki?curid=2733727", "title": "Teatro imperiale", "text": ""}
{"id": "2733729", "revid": "15756", "url": "https://it.wikipedia.org/wiki?curid=2733729", "title": "Marina Brunello", "text": "Medaglia d'oro individuale alle Olimpiadi degli scacchi del 2018 e due volte Campionessa italiana femminile, ha vinto cinque campionati italiani a squadre femminili e un campionato greco a squadre.\nDall'agosto del 2012 al dicembre del 2014 \u00e8 stata tra le migliori 50 della classifica mondiale FIDE dedicata al femminile under 20. Dal maggio del 2019 \u00e8 tra le migliori 100 della classifica mondiale FIDE femminile. Ha raggiunto il suo record Elo nell'agosto del 2019: 2400 punti, al 1\u00ba posto tra le giocatrici italiane e 67\u00ba al mondo.\nBiografia.\nVive con la famiglia a Rogno, in provincia di Bergamo. \u00c8 sorella minore di Sabino, Grande Maestro, che le ha insegnato a giocare a 5 anni e di Roberta, vincitrice del campionato italiano femminile del 2006.\nL'11 maggio 2011 \u00e8 stata ricevuta al Quirinale dal Presidente della Repubblica Giorgio Napolitano che le ha consegnato il diploma con l'insegna di \"Alfiere della Repubblica\".\nNel giugno 2018 ha conseguito la Laurea triennale in Psicologia all'Universit\u00e0 degli Studi di Padova.\nPrincipali risultati.\nHa partecipato a sette Olimpiadi: Torino 2006, all'et\u00e0 di 12 anni nella squadra \"Italia 2\", Dresda 2008, Chanty-Mansijsk 2010, Istanbul 2012, Troms\u00f8 2014, Baku 2016 e Batumi 2018. Ha partecipato a numerose altre manifestazioni internazionali con la squadra italiana femminile.\nNel 2008 ha vinto a Bratto il 35\u00ba Campionato italiano femminile, diventando, all'et\u00e0 di 14 anni, 2 mesi e 15 giorni, la pi\u00f9 giovane vincitrice di questo campionato.\nIn dicembre 2009 ha raggiunto, al torneo \"Memorial Edoardo Crespi\" di Milano, la soglia dei 2200 punti Elo, conquistando cos\u00ec il titolo di Maestro Internazionale Femminile. \u00c8 la seconda giocatrice italiana a fregiarsi di tale titolo, dopo Clarice Benini, che lo conquist\u00f2 grazie al clamoroso 2\u00ba posto nel Campionato del mondo femminile del 1937.\nNel 2013 e 2014 ha vinto 2 Campionati Italiani Femminili a Squadre (CISF) con la squadra del Fischer Chieti .\nIn novembre 2015 conquista la Medaglia di Bronzo in terza scacchiera nei Campionati Europei a squadre di Reykjav\u00edk, ottiene la definitiva Norma di Grande Maestro Femminile e la seconda norma di maestro internazionale.\nNel luglio 2016 a Rio vince il 44\u00ba Campionato Greco a Squadre Assoluto con la squadra del EOAO \u201cFysiolatris\u201d Nikaias (\u0395\u039f\u0391\u039f '\u03a6\u03c5\u03c3\u03b9\u03bf\u03bb\u03ac\u03c4\u03c1\u03b7\u03c2' \u039d\u03af\u03ba\u03b1\u03b9\u03b1\u03c2) ottenendo 5 punti su 7 disponibili.\nNel maggio 2017 vince per la terza volta il Campionato Italiano Femminile a Squadre (CISF), questa volta con la squadra del Caissa Italia Pentole Agnelli Bologna e vincendo 5 partite sulle 5 giocate.\nNell'agosto 2017 a Erfurt vince in solitaria con 7 punti su 9 il torneo chiuso denominato Young Masters. In dicembre si piazza seconda nel Campionato italiano femminile di scacchi, superata da Olga Zimina solo negli spareggi Lampo (Blitz).\nNel maggio 2018 vince per la quarta volta il Campionato Italiano Femminile a Squadre (CISF), la seconda volta con la squadra del Caissa Italia Pentole Agnelli Bologna e vincendo 4 partite sulle 4 giocate.\nAlle Olimpiadi degli scacchi di Batumi 2018 ha vinto imbattuta la medaglia d'oro in quarta scacchiera col punteggio di 8,5 punti su 10 partite (+7 =3 -0).\nTra novembre e dicembre 2018 vince a Salerno il Campionato italiano femminile, superando Olga Zimina agli spareggi giunti alla partita Armageddon.\nNell'aprile 2019 ad Adalia si classifica 16^ nel Campionato europeo femminile, questo risultato la qualifica alla prossima World Cup femminile; in maggio vince il quinto CISF, il terzo con la squadra del Caissa Italia Pentole Agnelli Bologna, vincendo 6 partite sulle 6 giocate, supera quota 2400 punti Elo e viene promossa Maestro Internazionale.\nNel 2020 si piazza al secondo posto al Campionato italiano femminile 2020, svoltosi online a causa della Pandemia di COVID-19, venendo battuta in finale da Olga Zimina.\nNel maggio del 2021 vince la Mitropa Cup con la nazionale italiana, totalizzando 6 punti su 8. Nel luglio partecipa alla Coppa del mondo femminile, nella quale viene eliminata al primo turno dal maestro internazionale femminile della Mongolia Turmunkh Munkhzul per 2-0."}
{"id": "2733732", "revid": "204391", "url": "https://it.wikipedia.org/wiki?curid=2733732", "title": "Farmaco antiemetico", "text": ""}
{"id": "2733733", "revid": "204391", "url": "https://it.wikipedia.org/wiki?curid=2733733", "title": "Farmaci antiemetici", "text": ""}
{"id": "2733734", "revid": "204391", "url": "https://it.wikipedia.org/wiki?curid=2733734", "title": "Antiemetici", "text": ""}
{"id": "2733735", "revid": "404338", "url": "https://it.wikipedia.org/wiki?curid=2733735", "title": "Farmaci trombolitici", "text": ""}
{"id": "2733736", "revid": "404338", "url": "https://it.wikipedia.org/wiki?curid=2733736", "title": "Farmaco trombolitico", "text": ""}
{"id": "2733737", "revid": "108681778", "url": "https://it.wikipedia.org/wiki?curid=2733737", "title": "Fussballclub M\u00fcnsingen", "text": "Il Fussballclub M\u00fcnsingen \u00e8 una societ\u00e0 calcistica svizzera, con sede a M\u00fcnsingen, nel Canton Berna.\nFondata nel 1928, milita nella Prima Lega Promotion, campionato di terza divisione."}
{"id": "2733738", "revid": "131358", "url": "https://it.wikipedia.org/wiki?curid=2733738", "title": "Comunit\u00e0 Montana Alta Val Trebbia", "text": ""}
{"id": "2733741", "revid": "372624", "url": "https://it.wikipedia.org/wiki?curid=2733741", "title": "Parco di Euxinograd", "text": ""}
{"id": "2733743", "revid": "110157", "url": "https://it.wikipedia.org/wiki?curid=2733743", "title": "HP-150", "text": "L'HP-150 \u00e8 stato uno dei primi personal computer con touch screen messi in commercio. Lanciato nel novembre 1983 da Hewlett-Packard, si basa su un processore Intel 8088 a 8 MHz (pi\u00f9 veloce di quelli a 4,77 MHz messi in commercio in quel periodo da IBM). La memoria fissa poteva essere aumentata con delle schede aggiuntive fino a 640 kB.\nQuesto \u00e8 stato inoltre il primo computer dotato di lettore per floppy disk da 3,5\"."}
{"id": "2733745", "revid": "1442080", "url": "https://it.wikipedia.org/wiki?curid=2733745", "title": "Lotta libera ai Giochi della XXIX Olimpiade - 55 kg femminile", "text": "La Categoria 55\u00a0kg \u00e8 stata la seconda categoria di peso alle Olimpiadi di Pechino 2008. Hanno partecipato 16 atlete.\nLe gare si sono svolte il 16 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2733749", "revid": "81195", "url": "https://it.wikipedia.org/wiki?curid=2733749", "title": "Peso statistico", "text": ""}
{"id": "2733752", "revid": "287204", "url": "https://it.wikipedia.org/wiki?curid=2733752", "title": "Spettroscopia di emissione atomica", "text": "La spettroscopia di emissione atomica, spesso indicata con la sigla AES dall'inglese \"Atomic emission spectroscopy\" o OES da \"Optical emission spectroscopy\", \u00e8 una tecnica spettroscopica di emissione utilizzata in analisi chimica. Essa sfrutta la somministrazione di energia relativamente elevata, tanto da provocare la dissociazione in atomi e l'eccitazione di questi ultimi. In base alla lunghezza d'onda emessa \u00e8 possibile risalire alla specie incognita, dato che gli spettri di ciascuna sostanza sono caratteristici, mentre misurando l'intensit\u00e0 dell'emissione si pu\u00f2 effettuare anche l'analisi quantitativa.\nIn relazione alla sorgente utilizzata per produrre l'eccitazione degli atomi, si hanno diverse varianti strumentali. Le sorgenti utilizzate sono l'arco elettrico, la scintilla, la fiamma e il plasma.\nTeoria.\nAssorbendo un quanto formula_1 di energia, come risaputo dalla meccanica quantistica, un elettrone \u00e8 in grado di passare a un livello energetico superiore grazie a transizioni elettroniche che avvengono in accordo con le regole di selezione. Quando l'atomo abbandona lo stato metastabile eccitato, esso ritorna allo stato fondamentale emettendo un classico spettro a righe.\nDal punto di vista teorico, le frequenze di emissione di un atomo idrogenoide sono calcolabili tramite l'equazione\ndove \"R\" \u00e8 la costante di Rydberg, \"a\" e \"b\" sono costanti numeriche che identificano i possibili valori attribuibili al numero quantico principale, \"A\" e \"B\" sono altre costanti caratteristiche di ciascuna serie che servono principalmente a tenere in considerazione l'azione schermante degli elettroni interni.\nL'intensit\u00e0 delle righe \u00e8 direttamente proporzionale al numero \"Ni\" di atomi che popolano lo i-esimo stato eccitato e alla probabilit\u00e0 \"Pi\" che avvenga la transizione stessa, probabilit\u00e0 inversamente proporzionale alla vita media dello stato eccitato:\n\"Ni\" \u00e8 ricavabile applicando la distribuzione di Boltzmann. Si osserva che l'intensit\u00e0 di una riga aumenta all'aumentare del peso statistico del livello interessato e della probabilit\u00e0 di transizione, mentre diminuisce all'aumentare dell'energia del livello da cui si origina la transizione.\nArco elettrico e scintilla.\nIl campione viene posto tra le estremit\u00e0 dei due elettrodi; qualora non sia un conduttore viene mescolato e foggiato in pasticca con un eccesso di grafite.\nLa scarica elettrica, in base alle diverse caratteristiche che possono distinguerla, pu\u00f2 essere classificata secondo i seguenti criteri:\nLo spettro generato da un arco viene detto spettro d'arco ed \u00e8 dovuto all'atomo normale eccitato, mentre i diversi livelli di energia implicati con l'utilizzo della scintilla generano quello che viene definito spettro di scintilla, dovuto invece all'atomo ionizzato.\nI tipi di scarica che trovano maggior impiego a livello analitico sono l'arco continuo in corrente continua, l'arco in corrente alternata, l'arco intermittente in corrente continua e la scintilla ad alta tensione, quest'ultima l'unica capace di eccitare tutti gli atomi eccetto quelli dei gas nobili. I circuiti delle moderne strumentazioni permettono contemporaneamente di potere realizzare vari tipi di scariche.\nUn monocromatore permette di isolare una singola lunghezza d'onda utile per l'analisi quantitativa. Il rivelatore utilizzato \u00e8 un fotomoltiplicatore associato a un condensatore d'integrazione.\nFiamma.\nLa fiamma, col suo contenuto energetico derivante dalla reazione esotermica tra combustibile e comburente, \u00e8 una sorgente adatta a produrre l'atomizzazione e l'eccitazione utile per l'analisi in emissione. Emette anche un debole spettro continuo, compensabile con l'utilizzo di un riferimento. In base al tipo di analita da esaminare, la tipologia di fiamma viene opportunamente scelta tenendo conto di parametri quali la temperatura, la velocit\u00e0 di combustione, le propriet\u00e0 ossidoriducenti e l'intensit\u00e0 di emissione.\nLa tabella sotto riportata riassume le caratteristiche salienti delle fiamme pi\u00f9 utilizzate.\nLa successione dei fenomeni che avvengono durante la nebulizzazione del campione nella fiamma si pu\u00f2 cos\u00ec riassumere: evaporazione del solvente e formazione di aerosol solido/gas, fusione e formazione di aerosol fuso/gas, vaporizzazione con formazione di molecole, atomizzazione (dal cui decorso dipende l'analisi), ionizzazione (da minimizzare). La fase critica di questa serie di passaggi \u00e8 l'atomizzazione e occorre lavorare a una temperatura di compromesso per evitare l'insorgere di una massiva ionizzazione del campione.\nStrumentazione.\nIl bruciatore \u00e8 il dispositivo che genera la fiamma e immette contemporaneamente la soluzione contenente l'analita in forma nebulizzata. Esistono due tipi di bruciatori: bruciatori a \"regime turbolento\" e bruciatori \"laminari\". I bruciatori a regime turbolento, gli unici che consentono l'utilizzo di ossigeno puro quale comburente, realizzano la miscelazione di combustibile, comburente e analita dirrettamente al momento stesso di reagire in prossimit\u00e0 dell'ugello. Tra i vantaggi figurano la sicurezza d'uso (mancanza di ritorno di fiamma) e il totale utilizzo della soluzione in esame. Di contro, la fiamma \u00e8 piuttosto disomogenea e ricca di disturbo ottico, mentre il diverso volume delle gocce prodotte nell'aerosol porta ad atomizzazione non completa con conseguente abbassamento della sensibilit\u00e0. I bruciatori laminari attuano invece una premiscelazione dei tre componenti destinati alla fiamma, selezionando solo le gocce pi\u00f9 fini (centesimi di nanolitro) che evaporeranno in fiamma rapidamente e in modo omogeneo dando origine a una ben definita zona di atomizzazione. L'inconveniente consiste nell'abbassamento di sensibilit\u00e0 dovuto all'immissione di una piccola quantit\u00e0 di soluzione (meno del 10%).\nI moderni spettrometri utilizzati permettono di lavorare sia in emissione che in assorbimento; un monocromatore permette di isolare la riga analitica, mentre il rivelatore \u00e8 costituito da un fotomoltiplicatore. Se l'emissione \u00e8 di tipo fluorescente, si pu\u00f2 realizzare la spettroscopia di emissione atomica in fluorescenza apportando piccole modifiche strumentali che consentano il rilevamento del segnale in posizione ortogonale rispetto alla direzione in cui avviene l'eccitamento e la separazione del segnale di fluorescenza dovuto all'analita da quello emesso dalla fiamma.\nPlasma.\nL'utilizzo di una sorgente al plasma accoppiato induttivamente (ICP-AES) \u00e8 caratterizzata dalle elevate temperature peculiari del plasma (6500-10000 K) che consentono di atomizzare o ionizzare ed eccitare quasi tutti gli elementi. I limiti di rivelabilit\u00e0 sono molto bassi e vanno da poche unit\u00e0 di \u03bcg/L fino a frazioni centesimali di \u03bcg/L. Il segnale risulta stabile e altamente riproducibile, con la possibilit\u00e0 di effettuare agevolmente analisi multicomponenti avendosi basse interferenze chimiche. I costi di uno spettrometro per ICP-AES sono maggiori, inoltre bisogna considerare anche i costi di funzionamento di una torcia al plasma."}
{"id": "2733757", "revid": "50267482", "url": "https://it.wikipedia.org/wiki?curid=2733757", "title": "Codice Urbani", "text": ""}
{"id": "2733758", "revid": "81195", "url": "https://it.wikipedia.org/wiki?curid=2733758", "title": "Fotometria di fiamma", "text": ""}
{"id": "2733759", "revid": "110157", "url": "https://it.wikipedia.org/wiki?curid=2733759", "title": "Niederkassel", "text": "Niederkassel (letteralmente \u00abKassel di Sotto\u00bb, in contrapposizione alla vicina Oberkassel \u2013 \u00abKassel di Sopra\u00bb) \u00e8 una citt\u00e0 della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU).\nNiederkassel si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2733760", "revid": "81195", "url": "https://it.wikipedia.org/wiki?curid=2733760", "title": "Spettrometria di emissione atomica", "text": ""}
{"id": "2733761", "revid": "1543377", "url": "https://it.wikipedia.org/wiki?curid=2733761", "title": "Le donne curiose (opera)", "text": "Le donne curiose, in tedesco Die neugierigen Frauen, \u00e8 un'opera in tre atti di Ermanno Wolf-Ferrari, su libretto di Luigi Sugana tratto dalla commedia omonima di Carlo Goldoni.\nLa prima rappresentazione avvenne al Teatro Cuvilli\u00e9s di Monaco di Baviera il 27 novembre 1903 nella versione in tedesco, opera di Hermann Teibler; mentre la prima rappresentazione in lingua italiana fu a New York il 3 gennaio 1912, con la direzione di Arturo Toscanini, con Antonio Scotti e Geraldine Farrar.\nTrama.\nAlcune donne sono insospettite dal fatto che i loro mariti vogliano stare tra di loro senza compagnia femminile e li spiano, scoprendo alla fine che la riunione sospetta era un'innocua cena tra uomini.\nStile.\nLo stile delle \"Donne curiose\" \u00e8 chiaramente riconducibile a Mozart, anche se l'influenza sia dei \"Maestri cantori\" che di \"Falstaff\" \u00e8 evidente. L'orchestra \u00e8 relativamente piccola e per certi aspetti la sua gestione richiama un'epoca in cui i motivi conduttori erano poco noti. La musica si distingue per la semplicit\u00e0 lirica e la variet\u00e0 ritmica. Il carattere prevalente \u00e8 quello dell'improvvisazione, che ben si adatta all'esile racconto di innocui intrighi che accompagna. Ci sono diversi numeri facilmente riconoscibili: il trio nel primo atto, il quartetto nel secondo, il monologo d'amore di Rosaura e le pagine seguenti di semplicit\u00e0 quasi mozartiana, il preludio all'ultimo atto, il coro a barcarola e l'ensemble finale. Non c'\u00e8 grande intensit\u00e0 emotiva, n\u00e9 profondit\u00e0 intellettuale."}
{"id": "2733763", "revid": "1573940", "url": "https://it.wikipedia.org/wiki?curid=2733763", "title": "Rheinbach", "text": "Rheinbach \u00e8 una citt\u00e0 della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU).\nRheinbach si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2733765", "revid": "1442080", "url": "https://it.wikipedia.org/wiki?curid=2733765", "title": "Lotta libera ai Giochi della XXIX Olimpiade - 72 kg femminile", "text": "La Categoria 72\u00a0kg \u00e8 stata la quarta e ultima categoria di peso alle Olimpiadi di Pechino 2008. Hanno partecipato 16 atlete.\nLe gare si sono svolte il 17 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2733766", "revid": "224230", "url": "https://it.wikipedia.org/wiki?curid=2733766", "title": "Jos\u00e9 Mo\u00f1ino, conte di Floridablanca", "text": ""}
{"id": "2733767", "revid": "110157", "url": "https://it.wikipedia.org/wiki?curid=2733767", "title": "Eitorf", "text": "Eitorf \u00e8 un comune di 19.615 abitanti della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU)."}
{"id": "2733773", "revid": "339392", "url": "https://it.wikipedia.org/wiki?curid=2733773", "title": "Imperial Theatre", "text": ""}
{"id": "2733774", "revid": "204391", "url": "https://it.wikipedia.org/wiki?curid=2733774", "title": "Farmaci antimicotici", "text": ""}
{"id": "2733775", "revid": "110157", "url": "https://it.wikipedia.org/wiki?curid=2733775", "title": "Much", "text": "Much \u00e8 un comune di 15.037 abitanti della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU)."}
{"id": "2733776", "revid": "204391", "url": "https://it.wikipedia.org/wiki?curid=2733776", "title": "Farmaco antimicotico", "text": ""}
{"id": "2733778", "revid": "181699", "url": "https://it.wikipedia.org/wiki?curid=2733778", "title": "Moharebeh", "text": "Moharebeh (\u0645\u062d\u0627\u0631\u0628\u0629) (o anche muharebeh ) \u00e8 un delitto previsto dalla Sharia iraniana che punisce chiunque ponga in essere un'offesa contro l'Islam o lo Stato (artt. dal 183 al 195 del codice penale iraniano). Il significato letterale di \"moharebeh\" \u00e8 quello di \"lotta\", giacch\u00e9 esprime il concetto di \"guerra contro Dio\".\nSanzioni.\nLa condanna per moharebeh pu\u00f2 prevedere quattro tipo di punizioni: esecuzione capitale, amputazione incrociata degli arti, crocifissione e/o esilio, sebbene si ricorra maggiormente alla pena di morte.\nCasi celebri di condanna.\nIl 16 luglio 2007 i giornalisti Adnan Hassanpour e Hiwa Boutimar sono stati condannati a morte perch\u00e9 ritenuti colpevoli di \"moharebeh\", per aver pubblicato degli articoli critici contro il governo. La sentenza \u00e8 stata in seguito sospesa in attesa di riesame."}
{"id": "2733781", "revid": "28592", "url": "https://it.wikipedia.org/wiki?curid=2733781", "title": "Th\u00e9\u00e2tre imp\u00e9rial du Ch\u00e2telet", "text": ""}
{"id": "2733783", "revid": "110157", "url": "https://it.wikipedia.org/wiki?curid=2733783", "title": "Neunkirchen-Seelscheid", "text": "Neunkirchen-Seelscheid \u00e8 un comune di 20.769 abitanti della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU)."}
{"id": "2733786", "revid": "110157", "url": "https://it.wikipedia.org/wiki?curid=2733786", "title": "Ruppichteroth", "text": "Ruppichteroth \u00e8 un comune di 10.770 abitanti della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU)."}
{"id": "2733787", "revid": "110157", "url": "https://it.wikipedia.org/wiki?curid=2733787", "title": "Swisttal", "text": "Swisttal \u00e8 un comune di 18.280 abitanti della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU)."}
{"id": "2733788", "revid": "22356", "url": "https://it.wikipedia.org/wiki?curid=2733788", "title": "Keraterpeton galvani", "text": ""}
{"id": "2733790", "revid": "671029", "url": "https://it.wikipedia.org/wiki?curid=2733790", "title": "Regno del Laos", "text": "Il Regno del Laos (in lingua lao: \u0e9e\u0ea3\u0eb0\u0ea3\u0eb2\u0e8a\u0ead\u0eb2\u0e99\u0eb2\u0e88\u0eb1\u0e81\u0ea5\u0eb2\u0ea7, traslitterato: \"Phra Ratcha Anachak Lao\"; in lingua francese: \"Royaume du Laos\") fu uno Stato asiatico che nacque nel 1947 e dur\u00f2 fino al dicembre 1975, quando i comunisti del movimento Pathet Lao rovesciarono il governo e crearono la Repubblica Popolare Democratica del Laos. Fu istituito come parte della colonia dell'Unione Francese, diventando uno stato sovrano nel 1953, quando la Francia concesse l'indipendenza al Paese con il Trattato Franco-Laotiano.\nTutti gli anni che seguirono furono insanguinati da una guerra civile che divenne parte della guerra del Vietnam. La guerra civile laotiana fu chiamata \"guerra segreta\" per il ruolo che vi ebbero gli Stati Uniti, costretti ad agire nell'ombra nel Laos dopo che la Conferenza di Ginevra del 1954 ne aveva dichiarato la neutralit\u00e0 nella crisi vietnamita. Le aree del Laos controllate dai nord-vietnamiti (pi\u00f9 ancora che quelle da costoro militarmente occupate soprattutto nella regione nord-orientale dello Stato, adiacenti al confine tonchinese) vennero sottoposte ad anni di intensi bombardamenti aerei, e la guerra segreta fu la pi\u00f9 grande campagna di bombardamenti statunitensi dai tempi della II guerra mondiale. Nel corso della sua breve storia, il regno ebbe diverse compagini governative, ma mai fu trovato un accordo che consentisse l'unit\u00e0 nazionale.\nStoria.\nAntefatti.\nIl territorio dell'odierno Laos era stato parte del Regno laotiano di Lan Xang tra il XIV secolo e l'inizio del XVIII, quando Lan Xang si frantum\u00f2 e si formarono i regni di Lan Xang Luang Prabang e di Lan Xang Vientiane nel 1707, e a sud il Regno di Champasak nel 1713. I tre regni vennero assoggettati tra il 1778 ed il 1781 dal Siam, l'odierna Thailandia, che ne fece degli Stati vassalli e si annett\u00e9 il vasto territorio dell'altopiano di Korat, l'odierno Isan. La ribellione del re di Vientiane Anouvong, nel 1826, si concluse dopo tre anni con l'esecuzione del sovrano, la distruzione di Vientiane, la deportazione di diverse centinaia di migliaia di laotiani nelle zone disabitate dell'Isan e l'annessione al Siam del Regno di Vientiane. Dopo tale annessione, il Regno di Luang Prabang torn\u00f2 ad essere il solo Regno di Lan Xang, che continuava ad essere un vassallo siamese.\nNel XIX secolo esplose nel sudest asiatico il fenomeno della colonizzazione da parte delle potenze francesi e britanniche, che assoggettarono tutti i paesi dell'area ad eccezione del Siam. I francesi conquistarono dapprima il Vietnam e la Cambogia, poi nel 1893 costrinsero il Siam a cedere i territori sulla riva sinistra del Mekong al neonato Protettorato francese del Laos, con capitale a Vientiane. Il paese riunificato in una formale repubblica venne ufficialmente chiamato Laos, traslitterazione in lingua francese del termine Lao (\u0ea5\u0eb2\u0ea7), e fu diviso in 10 province; Il Regno di Luang Prabang fu affidato al locale re Sisavang Vong, al quale venne concesso il potere legislativo sulla provincia locale ma non il controllo dell'esercito, che restava in mano ai francesi.\nNel 1898, il paese venne inserito nell'Indocina Francese, creata nel 1887. Nel 1904 vennero tolti al Siam ed annessi anche i territori oltre-Mekong dell'odierna Provincia di Xaignabouli e della parte occidentale del Principato di Champasak, che venne trasformato in una provincia di cui fu nominato governatore lo stesso principe. Questa situazione rimase pressoch\u00e9 inalterata per i decenni successivi, il Paese venne pacificato ed usato principalmente come Stato cuscinetto per proteggere i territori francesi da eventuali incursioni della vicina India britannica.\nSeconda guerra mondiale.\nLo scoppio della seconda guerra mondiale cambi\u00f2 gli equilibri nella regione, soprattutto dopo l'invasione tedesca della Francia, che indebol\u00ec il governo dell'Indocina Francese privandolo di gran parte dei rifornimenti. Ne approfitt\u00f2 dapprima l'Impero del Giappone, che a fine estate del 1940 dispieg\u00f2 le proprie truppe in gran parte dell'Indocina francese con il permesso delle autorit\u00e0 nominate dal Governo di Vichy, che preserv\u00f2 in tal modo la sovranit\u00e0 francese sui territori. Fu poi la volta del governo nazionalista di Bangkok, che provoc\u00f2 alla fine del 1940 la guerra franco-thailandese, al termine della quale recuper\u00f2 con l'aiuto dei giapponesi parte dei territori laotiani ceduti ai francesi all'inizio del secolo.\nLa perdita dei territori oltre il Mekong provoc\u00f2 l'indignazione della corte di Luang Prabang, a cui i francesi avevano garantito la salvaguardia delle terre laotiane nell'ambito del protettorato. I francesi dovettero ammettere le ragioni di re Sisavang Vong, e al regno-provincia di Luang Prabang furono annesse le province di Vientiane, Xiangkhoang e Luang Namtha, che si aggiunsero a quelle di Ph\u00f4ngsali e Houaphan cedute nei decenni precedenti. Il trattato con cui furono annesse le province comprendeva un buon margine di autonomia per l'ingrandito regno, ed in questa fase si mise in evidenza il vicer\u00e9 Phetsarath, che diede un'eccellente organizzazione all'amministrazione e alle istituzioni laotiane. Per fronteggiare la propaganda anti-francese che i thailandesi infiltravano in Laos, le autorit\u00e0 coloniali promossero a partire dal 1941 la formazione di gruppi patriottici laotiani.\nQuando le sorti del conflitto furono sfavorevoli per le potenze dell'Asse, dal dicembre del 1944 truppe della Francia Libera del generale Charles de Gaulle, che aveva coagulato le forze della resistenza francese, vennero paracadutate in Laos per fronteggiare i giapponesi, che risposero occupando il Paese il 9 marzo 1945 e obbligando i francesi ad organizzarsi nella giungla. Le truppe giapponesi costrinsero l'8 aprile il re Sisavang Vong a proclamare l'indipendenza sotto la protezione di Tokyo; il sovrano firm\u00f2 controvoglia, inviando il figlio ed erede, principe Savang Vatthana a presentare formale protesta, perch\u00e9 avrebbe preferito il controllo francese a quello giapponese.\nFormazione del regno ed indipendenza dalla Francia.\nIl tracollo giapponese nel conflitto mondiale port\u00f2 al ritiro delle truppe dal Laos nell'agosto del 1945 e Phetsarath, che era stato nominato dai giapponesi primo ministro, annunci\u00f2 di propria iniziativa che il Paese confermava il proclama di indipendenza. Al rifiuto del sovrano di avallare il comunicato di Phetsarath. nell'autunno del 1945 fu instaurata in Laos un'effimera Repubblica retta dal movimento patriottico Lao Issara, che detronizz\u00f2 il re Sisavang Vong.\nLe truppe francesi, riorganizzatesi nelle aree rurali, ripresero nel 1946 il controllo del Paese, che divenne parte della neonata Unione Francese, mentre il direttivo di Lao Issara si rifugi\u00f2 in Thailandia, dove organizz\u00f2 un governo in esilio. Il Regno del Laos fu proclamato l'11 maggio 1947, il giorno in cui re Sisavang Vong, rimesso sul trono dai francesi, promulg\u00f2 la nuova Costituzione. Il Trattato Franco-Laotiano del 1953 garant\u00ec l'indipendenza del Laos e negli anni che seguirono tre movimenti politici si contesero il potere: i neutralisti del principe Souvanna Phouma, i conservatori filo-occidentali del principe Boun Oum di Champassak, e i comunisti del Fronte Patriottico del Lao, denominato Pathet Lao, appoggiato dal Vietnam del Nord e guidato dal principe Souphanouvong e dal futuro segretario del Partito Comunista Laotiano, Kaysone Phomvihane.\nGuerra civile laotiana.\nL'indipendenza del Regno del Laos fu sancita con la Conferenza di Ginevra del 1954. A capo del nuovo governo fu posto il principe Souvanna Phouma, che per tutta la durata del regno si sarebbe adoperato inutilmente per raggiungere l'unit\u00e0 nazionale. Dopo l'ottenimento dell'indipendenza, la storia del regno fu contrassegnata dalla sanguinosa guerra civile laotiana, profondamente intrecciata alla vicina crisi vietnamita, che avrebbe portato all'esplosione della guerra del Vietnam. Entrambi i conflitti sarebbero durati fino al 1975.\nDurante la guerra, il governo fu quasi sempre finanziato dagli Stati Uniti, mentre la guerriglia comunista ricevette il supporto del Vietnam del Nord e dell'Unione Sovietica. Fra gli altri stati che supportarono il governo reale, i pi\u00f9 importanti furono la Francia, l'Australia, la Birmania, la Thailandia ed il Giappone. L'Esercito di Liberazione Laotiano organizzato e addestrato dai Nordvietnamiti ed emanazione del Pathet Lao, che, dal 1949, con l'appoggio nordvietnamita aveva occupato i distretti di Sam Neua e Sam Teua, nel nord-est del Laos a ridosso del confine nordvietnamita, in rotta col governo si insedi\u00f2 nella piana delle giare, un vasto altopiano del nord in posizione strategica tra Vientiane, Louang Phrabang e il confine nordvietnamita. In conseguenza delle decisioni assunte a Ginevra nella primavera 1954 il primo ministro Souvanna Phouma avanz\u00f2 proposte di collaborazione al capo del Pathet Lao, il suo fratellastro Souphanouvong, nonostante le riserve del principe Boun Oum, capo della destra laotiana, ma le offerte non incontrarono l'interesse del capo comunista, che nel maggio 1957 (29/07) tent\u00f2, invece, un colpo di mano per l'occupazione militare di Louang Phrabang e Vientiane, e soltanto dopo il fallimento dell'iniziativa militare accett\u00f2, nel novembre 1957 (18/11), di formare un governo di coalizione col neutralista Souvanna Phouma, restando escluso dall'accordo Boun Oum. Nello stesso 1957, prese le misure al capo del Pathet Lao e consapevoli del legame tra l'organizzazione comunista laotiana e quella nordvietnamita, gli americani si impegnarono a sostenere una forza di 7.000 guerriglieri anti-comunisti della locale etnia hmong, al comando del ten. col. Vang Pao, che, coi suoi uomini, sarebbe diventato quasi leggendario, operando costantemente in prossimit\u00e0 delle aree occupate dai comunisti, ripetutamente respingendone le offensive e ripetutamente liberando dalla presenza di questi la strategica e contesa piana delle Giare e costituendo per anni un ostacolo pressoch\u00e9 insuperabile per le forze dell'esercito nordvietnamita e del Pathet Lao nel settore.\nUn governo di unit\u00e0 nazionale fu varato nel 1958 ma dur\u00f2 pochi mesi. Il primo ministro Souvanna Phouma giunse subito dopo ad un accordo con il fratellastro, principe Souphanouvong, con il quale il Pathet Lao si assicur\u00f2 due ministeri nel nuovo governo, quello per la Ricostruzione e l'Urbanizzazione e quello per le Belle Arti e la Religione. La prevista integrazione di un contingente di 1.500 miliziani Pathet Lao nell'Esercito Reale Laotiano, criticata dai consiglieri americani, che minacciarono il taglio dei fondi da parte del Congresso, fall\u00ec per l'ammutinamento dei reparti, al termine del quale soltanto 600 uomini si unirono alle truppe regolari, mentre 900 ripararono oltre il confine nordvietnamita: fallita l'integrazione dei reparti su ordine di Souphanouvong, il principe e il suo compagno esponente del Pathet Lao nella compagine governativa Vong Vichit vennero imprigionato ma fuggirono poco dopo insieme ai militari incaricati di sorvegliarli.\nCoinvolgimento nella guerra del Vietnam.\nNel 1959, le truppe di Hanoi iniziarono la costruzione del sentiero di Ho Chi Minh, buona parte del quale attraversava il territorio montuoso laotiano, che venne usato per permettere alle truppe nord-vietnamite di infiltrarsi nella Repubblica del Vietnam e di aiutare il locale Fronte di Liberazione Nazionale. Tale opera port\u00f2 all'aggravamento del conflitto laotiano e contribu\u00ec allo scoppio della guerra del Vietnam. Il sentiero sarebbe stato oggetto, a partire dal 1964, di una serie devastante di bombardamenti statunitensi in Laos, comparabili all'insieme di tutti quelli che sconvolsero l'Europa nella seconda guerra mondiale. Nel 1959 mor\u00ec Sisavang Vong, molto amato dal popolo, e gli succedette il figlio Savang Vatthana, privo dell'ascendente e del carisma del padre.\nNell'agosto del 1960, le forze speciali del neutralista capitano dell'Esercito Reale Kong Le misero in atto un incruento colpo di stato a Vientiane. Kong Le richiese ed ottenne, con l'appoggio del popolo cittadino, la rimozione del primo ministro conservatore Tiao Somsanith e il reintegro a tale carica di Souvanna Phouma. Il colpo di Stato fu represso dalle truppe del generale Phoumi Nosavan, gi\u00e0 Ministro della Difesa schierato al fianco del Primo ministro Boun Oum (che a propria volta si era messo direttamente a capo delle truppe lealiste nelle province settentrionali, dove pi\u00f9 forte era la massiccia infiltrazione nord-vietnamita), legato al governo thailandese e alla CIA americana. Le truppe di Kong Le furono costrette al ritiro e si rifugiarono a nord, per qualche tempo congiungendosi alle forze del Pathet Lao e successivamente separandosi per unirsi, in parte, al Pathet Lao o per tornare a riunirsi alle forze armate del regno. Il re Savang Vatthana visit\u00f2 gli USA nel 1963, dove incontr\u00f2 il Presidente John Fitzgerald Kennedy.\nNegli anni successivi, le operazioni di guerra si fecero sempre pi\u00f9 drammatiche, complicate da laceranti rivalit\u00e0 all'interno delle Forze Armate laotiane e dalla presenza e circolazione delle truppe nord-vietnamite, che occuparono stabilmente alcune aree (in particolare 20\u00a0km\u00b2. intorno a Tchephone, in vicinanza del confine tra Laos, Sud-Vietnam e Nord-Vietnam al 17\u00ba parallelo), risolutamente contrastate dalle truppe scelte laotiane e dai loro comandanti, quali lo stesso gen. Phoumi N\u00f4savan, e soprattutto il gen. Vang Pao, comandante delle forze speciali reclutate principalmente tra le milizie dell'etnia Hmong, il gen. Thao Ma, paracadutista e Comandante della Royal Lao Air Force poi coinvolto in una disastrosa faida (apparentemente originata dalla convinzione di Thao Ma che gli aerei da carico dell'Aviazione Reale fossero surrettiziamente utilizzati per il trasporto di droga e, a seguito delle sue rimostranze, dalla sottrazione al suo comando di quegli stessi aerei) con lo Stato Maggiore Generale e in particolare col gen. Sourith Don Sasorith, il gen. Thao Ly (talora indicato anche come Thao Ty), anch'egli paracadutista e capo della polizia prima di essere riassegnato alle forze speciali, riducendo alla fame la popolazione del regno, e i bombardamenti si fecero sempre pi\u00f9 frequenti. La situazione si trascin\u00f2 fino al 1972, quando gli Stati Uniti tagliarono buona parte delle spese per i conflitti indocinesi e concentrarono il proprio intervento soprattutto sul vacillante Vietnam del Sud.\nFine del Regno.\nNel 1973, gli americani presero atto della piega sfarorevole del conflitto ed iniziarono a ritirarsi dopo la firma degli Accordi di pace di Parigi. Per salvarsi dalla capitolazione, il governo laotiano fece entrare nella propria compagine rappresentanti del Pathet Lao, che subito egemonizzarono la scena politica. Senza il supporto americano, le forze regolari laotiane si sfaldarono. Il principe Souphanouvong stil\u00f2 un piano per la ricostruzione del paese, che venne approvato all'unanimit\u00e0. Quando gli anticomunisti pi\u00f9 autorevoli si accorsero che le promesse di democrazia contenute in tale piano erano state disattese, fuggirono dal Paese.\nDopo la caduta di Saigon, il 30 aprile del 1975, anche in Laos fu spianata definitivamente la strada ai comunisti. I pochi esponenti politici del vecchio governo rimasti nel Paese consegnarono tutto il potere ai comunisti e fuggirono all'estero assieme allo Stato Maggiore dell'Esercito Reale e ai rappresentanti dell'esercito irregolare hmong. Nel giro di due mesi, il Pathet Lao prese possesso dell'intero Paese ed il suo esercito entr\u00f2 in agosto in una Vientiane quasi deserta. Per alcuni mesi le promesse di moderazione dei vertici comunisti in nome dell'unit\u00e0 nazionale furono rispettate, ma in dicembre la situazione precipit\u00f2. Il 2 dicembre 1975, re Savang Vatthana fu costretto ad abdicare e venne istituita la Repubblica Democratica Popolare del Laos, venne eletto presidente Souphanouvong e primo ministro Kaysone Phomvihane, leader dell'area pi\u00f9 radicale del Pathet Lao, il Partito Rivoluzionario del Popolo Lao.\nConseguenze dell'ascesa al potere dei comunisti.\nVenne dato il via ad una serie di epurazioni e deportazioni nei campi di rieducazione, dove molti degli ex oppositori trovarono la morte o vennero tenuti segregati per anni. Quella parte degli intellettuali e uomini d'affari che avevano appoggiato il vecchio governo, a loro volta fuggirono dal Laos. Lo stesso re Savang Vatthana venne arrestato nel 1977 assieme a tutta la famiglia reale ed internato nel campo di rieducazione di Xam Neua, nel nord del paese, dove mor\u00ec in data imprecisata.\nIl nuovo governo tagli\u00f2 i legami politico-economici con tutti i Paesi vicini ad eccezione del Vietnam del Nord, con cui fu stipulato un trattato di amicizia. Tale trattato permetteva ai nord-vietnamiti di posizionare truppe in Laos e di avere consulenti nell'esercito, nel governo e nell'economia.\nGli oltre 30.000 Hmong che avevano aiutato gli americani furono considerati dei traditori ed insieme a migliaia di altri connazionali lasciarono in massa il paese, rifugiandosi in campi profughi in Thailandia. Secondo fonti americane, sono state pi\u00f9 di 100.000 le vittime hmong della persecuzione del governo laotiano mentre, a tutto il 2000, furono 169.000 i hmong che riuscirono a rifugiarsi negli USA.\nDelle oltre 2 milioni di tonnellate di bombe sganciate nel Laos durante la guerra civile tra il 1964 ed il 1973, circa il 30% rimasero temporaneamente inesplose. Si calcola che dal 1973 le esplosioni di tali bombe siano costate la vita ad oltre 12.000 persone. Nel 2006, a 33 anni dalla fine dei bombardamenti, e dopo anni che tali bombe venivano fatte brillare, furono 59 le vittime ufficiali di nuove esplosioni.\nStruttura dell'Esercito Reale.\nIl Regno del Laos era diviso in cinque distretti militari. Le Forze Armate, divise in Esercito, Marina ed Aviazione, erano sotto il diretto comando del ministro della Difesa. Gli Stati Uniti finanziarono la Marina Militare Laotiana con una ventina di imbarcazioni per il pattugliamento fluviale e sessantadue mezzi anfibi. Tra il 1962 ed il 1971 gli USA profusero circa 550 milioni di dollari in assistenza militare, senza includere il costo degli equipaggiamenti e degli addestratori per le forze irregolari e para-militari."}
{"id": "2733792", "revid": "110157", "url": "https://it.wikipedia.org/wiki?curid=2733792", "title": "Wachtberg", "text": "Wachtberg \u00e8 un comune di 20.117 abitanti della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU)."}
{"id": "2733794", "revid": "1573940", "url": "https://it.wikipedia.org/wiki?curid=2733794", "title": "Sportverein Muttenz 1921", "text": "Lo Sportverein Muttenz 1921 \u00e8 una societ\u00e0 calcistica svizzera, con sede a Muttenz, nel Canton Basilea Campagna.\nFondata nel 1921 come indica anche il nome, ha raggiunto come massimo risultato il primo posto nel campionato di Prima Lega 1978-79, pur non accedendo alla categoria superiore in quanto sconfitto negli spareggi promozione dal FC Ibach. Il punto pi\u00f9 basso viene raggiunto pochi anni dopo, nel 1984, con la retrocessione in Terza Lega, dalla quale ha saputo rialzarsi rapidamente.\nAttualmente milita nella Seconda Lega interregionale, campionato di quinta divisione."}
{"id": "2733795", "revid": "110157", "url": "https://it.wikipedia.org/wiki?curid=2733795", "title": "Windeck", "text": "Windeck \u00e8 un comune di 20.670 abitanti della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU)."}
{"id": "2733796", "revid": "628767", "url": "https://it.wikipedia.org/wiki?curid=2733796", "title": "Augusta di Brunswick-Wolfenb\u00fcttel", "text": "Biografia.\nAugusta era la figlia maggiore di Carlo Guglielmo Ferdinando, duca di Brunswick, e di Augusta di Hannover, principessa di Gran Bretagna. Sua sorella era Carolina di Brunswick, moglie di Giorgio IV del Regno Unito.\nMatrimonio e discendenza.\nIl 15 ottobre 1780 a Braunschweig, all'et\u00e0 di quindici anni, Augusta spos\u00f2 il principe e duca Federico Guglielmo Carlo di W\u00fcrttemberg, uno degli eredi presuntivi al trono ducale di W\u00fcrttemberg, essendo egli il figlio maggiore del duca Federico II Eugenio.\nAugusta diede al marito quattro figli:\nVita matrimoniale.\nIl Duca aveva delle tendenze omosessuali, essendo quantomeno bisessuale; egli era infatti sempre attorniato da una nutrita corte di giovani nobiluomini.\nPoco tempo dopo il matrimonio, i novelli sposi si trasferirono in Finlandia e a San Pietroburgo. Il cognato di Federico era lo zarevic russo Pavel Petrovi\u010d; il Duca ricevette quindi l'incarico di governatore dei territori imperiali in Finlandia e quindi egli prese residenza a Vyborg, sede amministrativa della Finlandia orientale.\nFederico fu violento nei confronti di Augusta e, durante una visita in Russia nel dicembre 1786, quest'ultima fugg\u00ec fin negli appartamenti dell'imperatrice Caterina II, suocera della sorella di Federico, Maria Feodorovna, nata Sofia Dorotea di W\u00fcrttemberg. Caterina offr\u00ec asilo ad Augusta e scrisse a Federico pregandolo di lasciare la corte russa. Quando Maria Feodorovna protest\u00f2 per il trattamento riservato al fratello, Caterina le scrisse una breve lettera:\nIl padre di Augusta era per\u00f2 meno incline ad ascoltare le richieste della figlia, e cos\u00ec le rifiut\u00f2 la sua istanza di divorzio; in compenso, Caterina offr\u00ec ad Augusta di risiedere in una delle sue residenze imperiali a Lohde, il castello di Koluvere, nel distretto di Kullamaa, a Sud-Ovest di Tallinn, in Estonia. Venne affidata quindi alla custodia dell'ex maestro di caccia Wilhelm von Pohlmann (9 aprile 1727 \u2013 22 gennaio 1796), che si avvantaggi\u00f2 ben presto della sua posizione ed inizi\u00f2 una relazione sessuale con la protetta; non si sa con esattezza se essa fosse consenziente oppure fosse stata obbligata, ma ben presto rimase incinta di Wilhelm.\nIl 27 settembre 1788, all'et\u00e0 di ventitr\u00e9 anni, Augusta entr\u00f2 prematuramente in travaglio, partorendo cos\u00ec un figlio morto e andando incontro ad una emorragia; timoroso che sia la nascita illegittima che la sua relazione con la Duchessa venissero scoperte, von Pohlman si rifiut\u00f2 di chiamare un dottore o qualunque altro aiuto medico, cos\u00ec Augusta mor\u00ec per l'eccessiva perdita di sangue. Venne quindi frettolosamente sepolta in una tomba anonima nella chiesa di Koluvere e la sua morte venne annunciata a Caterina di Russia ed ai suoi genitori in una breve missiva, in cui le cause del decesso erano indicate nella rottura di un vaso sanguigno. Per molti anni a seguire si registrarono suoi avvistamenti, ma nessuno di questi si rivel\u00f2 veritiero; le circostanze della sua morte vennero alla luce solo anni dopo, quando il figlio maggiore investig\u00f2 sulla questione, riesumando il corpo della madre. Il castello e le terre di Koluvere vennero concesse al conte Frederik Vilhelm Buxhoevden.\nNel 1797 Federico spos\u00f2 la cugina di Augusta, Carlotta, principessa reale, figlia maggiore di Giorgio III del Regno Unito."}
{"id": "2733797", "revid": "1573940", "url": "https://it.wikipedia.org/wiki?curid=2733797", "title": "Cai Yun", "text": "Nei precedenti Giochi olimpici, ad Atene 2004, la coppia cinese era uscita ai quarti nel torneo del Doppio, sconfitti dai danesi Jens Eriksen e Martin Lundgaard Hansen.\nCon il connazionale ha conquistato anche quattro titoli mondiali di cui tre consecutivi, oltre ad un terzo posto."}
{"id": "2733801", "revid": "1573940", "url": "https://it.wikipedia.org/wiki?curid=2733801", "title": "Fu Haifeng", "text": "Nei precedenti Giochi olimpici, ad Atene 2004, la coppia cinese era uscita ai quarti nel torneo del Doppio, sconfitti dai danesi Jens Eriksen e Martin Lundgaard Hansen."}
{"id": "2733804", "revid": "210936", "url": "https://it.wikipedia.org/wiki?curid=2733804", "title": "Tracey Ullman Show", "text": ""}
{"id": "2733812", "revid": "124123", "url": "https://it.wikipedia.org/wiki?curid=2733812", "title": "Mauro Sarni", "text": "Carriera.\n\u00c8 il 1985 quando per Sarni si apre il sipario del bodybuilding, con il Grand Prix di Garbagnate. Il terzo posto alla prima competizione, \u00e8 il suo. Nel giugno del 1986 con il Campionato Nord Italia FIACF, giunge sesto nella categoria dei mediomassimi. L'anno seguente \u00e8 al terzo posto nel Campionato Lombardo, quarto nel Grand Prix di Ponte Ligure, secondo nel Grand Prix nazionale citt\u00e0 di Piacenza. Vince il Grand Prix di Ivrea ed \u00e8 sesto nel Campionato Italiano. Nel 1988 \u00e8 quinto al Trofeo Sport, terzo classificato nella categoria mediomassimi.\nNel 1990 Sarni passa a competere nella Federazione NABBA, vince nel Grand Prix di Padova, primo assoluto nel Campionato Nord Italia, primo assoluto nel Campionato Italiano e vincitore assoluto nel Campionato Europeo.\nCon l'approdo al professionismo, conquista il 5\u00ba posto al Campionato Europeo NABBA. Subito dopo si classifica 2\u00ba al campionato Mondiale, cominciando cos\u00ec a gareggiare nel circuito professionistico IFBB, in America.\nNel 1992 Sarni partecipa al 'Niagara Falls' conquistando il 7\u00ba posto. Quindi al Grand Prix di Chicago, con ancora un 7\u00ba posto e alla 'Night of Champions', dove giunge ottavo. In seguito, in breve tempo si confronta con professionisti del calibro di Bob Paris e Albert Beckles. La sua apparizione in America fu una novit\u00e0 per fotografi e giornalisti, tanto da ricevere proposte per l'utilizzo della sua immagine. Riviste americane del settore come \"Flex\", \"Muscle and fitness\", \"Muscular development\" e \"Muscle mag\" si interessarono all'aspetto e alla attivit\u00e0 professionistica di Mauro Sarni.\nNel 1993 Sarni conquista il primo posto al 'Grand Prix Italia'. Arriva 7\u00b0 al 'Grand Prix di Pittsburgh', 4\u00b0 al 'Grand Prix di Chicago', vince il 'Niagara Falls PRO Invitational' e conquista ancora un 7\u00ba posto per 'The night of Champions' a New York. Si qualifica anche per Mr. Olympia. Al 'Mr Olympia' si dovette confrontare con campioni quali Dorian Yates, Kevin Levrone, Flex Wheeler, Paul Dillet, Shawn Ray, Charles Clairmonte. Si qualificher\u00e0 16\u00b0\nIl 1994 vede Sarni impegnato nel tour europeo. Al 'Grand Prix England - IFBB' si classifica 11\u00ba. Decimo posto invece per il 'Grand Prix of Germany - IFBB' e nono per il 'Grand Prix of Spain - IFBB'. A queste competizioni parteciparono nuovamente campioni della levatura di Kevin Levrone, Dorian Yates, Porter Cottrell, Paul Dillett, Charles Clairmonte, Sonny Schimdt.\nSarni partecipa anche nel 1995 al 'Niagara Falls Pro Invitational - IFBB'. Giunge 10\u00b0. Durante la 'Night of Champions - IFBB' \u00e8 16\u00b0.\nIl 1996 \u00e8 l'anno degli infortuni. Sarni si strappa il pettorale e il tensore della fascia lata. Traumi che gli impediranno di prepararsi a dovere per le gare importanti, ed essere sufficientemente competitivo. Sara' per lui un anno di allenamento modesto, di riposo e dedicato al progressivo recupero della forma fisica.\nNel 1997 Sarni partecipa al 'Canada Pro Cup - IFBB', qualificandosi al 10\u00ba posto.\nNel 1998 Sarni \u00e8 in gara alla IFBB Pro di San Francisco ed \u00e8 diciannovesimo. Alla competizione IFBB Night of the Champions del medesimo anno, giunge diciottesimo.\n1999: Partecipa al 'World Pro Championship - IFBB'. Si classificher\u00e0 11\u00b0 e sar\u00e0 questa la sua ultima competizione da professionista.\nSarni, ritiratosi dalle competizioni nel 1999, ha aperto una palestra nell'hinterland milanese, che porta il suo nome."}
{"id": "2733813", "revid": "125659573", "url": "https://it.wikipedia.org/wiki?curid=2733813", "title": "Sessismo", "text": "Il sessismo \u00e8 la tendenza a valutare la capacit\u00e0 o l'attivit\u00e0 delle persone in base al sesso ovvero ad attuare una discriminazione sessuale.\nGeneralizzazione e divisione.\nLe idee sessiste si manifestano in una sorta di essenzialismo secondo cui gli individui possono essere compresi e giudicati semplicisticamente in base ad alcune caratteristiche fisiche o del gruppo di appartenenza, in questo caso il gruppo \"maschi\" o \"femmine\".\nUn atteggiamento sessista si potrebbe manifestare con alcune convinzioni o pregiudizi, ad esempio:\nAnche le persone che in vari luoghi e periodi storici non rientravano \"fenotipicamente\" in un genere definito (intersessuali, ermafroditi o pseudoermafroditi) o che si rifiutavano di aderire al ruolo loro assegnato in base al sesso (transessuali sia uomini che donne, crossdresser e in alcuni casi gay e lesbiche) sono state e sono ancora oggi oggetto di discriminazioni che si possono leggere come discriminazioni sessiste, in quanto derivanti dalla necessit\u00e0 implicita, nella semplificazione sessista, di dividere nelle due categorie suddette: maschi e femmine.\nIn tutte le societ\u00e0 conosciute, maschile e femminile sono definiti prima di tutto come generi sociali ben distinti. Il genere biologico (maschio o femmina) a volte da solo non basta per definire l'appartenenza a un genere.\nAll'opposto, l'antisessismo (vedere anche qui) \u00e8 l'idea del rifiuto della discriminazione tra i sessi. L'antisessismo sostiene che esiste un diritto alle differenze individuali e si pone delle domande sulla costruzione sociale dell'identit\u00e0 e dei ruoli di genere.\nLa discriminazione fondata sul sesso \u00e8 illegale in moltissimi paesi, tuttavia molti hanno leggi che danno diritti o privilegi maggiori a un genere piuttosto che ad un altro.\nDiscriminazione sessista verso le donne.\nIl sessismo contro le donne nella sua forma estrema \u00e8 conosciuto come misoginia, che significa \"odio verso le donne\". Tuttavia il termine \"sessismo\" viene coniato dalle femministe statunitensi verso la fine degli anni Sessanta in opposizione al termine \"misoginia\". Laddove infatti il termine \"misoginia\" rinvia a motivazioni psicologiche, il termine \"sessismo\" (coniato sulla falsariga di \"razzismo\"), vuole sottolineare il carattere sociale e politico di questo sistema: degli argomenti di tipo biologico (il sesso per le donne, il colore della pelle per i \"non-bianchi\"), sono stati storicamente usati per giustificare sistemi di discriminazione, subordinazione e devalorizzazione.\nCome hanno sottolineato Liliane Kandel e Marie-Jos\u00e8phe Dhavernas, coniando questo nuovo termine le militanti femministe intendevano ricusare nella discussione sulla dominazione di sesso (come in precedenza su quella di \"razza\"), ogni ricorso ad argomenti di tipo \"essenzialista\" o \"naturalista\". Se dunque, nell'uso corrente, il termine \"sessismo\" usualmente indica il \"sessismo verso le donne\", \u00e8 perch\u00e9 il termine stesso nasce nell'ambito delle lotte delle donne.\nForme di sessismo contro le donne possono ravvisarsi nella violenza di genere, nella discriminazione riguardo agli studi e al lavoro, nella differenza di retribuzione e nella segregazione in ambito lavorativo, nell'attribuzione del lavoro casalingo alle donne, nel diritto di voto nella questione delle mutilazioni genitali femminili, nella delega della genitorialit\u00e0, nel linguaggio e nell'educazione.\nUna forma di sessismo meno evidente, ma molto pervasivo, \u00e8 anche l'elogio della donna (il romantico \"eterno femminino\") incensata nel suo ruolo di madre, di sposa, di musa ispiratrice o di angelica presenza.\nSegregazione in ambito lavorativo.\nPer segregazione in ambito lavorativo si intende il fatto che le donne tendono ad occupare posizioni retributive inferiori (ad esempio, lavori \"part time\"): uno studio dell'Universit\u00e0 Bocconi mostra a esempio che le donne, pur percependo solo il 2% in meno rispetto ai colleghi uomini a parit\u00e0 di posizione lavorativa, ricoprono solo il 13% delle posizioni dirigenziali.\nSessismo e razzismo.\nAll'interno degli studi femministi si \u00e8 sviluppato negli ultimi anni un fondamentale filone di studi che indaga l'articolazione tra \"sessismo\" e \"razzismo\". Infatti \"sessismo\" e \"razzismo\", pur essendo due specifici sistemi di differenziazione e dominazione, condividono la naturalizzazione di rapporti socialmente costruiti.\nLe quote rosa.\nUna questione molto dibattuta \u00e8 quella delle quote rosa, ovvero quote minime di presenza femminile all'interno degli organi politici istituzionali elettivi e non. La richiesta delle quote rosa nasce dalla bassa percentuale di donne nel mondo della politica (e in ruoli di potere in generale). Vari paesi del mondo dove questa situazione di disparit\u00e0 \u00e8 pi\u00f9 accentuata (come l'India) stanno ricorrendo a strumenti legislativi per fissare le quote minime di presenza femminile nei rispettivi parlamenti. Anche in Italia si \u00e8 sviluppato il dibattito politico attorno al tema delle quote rosa, ma il disegno di legge presentato nel 2005 (dopo la bocciatura di un emendamento della legge elettorale) non \u00e8 stato mai definitivamente approvato.\nTuttavia, con legge del 12 luglio 2011 n. 120 (Modifiche al testo unico delle disposizioni in materia di intermediazione finanziaria, di cui al decreto legislativo 24 febbraio 1998, n. 58, concernenti la parit\u00e0 di accesso agli organi di amministrazione e di controllo delle societ\u00e0 quotate in mercati regolamentati) \u00e8 stata introdotta nel nostro ordinamento una importante disciplina per le \"quote rosa\" negli organi di amministrazione e controllo delle societ\u00e0 quotate. Successivamente con il D.P.R. del 30 novembre 2012, n. 251 recante \"Regolamento concernente la parit\u00e0 di accesso agli organi di amministrazione e di controllo nelle societ\u00e0, costituite in Italia, controllate da pubbliche amministrazioni, ai sensi dell'articolo 2359, commi primo e secondo, del codice civile, non quotate in mercati regolamentati, in attuazione dell'articolo 3, comma 2, della legge 12 luglio 2011, n. 120\" analoghe disposizioni sono state previste anche per le societ\u00e0 controllate dalla Pubblica Amministrazione.\nDiscriminazione sessista verso gli uomini.\nIl sessismo contro gli uomini nella sua forma estrema \u00e8 conosciuto come misandria, termine corrispondente a quello di \"misoginia\" e che indica un'avversione morbosa nei confronti del sesso maschile. Forme di sessismo contro gli uomini riguardano, ad esempio, il differente trattamento di fronte alla giustizia, oppure il mancato riconoscimento dei loro diritti riproduttivi."}
{"id": "2733814", "revid": "253269", "url": "https://it.wikipedia.org/wiki?curid=2733814", "title": "Mireille Darc", "text": "Biografia.\nNata a Tolone, frequent\u00f2 il Conservatorio d'Arte Drammatica della citt\u00e0 e si trasfer\u00ec quindi a Parigi nel 1959 per lavorare come modella e seguire i corsi di recitazione di Maurice Escande e Raymond Rouleau. Inizi\u00f2 ad apparire in piccole parti al cinema e si afferm\u00f2 in televisione con \"La Grande Bret\u00e8che\" (1960) e \"Hauteclair\" (1961). Sul grande schermo interpret\u00f2 per alcuni anni ruoli secondari, solitamente accanto ad attrici pi\u00f9 celebri o come unica interprete femminile di film gialli di netta prevalenza maschile in cui la sua capigliatura bionda a caschetto e i suoi lineamenti spesso imbronciati costituirono un elemento malizioso o ingenuo. \nIl primo ruolo di rilievo sul grande schermo fu nel film commedia \"I tre affari del signor Duval\" (1963), in cui interpret\u00f2 il ruolo della figlia di L\u00e9onard Monestier (Louis de Fun\u00e8s). Ma fu il regista Georges Lautner a lanciarla nel 1965 con il ruolo di protagonista nel film drammatico \"Galia\" (1965), cui segu\u00ec l'anno successivo il poliziesco \"Rififi internazionale\" (1966) di Denys de La Patelli\u00e8re, in cui l'attrice si afferm\u00f2 definitivamente grazie alla sua recitazione sfumatamente sensuale e al suo fisico androgino.\nSotto la direzione di Lautner, Mireille Darc interpret\u00f2 in tutto tredici film prevalentemente drammatici e polizieschi, disegnando personaggi anticonformisti e non privi di notazioni umoristiche. Durante gli anni sessanta, l'attrice lavor\u00f2 per diversi celebri registi, tra cui Jean-Luc Godard nel dramma \"Week-end, un uomo e una donna dal sabato alla domenica\" (1967), dove imperson\u00f2 efficacemente una moglie ambigua e indecisa.\nDurante le riprese del film \"Addio Jeff!\" (1969), la Darc si innamor\u00f2 del co-protagonista Alain Delon e tra i due nacque un sodalizio sentimentale e artistico che dur\u00f2 per quindici anni. L'attrice comparve in due dei maggiori successi di Delon, \"Borsalino\" (1970) e \"Borsalino and Co.\" (1974), e lo affianc\u00f2 in altre celebri pellicole poliziesche quali \"Esecutore oltre la legge\" (1974) e \"Per la pelle di un poliziotto\" (1981). La Darc dimostr\u00f2 notevole versatilit\u00e0 anche nella commedia, genere in cui vanno ricordati il film \"Alto, biondo e... con una scarpa nera\" (1972) e il suo \"sequel\" \"Il grande biondo\" (1974), entrambi diretti da Yves Robert e interpretati a fianco del comico Pierre Richard. Nella prima delle due pellicole, la Darc indossa un abito di Guy Laroche dall'audace scollatura sulla schiena, che dest\u00f2 sensazione presso il pubblico e contribu\u00ec a fare di lei uno dei sex symbol degli anni settanta.\nVerso la fine del decennio, la sua carriera entr\u00f2 in una fase di declino. L'attrice si distinse ancora in alcune commedie quali \"Mai prima del matrimonio\" (1982) di Daniel Ceccaldi, ma dovette interrompere l'attivit\u00e0 artistica in seguito a un grave incidente automobilistico e a un serio intervento chirurgico a cuore aperto. Ripresasi dai problemi di salute, si lasci\u00f2 tentare dalla regia con il dramma psicologico \"La Barbare\", che diresse nel 1989, mentre dagli anni novanta lavor\u00f2 prevalentemente per la televisione, sia come attrice sia come regista di telefilm e reportage.\nVita privata.\nDopo la fine della lunga relazione con Alain Delon (dal 1968 al 1983), fu compagna del giornalista e scrittore Pierre Barret, direttore dell'emittente radiofonica francese \"Europe 1\", morto di cancro il 17 ottobre 1988. Nel 1996 incontr\u00f2 l'architetto Pascal Desprez, che spos\u00f2 il 29 giugno 2002. Non ha mai avuto figli.\nNel 2005 l'attrice pubblic\u00f2 la propria autobiografia, \"Tant que battra mon coeur\", mentre nel 2006 fu insignita dal presidente francese Jacques Chirac della prestigiosa onorificenza della Legion d'Onore."}
{"id": "2733820", "revid": "767487", "url": "https://it.wikipedia.org/wiki?curid=2733820", "title": "Maybe I'm Dreaming", "text": "Maybe I'm Dreaming \u00e8 l'album di debutto del progetto musicale statunitense synthpop Owl City.\nPubblicato inizialmente il 16 dicembre 2008 come autoproduzione, \u00e8 uscito per l'etichetta discografica Universal il 23 febbraio 2009."}
{"id": "2733823", "revid": "121548611", "url": "https://it.wikipedia.org/wiki?curid=2733823", "title": "Alluvione del Piemonte del 2000", "text": "L'alluvione del Piemonte del 2000 fu, insieme all'alluvione del Tanaro del 1994, all'alluvione del Piemonte del 2008 e all'alluvione del Piemonte del 2016, una delle peggiori inondazioni a colpire il Piemonte in tempi moderni, che si abbatt\u00e9 nella zona tra il 13 e il 17 ottobre del 2000. A differenza dell'evento del novembre 1994, le forti precipitazioni interessarono soprattutto il nord della regione nelle zone della Val di Susa, Valli di Lanzo, Canavese, Ossola e tutta la regione Valle d'Aosta, coinvolgendo dunque tutto il bacino del Po, che ha prodotto una piena secolare insieme a tutti i suoi affluenti di sinistra. Marginali invece gli effetti sul bacino del Tanaro nel sud della regione. Ad eventi conclusi il bilancio fu di 23 morti, 128 feriti, 11 dispersi e circa 40.000 sfollati.\nCronologia degli eventi.\nLa protezione civile, sul finire del settembre del 2000, dichiar\u00f2 che presto in Piemonte e in Valle d'Aosta si sarebbero abbattuti nubifragi con conseguenze molto pesanti tra la seconda e la terza settimana di ottobre. \nIl tratto alto del fiume Po sar\u00e0 interessato dall'evento alluvionale a partire dal 14 ottobre 2000 presso Carignano mentre notevoli danni avverranno nella valle dell'affluente di sinistra Pellice e il sub-affluente Chisone; nel tratto medio invece, presso l'area metropolitana di Torino verr\u00e0 alluvionata in parte la citt\u00e0 di Moncalieri per lo straripamento congiunto del Po e del suo affluente Sangone; a Torino vengono sommersi dall'acqua la zona dei Murazzi e il parco del Valentino, e, a causa dello straripamento della Dora Riparia un'ampia fetta del quartiere di Borgo Dora. \nPi\u00f9 a valle a subire seri danni dalla piena del Po sar\u00e0 il comune di San Mauro Torinese; ricevuti poi in questo tratto gran parte degli affluenti di sinistra drenanti la zona del Canavese e la Valle d'Aosta, la piena del Po diviene davvero imponente e incontenibile, tanto da causare nuovamente il crollo del suo argine di sinistra presso Palazzolo Vercellese, sommergendo quasi completamente (come gi\u00e0 avvenuto nel 1994 ma con conseguenze e danni assai maggiori) i comuni di Trino e Morano sul Po. \nDa qui poi l'esondazione investir\u00e0, sempre come nel 1994 la frazione Popolo di Casale Monferrato, e inaspettatamente, visto che non era mai accaduto prima, anche il quartiere Oltreponte, zona a pochissimi passi dal centro storico cittadino, subito a ridosso della riva sinistra del Po. Subito a Valle di Casale il Po occuper\u00e0 poi per intero l'area golenale rimanendo per\u00f2 entro gli argini sino alla confluenza con l'affluente di destra Tanaro presso Bassignana. Da qui la piena proseguir\u00e0 in Lombardia, Emilia Romagna e Veneto superando tutti i valori raggiunti nel 1994 e in alcuni tratti anche quelli raggiunti durante la disastrosa alluvione del Polesine del novembre 1951 senza causare per\u00f2 danni particolari.\nValori di piena.\nDavvero elevati sono stati i valori di piena toccati dal fiume in Piemonte: a Torino circa 2.300\u00a0m\u00b3/s, assai superiore a quella toccato durante l'alluvione del 1994 (1.500\u00a0m\u00b3/s);\nAncor pi\u00f9 eccezionali i valori di piena che verranno raggiunti pi\u00f9 a valle del Torinese a causa dell'apporto delle piene secolari di tutti gli affluenti di sinistra del Po provenienti dall'estremo nord della regione e dalla Valle d'Aosta: 8.000\u00a0m\u00b3/s a Casale Monferrato valore assai superiore a quello del 1994; oltre 10.000 a Valenza valore mai raggiunto prima, oltre 12.000 dopo la confluenza col Ticino presso il Ponte della Becca in Lombardia. \nQuesti invece i valori indicativi raggiunti dagli affluenti: Dora Riparia 800\u00a0m\u00b3/s, Stura di Lanzo 2.200\u00a0m\u00b3/s, Malone 800\u00a0m\u00b3/s, Orco 2.000\u00a0m\u00b3/s e Dora Baltea 3.200\u00a0m\u00b3/s (che ha devastato buona parte dei centri valdostani lungo il suo corso e inondato in Piemonte la parte bassa della citt\u00e0 di Ivrea). Importante ma non da record la piena del Sesia con oltre 3.000\u00a0m\u00b3/s; eccezionale invece la piena del Ticino e quella del suo affluente Toce che, dopo aver causato gravi danni in Val d'Ossola, contribuir\u00e0 con il Ticino stesso a far raggiungere al Lago Maggiore livelli mai toccati nel secolo sommergendo tutti i centri rivieraschi. \nBilancio.\nGli eventi si conclusero il 16 ottobre in buona parte del Piemonte e la sera del 17 ottobre 2000 nel resto della zona e nella Valle d'Aosta, con un drammatico bilancio: 23 vittime e 11 dispersi, vi furono 128 feriti e furono sfollate dalle zone colpite dall'alluvione circa 40.000 persone, molte di pi\u00f9 rispetto all'alluvione del 1994."}
{"id": "2733826", "revid": "110157", "url": "https://it.wikipedia.org/wiki?curid=2733826", "title": "Feeling the Space", "text": "Feeling the Space \u00e8 il quarto album di Y\u014dko Ono, pubblicato nel 1973."}
{"id": "2733829", "revid": "339392", "url": "https://it.wikipedia.org/wiki?curid=2733829", "title": "Morfologia nominale dell'Indoeuropeo", "text": ""}
{"id": "2733841", "revid": "339392", "url": "https://it.wikipedia.org/wiki?curid=2733841", "title": "Morfologia verbale dell'Indoeuropeo", "text": ""}
{"id": "2733844", "revid": "71433", "url": "https://it.wikipedia.org/wiki?curid=2733844", "title": "I heart Huckabees", "text": ""}
{"id": "2733848", "revid": "628767", "url": "https://it.wikipedia.org/wiki?curid=2733848", "title": "Distretto di Kalikot", "text": "Il distretto di Kalikot \u00e8 un distretto del Nepal, in seguito alla riforma costituzionale del 2015 fa parte della provincia Karnali Pradesh. \nIl capoluogo \u00e8 Manma.\nGeograficamente il distretto appartiene alla zona montagnosa Himalayana detta Parbat. \u00c8 attraversato da due fiumi principali: il Karnali ed il Tila che confluisce nel Karnali presso il caopouogo Manma.\nSecondo i dati pubblicati nel 2004 dal Programma delle Nazioni Unite per lo Sviluppo il distretto di Kalikot risulta essere uno dei distretti pi\u00f9 poveri e sottosviluppati del Nepal."}
{"id": "2733853", "revid": "729019", "url": "https://it.wikipedia.org/wiki?curid=2733853", "title": "Cartiera Vita Mayer", "text": "La Cartiera Vita Mayer \u00e8 stata un'industria italiana, attiva nel settore della carta, in funzione dai primi del '900 al 1977.\nStoria.\nGi\u00e0 nel 1744, e forse dal 1608, era attiva a Cairate, presso il Mulino delle Monache, una folla di carta, e nel 1772 era documentata l'esistenza di un'altra piccola folla di carta presso Lonate Ceppino. La prima, nel 1853, venne ampliata e trasformata in una piccola cartiera, che pass\u00f2 pi\u00f9 volte di propriet\u00e0 divenendo, nel 1881, la Cartiera Canziani &amp; C. Nel 1891 l'attivit\u00e0 fu rilevata da Enrico Vita, che la ribattezz\u00f2 (1897) Cartiera Enrico Vita &amp; C.; la ampli\u00f2 con nuove costruzioni e l'acquisizione della 'folla' di Lonate Ceppino.\nNel 1900, dopo la sua morte, la gestione pass\u00f2 ai figli e la ditta prese nome di Fratelli Vita; pochi anni dopo, con il matrimonio tra Tilde Vita e Sally Mayer, membro di un'importante famiglia industriale torinese, la denominazione divenne quella definitiva e famosa di Cartiera Vita &amp; Mayer.\nNel 1904, con la nascita della Ferrovia della Valmorea, allora detta della Valle Olona, vennero costruite in prossimit\u00e0 della cartiera diverse infrastrutture apposite; nel 1908, quando forniva lavoro a 440 persone e produceva 6000 tonnellate di carta all'anno, furono installati nuovi macchinari. Fu pi\u00f9 volte colpita da violente alluvioni dell'Olona (1908, 1911 e 1917), ma ci\u00f2 non ne rallent\u00f2 lo sviluppo: un nuovo rinnovamento dei macchinari avvenne durante la Prima guerra mondiale, e negli anni '20 e '30 furono costruiti nuovi ed enormi edifici ed una scuola professionale per la formazione dei dipendenti. Nel 1937 entr\u00f2 in funzione un impianto per la produzione di cellulosa (8000 t annue), ma l'anno successivo i Mayer, famiglia ebrea, furono costretti ad emigrare per via delle leggi razziali, mentre la propriet\u00e0 dell'industria pass\u00f2 al governo. Nel 1940 i dipendenti erano 985.\nI Mayer riebbero la cartiera gi\u00e0 a fine aprile 1945, e diedero l'avvio ad un grandioso piano di rinnovo: tra quell'anno ed il 1949 lo stabilimento venne ampliato con nuovi ed immensi padiglioni, e sulla collina soprastante fu eretta una centrale elettrica con una svettante ciminiera in cemento che ne segnala tuttora la presenza. Nonostante la grave alluvione del 1951, l'anno seguente fu acquistato un vasto terreno a sud della fabbrica, dove fu eretto un nuovo stabilimento, che prese nome di Cartiera di Cairate - VIMA. Gli anni '50 e '60 furono quelli di massimo splendore: 2.500 dipendenti lavoravano presso la Vita Mayer e altri 750 alla Cairate VIMA, la produzione era di 80.000 tonnellate di carta annue, giornalmente 6 treni merci andavano e venivano da e per la cartiera. Inizi\u00f2 la produzione di carta per prodotti igienici (1957) e furono acquistate due ditte adiacenti site a Fagnano Olona, la Cartiera Sterzi ed il Sacchettificio Bisson &amp; C., che presero il nome di Cartiera Aquila, che, con 200 dipendenti, era una ditta dipendente dalla Vita Mayer. La crisi, dovuta alla concorrenza dei Paesi dell'Est e alla carenza del legname, ebbe inizio nel 1971.\nGli accordi col governo per salvare la societ\u00e0 furono un fallimento: si ottennero solo 2 milioni di lire in luogo dei 6 richiesti, ed in cambio la Vita Mayer dovette rilevare alcune cartiere del Centro-Sud, dalla situazione economica ancor pi\u00f9 grave. La ferrovia della Valle Olona, non essendo pi\u00f9 conveniente proseguire il servizio, chiuse nel 1976, e questo, assieme a due violente alluvioni (11 giugno 1975 e 1\u00ba ottobre 1976) assest\u00f2 il colpo di grazia all'azienda. La chiusura definitiva dei due stabilimenti avvenne l'11 agosto 1977; la Cartiera Aquila prosegu\u00ec l'attivit\u00e0 ma fall\u00ec a sua volta, in seguito.\nPer decenni la Cartiera Vita Mayer, un'area dismessa tra le pi\u00f9 vaste della Valle Olona, \u00e8 rimasta in stato di totale abbandono dopo il fallimento di molti piani di recupero; nel 2015, un ragazzo entrato nella struttura ha perso la vita precipitando da un buco nel pavimento; a seguito di questo incidente, l'ex cartiera venne temporaneamente sequestrata dalla Procura, che impose l'installazione di apposite recinzioni.\nNel 2017 sono partite delle parziali operazioni di riqualificazione, che prevedono lo smaltimento dell'amianto e la demolizione di alcuni edifici, per arrivare ad una prima bonifica della zona.\nCollegamenti esterni.\nhttp://cartieracairate.it/"}
{"id": "2733855", "revid": "1573940", "url": "https://it.wikipedia.org/wiki?curid=2733855", "title": "Spielvereinigung Schaffhausen", "text": "La Spielvereinigung Schaffhausen \u00e8 una societ\u00e0 calcistica svizzera, con sede a Sciaffusa, capitale dell'omonimo cantone. Vanta una partecipazione alla \"Nationalliga B\", stagione 1997-98 (alla quale partecipava anche l'altra squadra cittadina, l'FC Schaffhausen).\nAttualmente milita nella Seconda Lega, campionato di sesta divisione."}
{"id": "2733857", "revid": "1924342", "url": "https://it.wikipedia.org/wiki?curid=2733857", "title": "Ocean Eyes", "text": "Ocean Eyes \u00e8 il secondo album del progetto musicale statunitense synthpop Owl City, pubblicato il 14 luglio 2009 in forma digitale e il 1\u00ba settembre dello stesso anno nei negozi di dischi per l'etichetta discografica Universal Republic.\nDescrizione.\nL'album \u00e8 stato promosso dal singolo di successo \"Fireflies\" (14 luglio) e, in forza minore, da \"Vanilla Twilight\" (7 novembre) e \"Umbrella Beach\" (19 novembre).\nTracce.\nTutte le canzoni sono state scritte da Adam Young eccetto dove specificato."}
{"id": "2733859", "revid": "371529", "url": "https://it.wikipedia.org/wiki?curid=2733859", "title": "A Story", "text": "A Story \u00e8 il quinto album di Y\u014dko Ono registrato nel 1974, ma distribuito nel 1997.\nDescrizione.\nL'incisione dell'album risale al 1974, durante il periodo di separazione da John Lennon, il cosiddetto \"lost weekend\", durante il quale Lennon si era trasferito a Los Angeles e aveva prodotto l'album \"Walls and Bridges\". \"A Story\" rimase inedito fino alla pubblicazione del box set \"Onobox\" nel 1992, che include materiale tratto da \"A Story\" nel sesto disco. La pubblicazione come album a se stante avvenne solo nel 1997, 23 anni dopo le sessioni originarie, durante l'opera di ristampa del catalogo discografico della Ono da parte della Rykodisc. La ristampa aggiunge tre tracce bonus, inclusi demo casalinghi e una registrazione del vivo tratta dal tour di \"Starpeace\"."}
{"id": "2733871", "revid": "767487", "url": "https://it.wikipedia.org/wiki?curid=2733871", "title": "Architarbus", "text": "L'Architarbus (Scudder, 1868) \u00e8 un genere di aracnide estinto.\nTra gli artropodi fossili attribuiti a questo genere ci sono:"}
{"id": "2733878", "revid": "767487", "url": "https://it.wikipedia.org/wiki?curid=2733878", "title": "Lewiston Woodville", "text": "Lewiston Woodville \u00e8 una citt\u00e0 nella Contea di Bertie, in Carolina del Nord. Secondo il censimento del 2000 la popolazione era di 613 abitanti. Questa citt\u00e0 \u00e8 la sede della \"Perdue Farms Inc.\", la pi\u00f9 grande azienda allevatrice di polli nella Carolina del nord.\nGeografia fisica.\nSecondo l'United States Census Bureau la citt\u00e0 sorge su un'area di 5,20\u00a0km\u00b2, dei quali, 5,10\u00a0km\u00b2 di terraferma e lo 0,50% di acque interne.\nSociet\u00e0.\nEvoluzione demografica.\nSecondo il censimento del 2000 in citt\u00e0 vi erano 613 abitanti, 239 abitazioni e 152 famiglie. La densit\u00e0 di popolazione era di 120.1 abitanti per km\u00b2. Dal punto di vista razziale vi era il 32.46% di bianchi, il 66.72% di uomini di colore, lo 0.16% di Nativi Americani, lo 0.16% di asiatici, lo 0.16% di abitanti appartenenti ad altre razze e lo 0.33% di abitanti appartenenti a due o pi\u00f9 razze.\nIn citt\u00e0 la popolazione era eterogenea e vi era il 30% di abitanti con meno di 18 anni, l'8.3% di abitanti con un'et\u00e0 compresa fra i 18 e i 24 anni, il 24.5% di abitanti con un'et\u00e0 compresa fra i 25 e i 44 anni, il 23.5% di abitanti con un'et\u00e0 compresa fra i 45 e i 64 anni e il 13.7% di abitanti con 65 anni o pi\u00f9. L'et\u00e0 media era di 37 anni. Per ogni 100 donne vi erano 82.4 uomini. Per ogni 100 donne con 18 anni o pi\u00f9 vi erano 77.3 uomini.\nIl guadagno medio per una famiglia in citt\u00e0 era di $26,389. Il guadagno medio per un uomo in citt\u00e0 era di $26,354 mentre per una donna di $17,292."}
{"id": "2733882", "revid": "372624", "url": "https://it.wikipedia.org/wiki?curid=2733882", "title": "Haptopoda", "text": ""}
{"id": "2733883", "revid": "339392", "url": "https://it.wikipedia.org/wiki?curid=2733883", "title": "Stabilimenti", "text": ""}
{"id": "2733885", "revid": "290948", "url": "https://it.wikipedia.org/wiki?curid=2733885", "title": "Fabbriche", "text": ""}
{"id": "2733886", "revid": "767487", "url": "https://it.wikipedia.org/wiki?curid=2733886", "title": "Lee Jae-jin", "text": ""}
{"id": "2733887", "revid": "120799059", "url": "https://it.wikipedia.org/wiki?curid=2733887", "title": "Of June", "text": "Of June \u00e8 l'EP di debutto del progetto musicale statunitense synthpop Owl City, pubblicato il 21 aprile 2007."}
{"id": "2733888", "revid": "62004", "url": "https://it.wikipedia.org/wiki?curid=2733888", "title": "UCI Europe Tour 2005", "text": "L'UCI Europe Tour 2005 fu la prima edizione dell'UCI Europe Tour, uno dei cinque circuiti continentali di ciclismo dell'Unione Ciclistica Internazionale. Era composto da pi\u00f9 di 300 corse che si tennero dal 1\u00ba febbraio al 13 ottobre 2005 in Europa.\nClassifiche.\n\"Aggiornate al 14 ottobre 2005.\""}
{"id": "2733889", "revid": "81195", "url": "https://it.wikipedia.org/wiki?curid=2733889", "title": "Spettroscopia atomica di emissione", "text": ""}
{"id": "2733892", "revid": "1573940", "url": "https://it.wikipedia.org/wiki?curid=2733892", "title": "Hwang Ji-man", "text": ""}
{"id": "2733899", "revid": "120099457", "url": "https://it.wikipedia.org/wiki?curid=2733899", "title": "Massimo Arcangeli", "text": "Biografia.\nDocente di linguistica italiana ed ex preside della facolt\u00e0 di Lingue e letterature straniere presso l'Universit\u00e0 degli Studi di Cagliari, \u00e8 autore di saggi e articoli scientifici e divulgativi.\n\u00c8 componente del collegio di dottorato in Linguistica Storica e Storia linguistica Italiana dell'Universit\u00e0 La Sapienza di Roma. Collabora con l'emittente SAT 2000, con una rubrica di lingua, e con pubblicazioni e quotidiani (\"La Stampa\", \"Il Manifesto\", \"L'Unit\u00e0\", \"Liberazione\", \"L'Unione Sarda\"). Conduce un programma di lingua e cultura italiana per RAI International. Ha coordinato il progetto PLIDA per la societ\u00e0 Dante Alighieri.\n\u00c8 ideatore e direttore di \"Parole in cammino. Festival dell'italiano e delle lingue d'Italia\".\nDirige le riviste \"LId'o. Lingua italiana d'oggi\", edita da Bulzoni Editore, e \"Bollettino dell'atlante lessicale degli antichi volgari italiani\", edita da Fabrizio Serra Editore.\nFra le collaborazioni quella con l'Istituto della Enciclopedia Italiana, la Societ\u00e0 Dante Alighieri e il quotidiano \"La Repubblica\" (in particolare cura con Alessandro Aresti un blog dedicato alla lingua italiana)."}
{"id": "2733901", "revid": "24989", "url": "https://it.wikipedia.org/wiki?curid=2733901", "title": "Hochobir", "text": "L'Hochobir (2.139 - in sloveno \"Ojstrc\") \u00e8 la montagna pi\u00f9 alta delle Caravanche Settentrionali nelle Caravanche. Si trova in Carinzia."}
{"id": "2733902", "revid": "1573940", "url": "https://it.wikipedia.org/wiki?curid=2733902", "title": "Du Jing", "text": ""}
{"id": "2733905", "revid": "248632", "url": "https://it.wikipedia.org/wiki?curid=2733905", "title": "Firmware PlayStation 3", "text": ""}
{"id": "2733908", "revid": "24443", "url": "https://it.wikipedia.org/wiki?curid=2733908", "title": "Ojstrc", "text": ""}
{"id": "2733909", "revid": "116087976", "url": "https://it.wikipedia.org/wiki?curid=2733909", "title": "Episodi di Tre cuori in affitto (prima stagione)", "text": "La prima stagione della sitcom Tre cuori in affitto \u00e8 stata trasmessa negli Stati Uniti dal 15 marzo 1977 al 21 aprile 1977.\nAiuto, c'\u00e8 un uomo !\nTrama.\nLa bruna Janet Wood, direttrice di un negozio di fiori, e Chrissy Snow, una segretaria bionda e disinvolta, dopo una festa d'addio per la loro ex compagna di stanza Eleanor Garvey-Phillips, che si \u00e8 sposata, trovano Jack Tripper addormentato nella loro vasca piena d'acqua. Le due ragazze, prive di abilit\u00e0 culinarie, decidono di condividere l'appartamento e le spese con il ragazzo quando scoprono che alloggia provvisoriamente alla YMCA e soprattutto sta studiando per diventare uno chef gourmet. Ma prima devono trovare un modo per superare le obiezioni del loro padrone di casa, Stanley Roper, che vive al piano di sotto, sposato con Helen, il quale non consente a maschi e femmine di vivere insieme senza essere sposati. Quindi Janet ha un'idea e fa credere a Stanley che Jack sia omosessuale, permettendo cos\u00ec al giovane di vivere con le ragazze.\nArriva la mamma.\nTrama.\nMentre Jack si trasferisce per condividere l'appartamento con Janet e Chrissy, telefona la madre di quest'ultima informandola del suo arrivo di l\u00ec a momenti. Chrissy, il cui padre \u00e8 un pastore protestante, alla notizia del suo arrivo va nel panico totale. Per tenere la situazione sotto controllo, Chrissy chiede a Janet di portare Jack al Regal Beagle, il pub del quartiere (Arcobaleno nella versione italiana), frequentato anche dalla signora Roper, e di tenerlo l\u00ec finch\u00e9 la signora Snow non se ne va. Nel locale, Helen scopre che in realt\u00e0 Jack \u00e8 eterosessuale, ma decide di non rivelarlo al consorte. Quando giunge la madre, Chrissy la informa che Eleanor si \u00e8 sposata e se n'\u00e8 andata, non rivelando l'identit\u00e0 del nuovo inquilino e dicendo che adesso la stanza \u00e8 libera. La madre, entusiasta della notizia, decide di passarci la notte prima di ripartire per Fresno la mattina seguente. Con il passare della serata, Jack si stanca e Janet, avvisata del contrattempo, ha l'idea di farlo dormire in una poltrona della loro camera. \nSul pi\u00f9 bello.\nTrama.\nLa nipote dei Roper, Karen, \u00e8 arrivata da New York a far visita ai coniugi, e la signora Roper rimprovera al marito di farle passare un soggiorno noioso. A Stanley viene l'idea di presentare sua nipote a Jack, confidando che in sua compagnia non corra alcun pericolo. Per\u00f2, nel frattempo, il giovane sta organizzando una festa di compleanno per Janet, e quando il signor Roper gli suggerisce di portare fuori sua nipote per farla svagare un poco, Jack rifiuta, dicendo che non poteva lasciare Janet da sola a festeggiare il suo compleanno, ma in realt\u00e0 immaginandola poco attraente. Quando il signor Roper porta Karen a incontrare Jack, \u00e8 sorpreso di scoprire che \u00e8 una bellissima ragazza. Jack chiede immediatamente a Karen di uscire e, al suo assenso, dice a Janet e Chrissy che torneranno in tempo per la festa. Tuttavia, il giovane all'ora stabilita non si presenta, facendo arrabbiare le due coinquiline, portandole a rendersi conto della loro gelosia.\nN\u00e9 bambini n\u00e9 cani.\nTrama.\nLarry Dallas deve dare in adozione una cucciolata e consegna un cane a Jack, il quale inizialmente vorrebbe tenerselo e lo presenta alle coinquiline. Chrissy si intenerisce ma Janet gli ricorda che il signor Roper non ammette animali domestici n\u00e9 bambini nei locali. Mentre il trio cerca di nascondere il cucciolo al signor Roper, Jack fallisce nei tentativi di dare via il cagnolino. Chrissy, a causa di problemi sul lavoro, di notte si sveglia di soprassalto ed esce in vestaglia sul balcone come se fosse una sonnambula. Sar\u00e0 lei a trovare la soluzione: pone il cucciolo davanti all'abitazione dei Roper facendo credere a Stanley che si tratti di un regalo a Helen per il ventesimo anniversario di matrimonio.\nJack l'ammazzagiganti.\nTrama.\nJack non trova il coraggio di fronteggiare un energumeno che fa apprezzamenti su Chrissy e per questo si sente frustrato.\nLadri d'affitto.\nTrama.\nI ragazzi credono che la busta contenente i soldi per pagare l'affitto sia stata rubata e denunciano il furto. Successivamente, i tre scoprono che i soldi sono gi\u00e0 stati incassati dal signor Roper."}
{"id": "2733914", "revid": "1573940", "url": "https://it.wikipedia.org/wiki?curid=2733914", "title": "Yu Yang (giocatrice di badminton)", "text": ""}
{"id": "2733917", "revid": "1543377", "url": "https://it.wikipedia.org/wiki?curid=2733917", "title": "Fireflies (Owl City)", "text": "Fireflies \u00e8 il primo singolo del progetto musicale statunitense synthpop Owl City, estratto dall'album \"Ocean Eyes\" e pubblicato il 14 luglio 2009 dall'etichetta discografica Universal Republic.\nDescrizione.\nScritta e prodotta da Adam Young, la canzone \u00e8 frutto di una collaborazione con Matt Thiessen, cantante dei Relient K, e il video musicale prodotto per la promozione del brano \u00e8 stato diretto da Steve Hoover.\nVideo musicale.\nIl video della canzone mostra Adam Young, presumibilmente in una versione giovanile anche se la persona nel video \u00e8 proprio il cantante, in una camera da letto per bambini. Quest'ultimo suona la canzone con un organo Lowrey. Nella camera sono presenti diversi giocattoli, tra cui alcuni \"vintage\" o comunque di vecchia fabbricazione. Alla pressione di un tasto, dotato dell'etichetta \"magic\", da parte di Adam, i giocattoli prendono vita e iniziano a muoversi per la stanza, insieme alle luci e ad una piccola sfera stroboscopica, per poi fermarsi verso la fine del video, in seguito ad un'altra pressione da parte del cantante dello stesso tasto."}
{"id": "2733921", "revid": "39884", "url": "https://it.wikipedia.org/wiki?curid=2733921", "title": "Mucopolisaccaridosi III", "text": ""}
{"id": "2733924", "revid": "599013", "url": "https://it.wikipedia.org/wiki?curid=2733924", "title": "Carlos Saleiro", "text": "Carriera.\nServette.\nFa il suo esordio ufficiale con la maglia del Servette il 18 settembre 2011, in occasione della partita dei trentaduesimi di finale di Coppa Svizzera contro il D\u00fcdingen (vittoria esterna per 4-1 dop i tempi supplementari (1-1)). Il 22 settembre 2011 gioca la sua prima partita nel massimo campionato svizzero con la maglia grenat, entrando nel secondo tempo contro il Lucerna (0-2)"}
{"id": "2733926", "revid": "305330", "url": "https://it.wikipedia.org/wiki?curid=2733926", "title": "Anoplocephalidae", "text": "Anoplocephalidae \u00e8 una famiglia di cestodi dell'ordine Cyclophyllidea.\nComprende parassiti dei primati, esseri umani compresi (genere \"Bertiella\"), dei ruminanti (genere \"Moniezia\"), degli equini."}
{"id": "2733927", "revid": "767487", "url": "https://it.wikipedia.org/wiki?curid=2733927", "title": "Son contento", "text": "Son contento \u00e8 un film del 1983 diretto da Maurizio Ponzi ed interpretato da Francesco Nuti.\nQuesto \u00e8 il terzo ed ultimo film della collaborazione artistica tra Ponzi e Nuti, dopo \"Madonna che silenzio c'\u00e8 stasera\" e \"Io, Chiara e lo Scuro\".\nTrama.\nFrancesco Giglio (Francesco Nuti), un promettente cabarettista, viene lasciato dalla compagna Paola (Barbara De Rossi), insoddisfatta di un rapporto nel quale si sente trascurata. Dopo aver cercato inutilmente di riconquistarla, Francesco entra in una crisi professionale, e a causa di una serie di performance poco brillanti, i suoi spettacoli vengono cancellati e la carriera appare compromessa. La morte di un canarino, che Francesco e Paola avevano comprato assieme, e che quest\u2019ultima aveva lasciato all\u2019ex compagno, rappresenta un momento di svolta: Francesco trova le forze per reagire, i suoi spettacoli riprendono lo smalto dei tempi migliori, e il pubblico ritorna ad apprezzarlo. Una sera, in compagnia del suo impresario Falcone (Carlo Giuffr\u00e9), va ad una festa dove incontra casualmente Paola, e i due ritrovano la sintonia che avevano perso. La donna pensa che Francesco sia cambiato, e che finalmente lui l\u2019abbia messa al centro della sua vita. Si tratta per\u00f2 di un\u2019illusione momentanea: assistendo al nuovo spettacolo di Francesco, Paola capisce che per il compagno il rapporto di coppia serve soprattutto come fonte d\u2019ispirazione per i suoi monologhi, e che pertanto qualsiasi donna \u00e8 pu\u00f2 solo aspirare a un ruolo di comparsa nella sua vita."}
{"id": "2733928", "revid": "729019", "url": "https://it.wikipedia.org/wiki?curid=2733928", "title": "Massimo Liofredi", "text": "Dal 23 luglio 2009 al 20 luglio 2011 \u00e8 stato direttore di Rai 2. Dal 20 luglio 2011 al 13 aprile 2017 \u00e8 stato direttore di Rai Ragazzi. \u00c8 attuale direttore della sede Rai dell'Abruzzo.\nGli esordi.\nDiplomato all'Istituto Nazareno di Roma, Liofredi si iscrive alla Facolt\u00e0 di medicina dell'Universit\u00e0 degli studi di Roma \"La Sapienza\". Contemporaneamente pratica a buon livello il gioco del calcio e per un breve periodo lavora nel mondo dell'industria discografica e dello spettacolo.\nAttivit\u00e0 in Rai.\nNegli anni Novanta Liofredi comincia la sua carriera in Rai come consulente. Dopo sei mesi viene assunto in azienda, mentre nel 1995 viene promosso dirigente lavorando con il direttore di Rai 1 Brando Giordani. Nel corso degli anni si occupa della nuova piattaforma satellitare della Rai e si occupa di programmi di successo come Linea Blu e Check-Up. Svolge l'attivit\u00e0 di autore e capostruttura di Rai 1 dal 2002 al 2009 durante la direzione di Fabrizio Del Noce. Liofredi si \u00e8 occupato soprattutto della fascia d'intrattenimento della rete della Rai. Ha seguito numerose trasmissioni di successo come \"Domenica in\", (a lui si deve il ritorno di Pippo Baudo alla conduzione del contenitore domenicale della rete ammiraglia), lo \"Zecchino d'Oro\", la \"Partita del cuore\" ed alcuni eventi estivi, ma anche la maratona benefica \"Telethon\".\nNel giugno 2007 ha ricevuto la laurea honoris causa in Scienze della comunicazione dall'Universitas Sancti Cyrilli di Malta per l'attenzione data in televisione alla ricerca sul cancro, particolarmente con programmi come la maratona benefica Telethon, della quale Liofredi era promotore.\nDirezione di Rai 2.\nIl 23 luglio 2009 su proposta del direttore generale Mauro Masi diventa direttore di Rai 2 subentrando ad Antonio Marano che pass\u00f2 a vicedirettore generale della Rai.\nSotto la sua direzione la rete subisce un processo di restyling ulteriore rispetto allo svecchiamento gi\u00e0 voluto da Marano, e in termini di ascolti i risultati nel periodo di garanzia sono ottimi, specialmente nel daytime: Rai 2 si conferma la terza rete italiana pi\u00f9 vista.\nProgrammi di punta nella Rai 2 di Liofredi sono \"Annozero\" e \"Quelli che il calcio\", che hanno ottenuto il rispettivamente circa il 22% e 17% di share medio (rispettivamente 5 e 2,5 milioni spettatori), con il programma domenicale di intrattenimento sportivo condotto da Simona Ventura che per l'intera durata della trasmissione \u00e8 il programma leader del pomeriggio battendo lo storico \"Domenica In\" di Rai 1. Un altro volto su cui la Rai 2 di Liofredi punta molto \u00e8 Monica Setta, che conduce il programma di approfondimento quotidiano \"Il fatto del giorno\", partito con uno share medio del 2,5% e quindi attestatosi intorno al 12%.\nA un anno dall'inizio della direzione di Liofredi, Rai 2 ha visto aumentare dello 0,42% lo share in daytime e dello 0,38% in prima serata, vincendo nel prime time 45 settimane su 53 contro il competitor diretto, Italia 1. Nelle 104 settimane di direzione di Liofredi, Rai 2 batte per ben 94 settimane il principale competitor Italia 1, con una media share delle settimane vinte pari a +1,41% Sono solo 10 le settimane in cui la rete esce sconfitta, ma con una differenza di share (media) pari a -0,52%.\nPer volont\u00e0 di Liofredi, la Rai ha riportato dopo quattordici anni l'Italia all'Eurofestival. La messa in onda \u00e8 avvenuta il 12 maggio su Rai 5 (seconda semifinale) e il 14 maggio 2011 su Rai 2. Sempre sul fronte musicale, sotto la sua direzione nasce il programma monografico \"Due\". Altri programmi nati sotto la sua direzione sono Delitti Rock e I Love Italy.\nDirezione di Rai Ragazzi.\nIl 20 luglio 2011 viene nominato direttore di Rai Ragazzi. Tale ricollocazione era inclusa nel pacchetto di nomine portato in Cda dal direttore generale della Rai Lorenza Lei e approvato a maggioranza.\nIl 12 ottobre 2011 il Tribunale del Lavoro di Roma rigetta la sua richiesta di reintegro alla direzione di Rai 2.\nSotto la sua direzione i due canali per i ragazzi della Rai subiscono una profonda trasformazione e un notevole incremento di ascolti. In particolare Rai Yoyo risulta il canale pi\u00f9 visto nell'intera giornata fra i Canali tematici Rai e nei confronti dei competitor su ogni piattaforma televisiva, con una share medio dell'1.85% e 170.000 ascoltatori e, arrivando ad essere dalle 8.45 e alle 10.15, quello con il pi\u00f9 alto numero di share 8.38 e 372.000 telespettatori, mentre anche l'altro Canale, Rai Gulp, continua a registrare una crescita costante di ascolto. Questo grazie al grande lavoro effettuato sul palinsesto estivo nell'arricchimento dell'offerta con la selezione e l'inserimento dei migliori prodotti di acquisto e di produzione per il target dei Canali, oltre, ad una sempre maggiore presenza sul web. Grazie a questi risultati la direzione Rai Ragazzi e Liofredi hanno ottenuto diversi e importanti riconoscimenti, tra cui l'Eutelsat Awards 2014 (categoria bambini) per il canale Rai Yoyo e, nel 2005, il Premio Speciale \"Lo Zecchino d'oro\" consegnato dall'Antoniano di Bologna a Liofredi per \"la passione con cui per sette anni \u00e8 stato al nostro fianco nella realizzazione e nella promozione dello Zecchino d'Oro e per la fiducia e la rilevanza che continua ad assegnare alla nostre produzioni televisive e ai nostri cartoni animati, rendendosi in prima persona portatore dei valori che contraddistinguono da sempre il nostro operato\".\n\u00c8 stato insignito del Premio Capitolino d'Oro omaggio a Ruggero II, riconoscimento Premio Emanazione della Norman Academy, per la sua attivit\u00e0 nel settore manageriale.\nIl 13 aprile 2017, lascia la direzione di Rai Ragazzi a Luca Milano. Attualmente \u00e8 a capo delle sedi Rai di Abruzzo e Molise.\nVita privata.\n\u00c8 sposato con Ilaria Leonardis, dottore commercialista."}
{"id": "2733929", "revid": "64558", "url": "https://it.wikipedia.org/wiki?curid=2733929", "title": "Forame magno", "text": ""}
{"id": "2733930", "revid": "767487", "url": "https://it.wikipedia.org/wiki?curid=2733930", "title": "Idraulica agraria", "text": "L'idraulica agraria si occupa della regimazione e dell'uso dell'acqua in agricoltura. La disciplina comprende le basi teoriche dell'idraulica generale, dell'idrologia superficiale e sotterranea, del moto dell'acqua negli alvei e ne utilizza le conoscenze per la progettazione, organizzazione e gestione degli impianti di irrigazione e di drenaggio (superficiale e sotterraneo).\nL'interesse della disciplina si estende anche alle sistemazioni idraulico-agrarie, che hanno lo scopo di salvaguardare dal ristagno e dall'erosione l'intero territorio, non solo quello coltivato ().\nOrganizzazione dell'irrigazione.\nA seconda delle modalit\u00e0 di approvvigionamento dell'acqua, da parte di ciascun utente, l'impianto irriguo pu\u00f2 essere autonomo o collettivo. Nel primo caso, la fonte di approvvigionamento \u00e8 interna all'azienda (per es. un pozzo - anche se le acque sono pubbliche e quindi soggette a regolamentazione nei prelievi); nel secondo caso l'acqua \u00e8 fornita da un organismo pubblico o privato (in genere un consorzio) che distribuisce l'acqua ai singoli utenti () e ().\nI pi\u00f9 comuni problemi che occorre risolvere per un razionale funzionamento degli impianti irrigui ad uso collettivo possono riguardare:\n- la preventiva conoscenza delle dotazioni (in l/s o in m\u00b3/s) occorrenti per soddisfare le esigenze idriche delle colture di ciascuna unit\u00e0 territoriale del comprensorio irriguo (distretto o comizio);\n- la pi\u00f9 elevata efficienza del trasporto e consegna dell'acqua agli utenti; ();\n- mantenimento entro limiti sopportabili delle spese di esercizio () e ()\n- adeguate modalit\u00e0 organizzative ed operative per far s\u00ec che le dotazioni diventino volumi di consegna per ciascun utente.\nL'area dominata da un impianto collettivo si indica comprensorio irriguo; questo \u00e8 suddiviso in distretti o comizi.\nL'impianto collettivo preleva l'acqua da una fonte di approvvigionamento (corso d'acqua, invaso (naturale o artificiale), falda acquifera) e la distribuisce a mezzo di apposita rete di canali o di condotte. Pertanto, nel caso di rete di distribuzione con canali, la consegna all'utente avviene attraverso una o pi\u00f9 bocchette, nel caso di una rete di condotte in pressione, attraverso un idrante o gruppo di consegna munito di limitatore di portata e/o di pressione.\nDal punto di consegna inizia la rete aziendale di distribuzione, costituita da un distributore aziendale, dagli adacquatori (canalette o tubazioni principali) e dalle adacquatrici (canali in terra, ali mobili e simili) da cui si provvede all'adozione del metodo irriguo prescelto (infiltrazione laterale, sommersione, scorrimento, a pioggia, a microportata di erogazione: goccia, spruzzo, ecc.) ().\nPer quanto riguarda la frequenza di consegna all'utente, esistono due principali modalit\u00e0: consegna programmata (turnata) e derivazione libera \"a domanda\". Nella consegna periodica, l'acqua viene consegnata con un corpo d'acqua (per es. 20-40 l/s) per una durata prefissata (orario di consegna) riportata sul quadro orario di ciascun distretto sotto la responsabilit\u00e0 dell'acquaiolo. Nelle derivazioni libere cosiddette \"a domanda\" l'utente pu\u00f2 prelevare l'acqua quando vuole nei limiti della portata e/o della pressione assegnata.\nSistemazioni idraulico-agrarie.\nLe sistemazioni idraulico-agrarie hanno lo scopo di salvaguardare il terreno coltivato dalle erosioni se in pendio, o dal ristagno d'acqua se in piano.\nSi distinguono perci\u00f2:"}
{"id": "2733935", "revid": "463686", "url": "https://it.wikipedia.org/wiki?curid=2733935", "title": "Scienze agrarie", "text": ""}
{"id": "2733937", "revid": "1573940", "url": "https://it.wikipedia.org/wiki?curid=2733937", "title": "Zhang Yawen", "text": ""}
{"id": "2733951", "revid": "729019", "url": "https://it.wikipedia.org/wiki?curid=2733951", "title": "Credo (gioco da tavolo)", "text": "Credo \u00e8 un gioco da tavolo con un'ambientazione che riproduce l'atmosfera dei primi Concili del IV secolo, edito Chaosium. Attualmente \u00e8 inedito in Italia ed \u00e8 fuori produzione negli USA.\nScopo del gioco.\nIn Credo ogni giocatore rappresenta una fazione che cerca di prendere il controllo sui primi fedeli cristiani attraverso la formulazione dei dogmi religiosi.\nOgni giocatore ha delle carte che rappresentano la sua dottrina, i vescovi e le autorit\u00e0 secolari su cui pu\u00f2 contare, gli eventi favorevoli o sfavorevoli che pu\u00f2 invocare a suo favore o contro gli altri giocatori.\nIl gioco si svolge completando il \u201cCredo\u201d, che \u00e8 diviso in 10 articoli, inserendone uno ogni concilio.\nper ognuno di essi vengono presentate varie enunciazioni a seconda della fazione scelta dal giocatore\nComunque, alla fine del decimo concilio, si avr\u00e0 nuova versione del \"Credo\" tra le migliaia di quelle possibili.\nSi pu\u00f2 vincere realizzando diversi tipi di obiettivi."}
{"id": "2733957", "revid": "1573940", "url": "https://it.wikipedia.org/wiki?curid=2733957", "title": "Wei Yili", "text": "Nei precedenti Giochi olimpici, ad Atene 2004, in coppia con Zhao Tingting si \u00e8 classificata quarta nel torneo del doppio femminile; sconfitte in semifinale dall'altra coppia cinese Huang Sui - Gao Ling, e nella finale per il 3\u00ba posto dalle sudcoreane Ra Kyung-Min e Lee Kyung-won."}
{"id": "2733958", "revid": "287204", "url": "https://it.wikipedia.org/wiki?curid=2733958", "title": "Kleidocerys", "text": "Kleidocerys \u00e8 un genere di artropodi appartenenti alla famiglia dei Lygaeidae.\nLe specie appartenenti a questo genere sono:"}
{"id": "2733960", "revid": "767487", "url": "https://it.wikipedia.org/wiki?curid=2733960", "title": "Oggi, domani, dopodomani", "text": "Oggi, domani, dopodomani \u00e8 un film a episodi del 1965, diretto da Eduardo De Filippo, Marco Ferreri e Luciano Salce.\nTrama.\nFilm a episodi, tutti con protagonista Marcello Mastroianni.\nEpisodio #01: \"L'uomo dei cinque palloni\", diretto da Marco Ferreri.\nUn industriale milanese ha un'azienda modello, in cui si compiace di far funzionare alla perfezione ogni piccolo particolare. La nuova campagna promozionale prevede l'uso di palloncini, e questo gli offre lo spunto per un problema fisico a quanto pare insoluto: qual \u00e8 la massima quantit\u00e0 di aria che pu\u00f2 essere soffiata in un palloncino senza farlo scoppiare. Per tutto il suo giorno di libert\u00e0, che dovrebbe passare serenamente insieme alla fidanzata, l'uomo viene ossessionato da questo quesito, arrivando a uscire di casa appositamente per chiedere (senza risultati) la consulenza di un ingegnere. La ragazza, esasperata da questa sua fissazione, lo lascia e lui, incapace di risolvere il problema, finisce per buttarsi gi\u00f9 dalla finestra del suo appartamento. Il suicida centra un'automobile, il cui proprietario si infuria, preoccupato solo dei danni materiali alla vettura.\nEpisodio #02: \"L'ora di punta\", diretto da Eduardo De Filippo.\nMichele torna in Italia dopo un soggiorno all'estero e viene ospitato per qualche giorno a Roma da Arturo, un suo amico d'infanzia. Arturo sembra avere un rapporto idilliaco con la bella moglie Dorotea, ma per un banalissimo contrattempo (a tavola Arturo macchia inavvertitamente la cravatta di Michele) la donna si altera e d\u00e0 sfogo a una serie di risentimenti. Arturo estrae una pistola e spara alla moglie, la quale dopo lo spavento torna dolce e remissiva. Durante la notte Arturo spiega a Michele di aver escogitato questo sistema per mettere paura alla moglie e ottenere da lei ci\u00f2 che vuole, e che la pistola \u00e8 generalmente, ma non sempre, caricata a salve. L'indomani un altro banale litigio \u00e8 risolto dal marito con uno sparo (e stavolta in canna c'\u00e8 un proiettile vero, anche se Arturo \u00e8 ben attento a non colpire Dorotea). Mentre Arturo accompagna Michele alla stazione, l'intero quartiere risuona di deflagrazioni: il metodo \u00e8 stato copiato da gran parte dei mariti vicini, e la mattina \u00e8 \"l'ora di punta\" per gli spari che ristabiliscono la quiete domestica nelle case.\nEpisodio #03: \"La moglie bionda\", diretto da Luciano Salce.\nIl bancario Mario \u00e8 sposato con l'americana Pepita, una bionda mozzafiato che per\u00f2 non brilla per intelligenza e ha uno stile di vita estremamente dispendioso. Uno dei clienti della banca \u00e8 un principe arabo che ha la passione per le donne bionde, tanto da averne sposate varie decine dopo averle \"comprate\" in giro per il mondo dai precedenti mariti. Mario decide di provare a vendere Pepita all'arabo, che per\u00f2 rifiuta perch\u00e9 possiede gi\u00e0 una moglie del tutto somigliante. La coppia si reca in Africa, dove Mario persiste nel suo segreto proposito di vendere Pepita a qualche altro nobile del luogo. Per\u00f2 l'indigeno con cui Mario viene in contatto si rivela omosessuale, e in possesso di un harem di soli uomini. Cos\u00ec \u00e8 Pepita a vendergli il marito, ricavando una grossa cifra con cui, tornata in Italia, potr\u00e0 darsi alle sue spese folli.\nProduzione.\nIl film nasce da un'operazione commerciale del produttore Carlo Ponti che, ritenendo il film di Ferreri \"L'uomo dei cinque palloni\" - che aveva proprio in quel periodo in cantiere - un potenziale e cocente fiasco presso il pubblico, decise, dopo averlo debitamente accorciato di parecchio metraggio, d'affiancarlo ai due episodi diretti rispettivamente da Eduardo De Filippo e Luciano Salce (dal valore nettamente inferiore a parer della critica), per metter insieme un film collettivo, avente per protagonista Mastroianni, col quale potersi rimettere in pari. Da notare che l'episodio \"La moglie bionda\" di Salce \u00e8 stato poi ripreso un quindicennio dopo, con poche variazioni e con una dose ben maggiore di volgarit\u00e0, nel terzo episodio di \"Ricchi, ricchissimi, praticamente in mutande\" (in entrambi i casi la sceneggiatura \u00e8 di Castellano e Pipolo).\nCuriosit\u00e0.\nNelle scene iniziali dell'episodio \"La moglie bionda\", durante l'assalto di un gruppo di energumeni alla decapottabile del bancario Mario, si pu\u00f2 riconoscere di sfuggita un giovane Ennio Antonelli."}
{"id": "2733961", "revid": "124966146", "url": "https://it.wikipedia.org/wiki?curid=2733961", "title": "Carlo Sgorlon", "text": "I suoi romanzi hanno per tema specialmente la vita contadina friulana con i suoi miti, le sue leggende e la sua religiosit\u00e0, il dramma delle guerre mondiali e delle foibe, le storie degli emigrati, le difficili convivenze delle varie etnie linguistiche; spesso proprio il passato e le radici rappresentano per Sgorlon gli unici elementi risananti del mondo.\nL'autore ha vinto oltre quaranta premi letterari, tra cui: Il Supercampiello (due volte), Lo Strega, Il Napoli, Il Flaiano, Il Nonino, L'Isola d'Elba, L'Hemingway, Il Latina, Il Fiuggi, Le Palme D'oro, Il Tascabile, Il Basilicata, Il Penne, Il Taranto, Il Vallombrosa, Il Casentino, L'Enna, Il Rapallo, il Rosone d'oro, il Regium Julii e lo Scanno. Nel 2009 gli \u00e8 stato conferito il Premio Chiara alla carriera.\nBiografia.\nSecondo di cinque figli, nasce a Cassacco, un piccolo centro a pochi chilometri da Udine, da Antonio (sarto) e Livia (maestra elementare). Trascorre il periodo della giovinezza prevalentemente in campagna, assimilando la cultura del Friuli rurale, che tanta parte rappresenter\u00e0 nella sua produzione letteraria.\nDopo un inizio di studi incostante, compiuti i diciotto anni viene ammesso alla Scuola Normale Superiore di Pisa, presso la quale si laurea in Lettere con una tesi su Franz Kafka. Poi si trasferisce in Germania per la specializzazione, che consegue a Monaco di Baviera.\nSubito dopo ha inizio la sua attivit\u00e0 di insegnante di Lettere alla scuola secondaria e parallelamente di scrittore.\nSposato con Edda Agarinis, Sgorlon si \u00e8 trasferito ad Udine dove ha vissuto per tutto il resto della propria vita. La Agarinis ha promosso eventi e iniziative in memoria del marito sino alla sua morte, avvenuta a Palmanova il 12 gennaio 2021.\nMor\u00ec il giorno di Natale del 2009. Riposa nel cimitero di Raspano, frazione del suo comune di nascita il quale, nel 2011, gli ha dedicato un concorso fotografico intitolato \"Lo sguardo di Carlo\".\nLa narrativa di Sgorlon.\nLa figura di Sgorlon \u00e8 diversa da quella di qualsiasi autore italiano: era un narratore vero di storie reali in un mondo fantastico, un narratore di vicende fantastiche in una struttura reale. Il tutto condito da elementi storici e magici che convivono come diversi livelli di una stessa provincia.\nPoeta dell'equilibrio, dell'intreccio con la storia e con l'ambiente in cui si innesta il ciclo delle sue esperienze, su tutta la sua attivit\u00e0 hanno lasciato un segno profondo gli studi irregolari e gli stimoli del nonno, maestro elementare in pensione, a porsi traguardi pi\u00f9 ambiziosi, cos\u00ec come le storie, i racconti tradizionali, le fiabe narrate dalla gente del suo piccolo paese contadino. I temi di fantasia e saggezza popolare si mescolano all'eredit\u00e0 di autori come Dante, Ariosto e Petrarca che macerano in quello che lo stesso autore definisce come una fase culturale europea nel periodo di istruzione superiore.\nNasce, per primo, il romanzo \"Il vento nel vigneto\" (1960), che verr\u00e0 riscritto in lingua friulana con il titolo \"Prime di sere\" (1971); il tema esistenziale \u00e8 ispirato al mondo contadino e si racconta il faticoso reinserimento di un ergastolano graziato nel paese natio.\nCon i successivi romanzi lo scrittore muta il suo registro narrativo: \"La poltrona\" (1968), \"La notte del ragno mannaro\" (1970) e \"La luna color ametista\" (1972) si impongono all'attenzione della critica per i ritmi nevrotici ed affannosi dei personaggi che stentano a realizzarsi nella vita, cedendo via via a storie sempre pi\u00f9 corali.\nNe \"La poltrona\" si narra di un mondo chiuso, sterile caratterizzato da un continuo disadattamento; ne \"La notte del ragno mannaro\" (1970) si apre il paesaggio, in cui si percepisce l'inquietudine di Walter nella spasmodica ricerca del padre e della donna amata in un sogno ossessivo e reale ambientato in una Udine magica che rivela i segreti di antiche storie. Ne \"La luna color ametista\" Rabal rivitalizza un paesino misterioso e teso tra sogno e grigiore ma solo per il periodo della sua visita; questo \u00e8 il romanzo riconosciuto come spartiacque della narrativa di Sgorlon, lo scritto che lascia il cupo solipsismo della precedente produzione per raggiungere un patos fantastico-corale nella sua opera successiva.\nDa questo cambiamento nasce il fortunato \"Il trono di legno\", romanzo di successo (Premio Campiello 1973), storia di un narratore di vicende fantastiche che non sa ancora di essere l'erede di una cultura solo assopita e non cancellata. Nel 1975 vede la luce anche \"La Regina di Saba\", ritratto di una misteriosa figura di donna a tutto tondo che si confronta con i cambiamenti del tempo, capace di salvarsi e di salvare grazie alla forza dell'amore eterno. \"Gli dei torneranno\" (1977), narrazione epicizzata della civilt\u00e0 contadina del Friuli che si scontra con le nuove idee per scoprire, infine, che la storia gira in cerchio e gli dei torneranno solo se gli uomini sapranno salvare la loro cultura dall'attacco della civilt\u00e0 massificata attraverso il dono singolare del ben parlare.\n\"La carrozza di rame\" (1979), la saga di una famiglia di piccoli proprietari terrieri inserita nel periodo del terremoto del '76, evento foriero di nuovi assetti nella famiglia De Odorico, completa la trilogia iniziata con \"Il trono di legno\".\nLa sua vita trascorre quieta, tra l'insegnamento di Italiano e Storia negli Istituti tecnici e la scrittura, tra la citt\u00e0 e la casa di campagna dove lo scrittore, assai fiero delle proprie svariate abilit\u00e0, sveste i panni dell'artista e dello studioso e indossa quelli dell'agricoltore e dell'artigiano. Nasce in questo periodo \"La contrada\" (1981) in cui si racconta la vita di periferia di un gruppo di amici ed in cui si sviluppa il tema della delusione dell'uomo moderno. Segue \"La conchiglia di Anataj\" (Premio Campiello, 1983) in cui si esprime il concetto del recupero delle origini e del legame con le proprie radici solo nel momento dell'allontanamento dalla realt\u00e0: Valeriano, infatti, rimane in Siberia a ricordare la sua terra, il Friuli. Quest'opera \u00e8 da molti critici ritenuto il capolavoro dello scrittore.\n\"L'armata dei fiumi perduti\" (1983), vincitore del Premio Strega nel 1985) ispirato alle vicende poco note della duplice tragedia del popolo cosacco, i Kazak, a cui: \u00abl'impassibile spietatezza della Storia aveva sottratto per sempre la possibilit\u00e0 di avere una patria\u00bb e del popolo friulano, la cui terra venne regalata ai primi come bottino di guerra dall'invasore tedesco. Il libro avr\u00e0 ben 25 ristampe. \"Il quarto re mago\" (1986), insieme di racconti da cui si evincono le principali tesi della poetica Sgorloniana (come nel caso dell'eterno peregrinare di Joska la rossa o del disfacimento del tempo alla ricerca di qualcosa che si possiede gi\u00e0). Seguono \"I sette veli\" (1986), versione friulana \"Il Dolfin\", \"L'ultima valle\" (1987) in cui si mescola sapientemente l'elemento favolistico a quello della vita di tutti i giorni narrando della tragedia del Vajont del 1963 e evidenziando le interconnessioni magiche da cui si origina tutta la poetica dell'autore. \"Il calderas\" (Premio Napoli, 1988) in cui la vita del piccolo zingaro \u00e8 nuova metafora della ricerca di radici perdute, questa volta per colpa della guerra.\n\"La fontana di Lorena\" (Premio Basilicata, 1990) in cui si racconta la storia della famiglia Gortan che vive attorno alla figura magica di Eva, amica di un grande pittore, che con la sua magia creer\u00e0 l'illusione utile a salvare se stessa e gli altri oltre la magica fonte del bosco. \"La trib\u00f9\" (1990) \u00e8 la storia della famiglia di Giovanni, brigadiere di For\u00e0ns, Martina ed i loro quattro figli. Il rispetto della legge morale \u00e8 l'unica strada per dare ordine alle passioni umane; ma l'illusione del benessere sfocia ai confini del lecito e dell'illecito. I valori crollano miseramente e, pur di raggiungere gli illusori paradisi, Diego, uno dei quattro figli, sconter\u00e0 il suo delitto di sangue nel sangue, come tragico sacrificio agli dei crudeli di citt\u00e0. L'apice del dolore, tuttavia, riannoder\u00e0 i vincoli morali ridando senso al destino dei suoi componenti. Vi sono, poi, \"La foiba grande\" (1992) che custodisce i segreti di coloro che vengono presi per essere portati chiss\u00e0 dove durante il periodo della guerra, cui segue \"Il regno dell'uomo\" (1994). Al filone che rievoca vicende non approfondite della storia italiana appartiene anche \"La malga di S\u00eer\" (1997) incentrato sull'eccidio di Porz\u00fbs reso famoso perch\u00e9 nel 1945 i partigiani comunisti uccisero un gruppo di partigiani appartenenti alla brigata Osoppo (tra i caduti anche il fratello di Pier Paolo Pasolini, Guido Alberto).\nNasce, quindi, \"Il processo di Tolosa\" (1998), storia surreale della vita di un ragazzo legato al mistero di Lazzaro in Francia, seguito da \"Il filo di seta\" (1999) in cui si racconta la vicenda incredibile degli itinerari di Odorico da Pordenone, viaggiatore paragonabile solo a Marco Polo, che ha affascinato per il suo modo di confrontarsi con la diversit\u00e0 e del quale Sgorlon ha scritto, in versione romanzata, in una rivisitazione della sua vita. Attraverso un lungo percorso arriviamo al prossimo romanzo, \"La tredicesima notte\" (2001) in cui nel favoloso mondo di Monterosso si snoda la vicenda di Veronica, nuova figura di donna in connessione con il mondo misterioso che abbiamo dimenticato, la quale torna ogni tre generazioni per rendere possibile un destino d'amore in un paese dove persino un famoso frate di Pietrelcina - Padre Pio - compare.\n\u00c8 del 2003, \"L'uomo di Praga\", in cui il cinema arriva a Naularo per far rivivere i sogni di tutti e le alterne vicende del protagonista Alvar, stupiscono e trasportano in un mondo fatato.\n\"Le sorelle boreali\", edito nel 2004, illustra la creazione di un mondo felice da parte di cinque sorelle che ritrovano una nuova vita nella villa della bisnonna. Ognuna delle protagoniste per difendere questa esistenza dovr\u00e0 passare in un buio catartico modificando poco a poco il proprio destino.\nL'ultimo lavoro, \"Il velo di Maya\" del 2006 intreccia elementi filosofici, musicali ed erotici in un viaggio teso come su una lama di rasoio del personaggio Jacopo D'Artega.\nL'ultima fatica letteraria del grande scrittore viene pubblicata a dicembre del 2008 dalla Morganti editori, con il titolo \"La penna d'oro\". Si tratta di un'autobiografia. Carlo Sgorlon ha deciso di farsi portavoce in prima persona della sua vita e della sua poetica. Nel raccontarsi con sincerit\u00e0 ma con un pizzico di costruttiva polemica e disincanto, lo scrittore affronta i ricordi della propria vita personale e professionale come se osservasse un altro se stesso dal balcone della sua casa friulana. Il risultato di questo proiettarsi al di fuori lo trasforma nel protagonista di un'avvincente storia privata. Ma di che si tratta? Ancora una volta \u00e8 la storia di un uomo estraneo ai luoghi e alle mode, che si affranca dal mondo, pur senza mai perderlo di vista, per cercare la propria patria. Il narratore si racconta con la medesima propensione fabulatoria che da sempre lo caratterizza, proponendo al lettore un romanzo esistenziale, quello di un uomo che si sofferma sulla propria vita facendone il bilancio e ribadendo la radicata convinzione che l'uomo possa percorrere la propria vita su due piani di esistenza paralleli: quello della realt\u00e0 e quello del fantastico. \"La penna d'oro\", non \u00e8 una semplice autobiografia dello scrittore, \u00e8 anche un attestato d'amore nei riguardi della sua terra d'origine, delle sue genti e tradizioni. Anche la penna d'oro, dono ricevuto nell'infanzia, diventa un mitico oggetto sparito chiss\u00e0 dove, che da sempre influenza il destino dell'uomo e dello scrittore.\nI protagonisti dei suoi romanzi.\nLa modernit\u00e0 del protagonista sgorloniano \u00e8 evidente nell'incarnazione delle difficolt\u00e0, nell'autenticit\u00e0, nell'affettivit\u00e0, nella socialit\u00e0; \u00e8 un soggetto reso ansioso dall'evoluzione della societ\u00e0 rurale in quella industriale, appare simile al tipico modello d'uomo nel comune sentire di fronte alla rivoluzione tecnologica. Nel personaggio sgorloniano si evidenzia la mancanza di una precisa identit\u00e0, nella quale ritorna, sfumata, la figura paterna e, anche, pi\u00f9 eccessiva e prolungata, quella materna; si riscontra, inoltre, la mancanza di quell'\"io collettivo\" che sembrava unire la societ\u00e0 contadina contro le asperit\u00e0 della vita nel superamento dell'uniformit\u00e0 della industrializzazione nella eradicazione dalla regione di nascita.\nI protagonisti sgorloniani appartengono ad una cultura di tipo decadente, sono irrazionali e spesso vivono in una realt\u00e0 sognante tenendo sempre presente un sentimento di amore/repulsione per la propria terra. All'assenza di eventi esteriori fa da contrappeso il tramestio dei personaggi, mossi dall'autore come burattini, i quali hanno un ruolo preciso in uno sfondo a met\u00e0 tra la favola e la cruda realt\u00e0 storica, attraverso la metafora, in un luogo sospeso tra il fantastico e il mentale dove tematiche religiose scientifiche e filosofiche si confrontano per la ricerca di valori per cui sopravvivere: \u00abIn realt\u00e0, io amo soprattutto raccontare delle storie, in un tempo e in una civilt\u00e0 come la nostra in cui sembra che gli scrittori abbiano per lo pi\u00f9 perduto la dimensione epica e il gusto del narrare\u00bb.\nL'acqua.\nA creare una compensazione, quasi fosse essa stessa un personaggio, nella narrativa sgorloniana interviene l'elemento dell'acqua. La funzione purificante e pacificante dell'animo umano \u00e8 legata all'elemento liquido come se questo unisse in tempi diversi le sensazioni delle donne. Sono donne che si lavano via il terrore della guerra con un lungo bagno, rimanendo in contatto con l'elemento magico come nel caso di Marta ne L'armata dei fiumi perduti, tornano al passato e vi rimangono in contatto tramite una fonte nel bosco come nel caso de La fontana di Lorena o dimenticano l'amore illusorio del loro recente passato come nel caso di Veronica ne La tredicesima notte.\nL'acqua \u00e8 una sorta di specchio purificatorio, la cui prerogativa sembra essere percepita solo dalle donne.\nLe donne.\nLe donne di Sgorlon sono la radice forte che permette all'albero ferito di rifiorire. Sono personaggi in grado di rivitalizzare la vita di un paese sonnacchioso come nel caso di Rabal, ne La luna color ametista. Custodiscono le parti da sanare, sono motore incessante della storia e sono quelle che portano spesso sulle proprie spalle il peso di una civilt\u00e0 che cambia. L'abbandono della societ\u00e0 contadina, ha aumentato la loro fatica, ma ha permesso anche di conservare all'interno dei loro animi la madre a cui ritornare. Le donne di Sgorlon non vogliono affrontare tutto e tutti a muso duro, sanno andare incontro a ci\u00f2 che la vita richiede, ma concepiscono il completamento della loro esistenza solo nella condivisione della stessa con un'altra persona.\nI personaggi femminili di Sgorlon sanno guardare al mondo moderno e viverci, ma a volte, e solo per periodi limitati, nonostante la loro sensibilit\u00e0, non riescono a vedere chiaramente, confuse dai loro sogni. Fortissimo in queste figure \u00e8 l'elemento magico che rende surreale persino le storie che sembrano cronaca della realt\u00e0, donando loro una comprensione delle connessioni tra essere umano e gaia, la terra, irrinunciabile. Marta, con la sua gioia di vivere inesauribile, sana le ferite di un mondo che sembra impazzito e custodisce la speranza dei sogni persino nei momenti pi\u00f9 duri, infondendo la vita quando tutto sembra perduto. Eva, de La fontana di Lorena, \u00e8 un grande personaggio, costruito con un'intensit\u00e0 vibrante di donna pratica e maga che incarna la sostanza della protettrice della terra: \u00e8 l'ultima eroina guerriera di una divinit\u00e0 insita nella natura che alla fine sa che nei colori e nel ritorno in s\u00e9 c'\u00e8 quanto serve a salvare il proprio futuro.\nLa provincia.\n\u00abComincer\u00f2 col dire che io sono uno di quegli scrittori fortunati, secondo la celebre frase di Balzac, che hanno una provincia da raccontare. Fortunati perch\u00e9 possiedono delle radici, ed hanno alle spalle una cultura, una storia, una tradizione, un popolo, nei quali si riconoscono, dentro i quali riescono a rintracciare i lineamenti della propria identit\u00e0. Fortunati perch\u00e9 sanno chi sono, possiedono un habitat, una collocazione precisa nella infinita variet\u00e0 del mondo reale\u00bb.\nCos\u00ec Carlo Sgorlon si descrive nella conferenza del 1982 (Il Friuli nella mia narrativa) inquadrando la propria identit\u00e0, chiave di volta della sua concezione di vivere/scrivere. Tra il livello profondo del soggetto/uomo ed il livello di scrittura con i modelli culturali si colloca in maniera filtrante la cultura locale tale da renderla comprimaria rispetto agli altri elementi in un concezione solistica legata ai topoi accumulati nel corso dell'intera esistenza. Un sentimento che si pu\u00f2 leggere anche ne L'armata dei fiumi perduti in cui Urv\u00e0n pensa che \u00ab...forse bisognava restare lass\u00f9, non abbandonare n\u00e9 la steppa n\u00e9 il fiume. Qualunque colpo del destino andava sopportato l\u00e0, nella loro terra\u00bb.\nLa battaglia per la conservazione delle radici e per la restituzione dei luoghi alla loro vocazione millenaria appare come una metafora e insieme una ragione universale e che unisce i popoli legati alle proprie autentiche storie e tradizioni. \u00abPer Veronica, (La tredicesima notte), Monterosso era una parola chiave. Pronunciarla, o sentirla pronunciare, voleva dire tante cose, a volte difficile da cogliere anche per lei\u00bb. Carlo Sgorlon esalta l'irrealt\u00e0 della realt\u00e0 del Friuli perch\u00e9, se si parla di questa terra, non si sa mai se si tratti di Italia, Austria o di un paese Slavo, culture che hanno lasciato una impronta nell'identit\u00e0 che spesso viene trascurata dai \"dominatori di turno\", ma fortemente radicata nel suo popolo.\nIl paesaggio friulano \u00e8 l'ancora a cui \u00e8 possibile aggrapparsi per recuperare la speranza di salvezza e di redenzione nell'apocalisse del presente in cui sembra essere sparito l'amore per le proprie origini. Sgorlon \u00e8 un aedo della sua terra, a volte la dipinge come un luogo in cui avvengono fatti luttuosi per la popolazione, come nel caso del romanzo La foiba grande o de La trib\u00f9 e come un mondo incantato sospeso in un dimensione magica tale da creare un filo ideale tra le sue storie e il mondo incantato di Garcia Marquez: lo stesso Sgorlon friulano ha ammesso che, seppur involontariamente, nei suoi romanzi c'\u00e8 anche un po' di Marquez, quello che li accomuna \u00e8 il sostrato di movimento.\n\u00abMi affido alla mia capacit\u00e0 di primitivo di rimitizzare il mondo, per quanto i miti e le fiabe siano stati esorcizzati da secoli dalla scienza e dalla tecnologia...\u00bb Ecco il filo a cui Carlo Sgorlon rimane fedele anche nelle sue opere, particolarmente in quest'ultimo romanzo, La tredicesima notte, o anche ne La fontana di Lorena, che conferma la natura favolistica dello scrittore friulano senza venir meno a quel credo di \"tellurica sacralit\u00e0\", che \u00e8 presente in lui da sempre, e pi\u00f9 visibilmente nel L'Ultima valle (1987).\nLa Storia.\nNei libri in cui i protagonisti hanno a che fare con la Storia, particolarmente se si tratta della guerra e dei suoi effetti, essa assume in Sgorlon un carattere di forza cosmica, flusso impetuoso ed ineluttabile, dotato di propria autonomia, in grado di travolgere chiunque si trovi sul suo corso, e da cui \u00e8 inutile ogni tentativo di opporsi. L'unica speranza per sottrarsi alle sue conseguenze pu\u00f2 essere un rifugio o la fuga, di solito sotto la protezione di una delle donne che nei libri di Sgorlon incarnano la saggezza immutabile della terra, come Marta ne \"L'armata dei fiumi perduti\", o Marianna ne \"La malga di S\u00eer\".\nLa parola.\n\u00abAveva letto in un libro che la parola \u00e8 ormai consumata e logora, troppo sfruttata dall'uso, e che non pu\u00f2 pi\u00f9 essere adoperata come un tempo. Oggi chi l'ha fatto ha suscitato una smorfia d'ilarit\u00e0 all'angolo della bocca degli intenditori, o l'infastidito sbadiglio della noia. Adesso la parola \u00e8 sofisticata, manipolata, slogata e contorta, per poter essere resa appetibile ai palati, ormai desiderosi dello strano e dell'inusitato. Viene elaborata con ricette artificiali, drogata con spezie esotiche fino a cambiarne l'antico carattere e a renderla incomprensibile\u00bb, scrive Sgorlon.\n\u00abIo mi rivolgo a quei lettori che hanno il gusto di leggere storie ben fatte, e anche fornite di un gruzzolo di ci\u00f2 che un tempo si chiamava \"poesia\", di cui oggi si diffida. Io possiedo un forte istinto narrativo, e a quello mi abbandono. \u00c8 una specie di bussola incorporata nel mio inconscio. Seguo i grandi archetipi del narrare. Non trovo difficolt\u00e0 a realizzare questo tipo di narrativa, se non di natura psicologica. So infatti di andare contro il gusto corrente e contro la cultura egemone. So di essere il solo, o quasi. Per\u00f2 c'\u00e8 anche una certa soddisfazione a sapere di non essere uno che salta sul cocchio del vincitore, che in Italia tutti inseguono, ma sul quale non tutti riescono a salire.\u00bb\nI romanzi postumi e le iniziative commemorative.\nNel 2010 ci fu la pubblicazione dei romanzi postumi: \"Il Circolo Swedenborg\" e \"Ombris tal infin\u00eet\" (quest'ultimo in lingua friulana).\nIl 23 febbraio 2014 il Comune di Vajont gli ha dedicato la biblioteca civica per aver narrato della omonima tragedia del 1963 nel romanzo \"L'ultima valle\" (1987).\nIl 28 novembre 2019 \u00e8 stato pubblicato il romanzo postumo \"Allarme sul Neckar\". L'opera fu scritta nel 2000 ma \u00e8 rimasta inedita per volont\u00e0 dello stesso autore dopo un tentativo di pubblicazione sotto falso nome compiuto qualche anno prima della sua morte. L'esperimento venne portato a termine con la collaborazione di uno dei suoi legali, l'avvocato Fabiano Filippin. Quest'ultimo, fingendosi l'agente di uno scrittore in erba, propose il testo a svariate case editrici ma lo stesso venne sistematicamente restituito intonso. Sgorlon voleva capire quante occasioni di effettiva pubblicazione avessero i giovani di talento non ancora conosciuti al grande pubblico. Il legale e la vedova hanno dato alle stampe l'opera nell'imminenza del decimo anniversario della scomparsa. Il romanzo \u00e8 distribuito dalla casa editrice udinese Gaspari in collaborazione con il quotidiano friulano Messaggero Veneto. La presentazione ufficiale \u00e8 avvenuta il 3 dicembre 2019 in municipio a Udine alla presenza della vedova dello scrittore, Edda Agarinis Sgorlon, deceduta a Palmanova il 12 gennaio 2021.\nOpere.\nRomanzi.\nPi\u00f9 di dieci romanzi di Carlo Sgorlon, scritti nell'arco di un quarantennio, sono ancora inediti. Le Edizioni Mimesis, che dedicano una collezione alle opere edite e inedite dell'autore, hanno pubblicato nel 2020 uno di questi, \"L'isola di Brendano\"."}
{"id": "2733963", "revid": "339392", "url": "https://it.wikipedia.org/wiki?curid=2733963", "title": "La scoperta del fuoco", "text": ""}
{"id": "2733969", "revid": "827882", "url": "https://it.wikipedia.org/wiki?curid=2733969", "title": "Kinder (disambigua)", "text": ""}
{"id": "2733978", "revid": "339392", "url": "https://it.wikipedia.org/wiki?curid=2733978", "title": "Fdjeux.com (ciclismo)", "text": ""}
{"id": "2733979", "revid": "1603714", "url": "https://it.wikipedia.org/wiki?curid=2733979", "title": "Pala di San Zeno", "text": "La Pala di San Zeno \u00e8 un dipinto, tempera su tavola (con la cornice 480\u00d7450 cm, scomparto centrale 125\u00d7212, sinistro 135\u00d7213, destro 134\u00d7213), di Andrea Mantegna, datata tra il 1456 e il 1459 e custodita nella sua collocazione originaria, sull'altare maggiore della basilica di San Zeno a Verona. Si tratta della prima pala d'altare pienamente rinascimentale dipinta in Italia settentrionale, che ispir\u00f2 la scuola di pittori rinascimentali veronesi, come Girolamo dai Libri. Fu oggetto delle spoliazioni napoleoniche della Repubblica di Venezia.\nStoria.\nL'opera venne commissionata tra il 1456 e il 1457 da Gregorio Correr, abate della chiesa, realizzata nella bottega padovana dell'artista e inviata a Verona nel 1459, quando il 31 luglio venne collocata sull'altare maggiore alla presenza dello stesso artista; Mantegna continu\u00f2 a riscuoterne i pagamenti fino al gennaio 1460. Dei progressi nella realizzazione della pala si parla nei carteggi tra Mantegna e il marchese di Mantova Ludovico III Gonzaga, il quale era in attesa del trasferimento dell'artista nella sua citt\u00e0 per ricoprire la prestigiosa carica di pittore di corte.\nMolto attento fu lo studio della collocazione definitiva dell'opera, con le direttrici prospettiche tracciate sulla base di quelle del coro della chiesa viste dalla navata, e la luce da destra che coincideva con quella che entrava da una finestra fatta aprire su richiesta esplicita del pittore.\nDurante la Campagna d'Italia del 1797, cui seguirono le soppressioni di chiese e monasteri e spoliazioni napoleoniche di opere d'arte, la pala venne requisita per volont\u00e0 di Napoleone a titolo di forzoso risarcimento di oneri di guerra. L'opera venne cos\u00ec inviata a Parigi nell'omonimo museo, divenuto poi il Louvre. Alla sua caduta gli accordi diplomatici presi durante la Restaurazione del 1815, imposero la restituzione dei dipinti, delle sculture, dei gioielli e dei libri trafugati, tra cui i tre pannelli principali e la cornice della \"pala di San Zeno\"; non tutte le parti fecero per\u00f2 ritorno a Verona, fu infatti negata la restituzione delle tre predelle, rimaste in Francia dove si trovano tuttora. Oggi in loco si pu\u00f2 osservare pertanto una copia moderna della predella, opera di Paolino Caliari, discendente di Paolo Veronese.\nLa pala venne completamente indagata e restaurata nel 2007 dall'Opificio delle Pietre Dure, un istituto centrale dipendente dal Ministero per i beni e le attivit\u00e0 culturali e per il turismo.\nDescrizione.\nPannelli principali.\nLa pala rappresenta una sacra conversazione con la Madonna col Bambino al centro, contornata da angeli musici e cantori, e quattro santi su ciascuno dei lati. La Vergine si trova su un alto scranno, decorato da bassorilievi marmorei che sbalzano con forza sulla superficie dipinta. Ai suoi piedi si trova un tappeto, vero lusso esotico per l'epoca, che \u00e8 identico a quello steso a una finestra nell'affresco del \"Martirio di san Cristoforo\" agli Eremitani.\nPartendo da sinistra i santi sono: San Pietro, riconoscibile dalle chiavi e l'aspetto canuto e barbuto; San Paolo, riconoscibile dalla spada; San Giovanni Evangelista, ritratto come un giovane con la veste rosata; San Zeno, in abiti vescovili; San Benedetto, col saio monacale; San Lorenzo, con la graticola e la palma del martirio; San Gregorio Magno, vestito da papa (con la pianeta ricamata con figure di santi); e infine San Giovanni Battista, con la tipica veste da eremita nel deserto. I santi sono disposti in maniera simmetrica, lungo direttrici spaziali diagonali prestabilite e con i loro gesti ed atteggiamenti sembrano interagire l'un con l'altro. Dei quattro santi di sinistra esiste anche un disegno preparatorio oggi conservato nel Getty Center di Los Angeles, che mostra come nella versione definitiva il maestro accentu\u00f2 il ritmo diagonale tra una figura e l'altra e aument\u00f2 la libert\u00e0 compositiva arrivando a far sporgere i santi in primo piano oltre la cornice, verso lo spettatore.\nPredella.\nLa predella \u00e8 articolata in tre scomparti:\nNell\"Orazione\" il paesaggio \u00e8 pietrificato e desertico, quasi artificiale nella modellazione delle rocce; Ges\u00f9 prega su una roccia simile ad un altare, sulla destra. Sullo sfondo si vede una Gerusalemme ideale, i cui edifici ricordano Roma e Venezia. La \"Crocifissione\" mostra la comprensione delle opere di Donatello, con la profonda penetrazione psicologica dei personaggi (si pensi allo straziante dolore di Maria) e con l'effetto di rappresentazione casuale della vita sotto i nostri occhi, con la presenza di comparse come i due personaggi dimezzati in primo piano, che sembrano colti di sorpresa nel loro passaggio casuale. Nella \"Resurrezione\" l'abbigliamento all'antica dei soldati \u00e8 molto curato e dimostra la volont\u00e0 di Mantegna di ricreare con precisione l'ambientazione nel mondo classico, con un approccio organico che travalica la semplice citazione erudita ma decontestualizzata delle opere del suo maestro Squarcione.\nCornice.\nLa straordinaria cornice lignea \u00e8 originale e forse realizzata su disegno dello stesso Mantegna. Essa imita una struttura architettonica che appare come il continuamento di quella dipinta, con quattro colonne scanalate che reggono un frontoncino con fregio a girali e con una cimasa a forma di arco ribassato terminante in due volute decorative. In basso incornicia anche i tre pannelli della predella. Il tutto \u00e8 in legno dorato con incrostazioni in blu d'Alemagna. La cornice solo in apparenza divide la pala in un trittico: in realt\u00e0 tutto, comprese le colonne lignee, concorre a creare un'ambientazione spaziale unitaria, per cui \u00e8 pi\u00f9 corretto considerarla come un'unica pala, la cui stesura pittorica \u00e8 stata tripartita dall'artista.\nAmbientazione.\nL'architettura dipinta, che appare come un prolungamento di quella della cornice, mostra una sorta di loggiato a base quadrata con pilastri, aperto su tutti i lati, con soffitto a cassettoni con luminosi \"bottoni\" d'oro, e ricco di elementi \"all'antica\", come il fregio con finto bassorilievo in \"grisaille\" di coppie di putti reggi-festoni o i medaglioni con scene mitologiche. L'insieme pare che riprenda molto fedelmente l'aspetto originario dell'altare del Santo di Donatello, l'opera fondamentale per la diffusione dell'arte rinascimentale nell'Italia settentrionale.\nAl di fuori si trova un rigoglioso giardino fiorito, mentre in alto, sul lato principale, corrono alcuni festoni di frutta e foglie, un motivo tipico di Squarcione e dei suoi allievi, tra cui Mantegna stesso. Sopra la testa della Vergine, incorniciata da un magnifico rosone ingioiellato del trono, stanno appesi tra i festoni una lucerna in un bicchiere di vetro decorato da un bordo d'oro con pietre preziose, alcuni fili di corallo lavorato e un uovo di struzzo. Quest'ultimo \u00e8 simbolo della fecondit\u00e0 di Maria e al tempo stesso della sua verginit\u00e0, con un richiamo erudito, ma ben comprensibile per gli umanisti del XV secolo, alla leggenda di Leda, sposa del re di Sparta; in un tempio della citt\u00e0 si trovava appeso un analogo uovo, e Leda venne fecondata da Zeus sotto forma di cigno, precorrendo la fecondazione di Maria tramite i raggi divini emanati dalla colomba dello Spirito Santo.\nLe colonne sembrano separare i dipinti ma non interrompono lo spazio che il Mantegna ha concepito come unico, profondo, percorribile. L'unicit\u00e0 dello spazio \u00e8 sottolineata dal pavimento a scacchiera bianca e nera, dal giardino di rose fiorite insinuantesi dietro il trono e a fianco dei santi, e dall'unico cielo dello sfondo, percorso nei tre pannelli da nuvolette bianche in strati orizzontali. Le colonne dipinte sono quindi come proiettate all'interno del quadro. Lo spazio \u00e8 determinato logicamente attraverso la prospettiva scientifica, la luce \u00e8 descritta attraverso il colore e le forme sono costruite in modo proporzionato.\nStile.\nLa pala, che segna la fine del periodo padovano dell'artista e quindi la sua fase giovanile verso la piena maturit\u00e0, mostra un mutamento di indirizzo nel fare artistico che si andava definendo gi\u00e0 negli ultimi affreschi della Cappella Ovetari, terminata nel 1457.\nLe architetture hanno infatti acquistato quel tratto illusionistico che fu una delle caratteristiche base di tutta la produzione di Mantegna. Il punto di vista ribassato intensifica la monumentalit\u00e0 delle figure e accresce il coinvolgimento dello spettatore, che viene chiamato in causa anche dallo sguardo diretto di san Pietro. Le figure, con pose tratte anche dall'osservazione quotidiana, sono pi\u00f9 sciolte e psicologicamente individuate, con forme pi\u00f9 morbide, che suggeriscono l'influenza della pittura veneziana, in particolare di Giovanni Bellini, del quale dopotutto Mantegna aveva sposato la sorella nel 1454. Nelle figure degli angeli emerge la maestria di Mantegna nella resa dei volti tondeggianti, degli incarnati morbidi e paffuti, delle espressioni teneramente fanciullesche.\nAncora pi\u00f9 che negli affreschi agli Eremitani, la pittura \u00e8 qui orientata verso una fusione di luce e colore che d\u00e0 effetti illusionistici, con citazioni dell'antico e virtuosismi prospettici che furono ulteriormente sviluppati dall'artista nel lungo soggiorno mantovano, dal 1460."}
{"id": "2733982", "revid": "93556", "url": "https://it.wikipedia.org/wiki?curid=2733982", "title": "\u010cerven Brjag", "text": "\u010cerven Brjag (in bulgaro \u0427\u0435\u0440\u0432\u0435\u043d \u0431\u0440\u044f\u0433) \u00e8 un comune bulgaro situato nella Regione di Pleven di 35.742 abitanti (dati 2009). La sede comunale \u00e8 nella localit\u00e0 omonima\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2733983", "revid": "287204", "url": "https://it.wikipedia.org/wiki?curid=2733983", "title": "Brasil Open 2002", "text": "Il Brasil Open 2002 \u00e8 stato un torneo di tennis giocato sulla terra rossa.\n\u00c8 stata la 2\u00aa edizione del Brasil Open,\nche fa parte della categoria International Series nell'ambito dell'ATP Tour 2002. \nSi \u00e8 giocato nel complesso Costa do Sauipe di Mata de S\u00e3o Jo\u00e3o, in Brasile, dal 9 settembre al 16 settembre 2002.\nCampioni.\nSingolare.\n Gustavo Kuerten ha battuto in finale Guillermo Coria 6-7 (4-7), 7-5, 7-6 (7-2)\nDoppio.\n Scott Humphries / Mark Merklein hanno battuto in finale Gustavo Kuerten / Andr\u00e9 S\u00e1 6-3, 7-6 (7-1)"}
{"id": "2733986", "revid": "339392", "url": "https://it.wikipedia.org/wiki?curid=2733986", "title": "Kinder garten", "text": ""}
{"id": "2733994", "revid": "400694", "url": "https://it.wikipedia.org/wiki?curid=2733994", "title": "Brasil Open 2002 - Singolare", "text": "Il singolare del Brasil Open 2002 \u00e8 stato un torneo di tennis facente parte dell'ATP Tour.\nJan Vacek era il detentore del titolo, ma quest'anno non ha partecipato.\nGustavo Kuerten ha battuto in finale 6\u20137(4), 7\u20135, 7\u20136(2), Guillermo Coria."}
{"id": "2734001", "revid": "838137", "url": "https://it.wikipedia.org/wiki?curid=2734001", "title": "Brasil Open 2002 - Doppio", "text": "Il doppio del Brasil Open 2002 \u00e8 stato un torneo di tennis facente parte dell'ATP Tour.\nEnzo Artoni e Daniel Melo erano i detentori del titolo, ma Artoni non ha partecipato.\nSolo Melo ha partecipato facendo coppia con Ricardo Schlachter, ma ha perso nel 1\u00ba turno contro Nathan Healey e Jordan Kerr.\nScott Humphries e Mark Merklein hanno battuto in finale 6\u20133, 7\u20136(1), Gustavo Kuerten e Andr\u00e9 S\u00e1."}
{"id": "2734008", "revid": "39884", "url": "https://it.wikipedia.org/wiki?curid=2734008", "title": "Hurler", "text": ""}
{"id": "2734014", "revid": "767487", "url": "https://it.wikipedia.org/wiki?curid=2734014", "title": "Season of Glass", "text": "Season of Glass \u00e8 il sesto album di Y\u014dko Ono, prodotto da Phil Spector e pubblicato nel 1981, sei mesi dopo la morte del marito John Lennon.\nAlla sua uscita fece scalpore la copertina del disco, che ritrae gli occhiali insanguinati indossati da Lennon la sera del suo assassinio.\nIl disco.\nNell'album fanno direttamente riferimento alla tragedia della morte di Lennon tracce quali \"Goodbye Sadness\", \"No, No, No\" e \"I Don't Know Why\". \"Season of Glass\" raggiunse la 49\u00aa posizione in classifica nella Billboard 200 statunitense, diventando l'album solista della Ono di maggior successo fino ad allora. Per la canzone \"Goodbye Sadness\" venne girato un videoclip musicale con immagini di John &amp; Yoko insieme. Il video venne mandato in onda durante il primo episodio della settima stagione di \"Saturday Night Live\".\nRistampa.\nNel 1997 la Rykodisc ristamp\u00f2 l'album con l'aggiunta di alcune tracce quali il singolo \"Walking on Thin Ice\" e un demo a cappella di \"I Don't Know Why\", inciso il giorno successivo alla morte di Lennon. Altri nastri demo di canzoni di \"Season of Glass\" registrate con Lennon negli anni settanta furono inoltre inclusi come extra in altre ristampe di dischi della Ono, inclusa una versione acustica di \"Dogtown\" inserita in \"Approximately Infinite Universe\". L'album inedito \"A Story\" del 1974 (pubblicato nel 1997 dalla Rykodisc) include svariati brani che poi sarebbero stati ri-registrati per \"Season of Glass\", come \"She Gets Down On Her Knees\" e \"Will You Touch Me\"."}
{"id": "2734018", "revid": "767487", "url": "https://it.wikipedia.org/wiki?curid=2734018", "title": "Kremlin Cup 2002", "text": "La Kremlin Cup 2002 \u00e8 stato un torneo di tennis giocato sul cemento indoor. \u00c8 stata la 13\u00aa edizione del torneo maschile che fa parte della categoria International Series nell'ambito dell'ATP Tour 2002 e la 7\u00aa del torneo femminile che fa parte della categoria Tier I nell'ambito del WTA Tour 2002. Il torneo si \u00e8 giocato allo Stadio Olimpico di Mosca in Russia, dal 30 settembre al 6 ottobre 2002.\nCampioni.\nSingolare maschile.\n Paul-Henri Mathieu ha battuto in finale Sjeng Schalken, 4\u20136, 6\u20132, 6\u20130\nSingolare femminile.\n Magdalena Maleeva ha battuto in finale Lindsay Davenport, 5\u20137, 6\u20133, 7\u20136(4) \nDoppio maschile.\n Roger Federer / Maks Mirny hanno battuto in finale Joshua Eagle / Sandon Stolle, 6\u20134, 7\u20136(0)\nDoppio femminile.\n Elena Dement'eva / Janette Hus\u00e1rov\u00e1 hanno battuto in finale Jelena Doki\u0107 / Nadia Petrova, 2\u20136, 6\u20133, 7\u20136(3)"}
{"id": "2734025", "revid": "767487", "url": "https://it.wikipedia.org/wiki?curid=2734025", "title": "Musaylima ibn Habib", "text": "Musaylima ibn \u1e24ab\u012bb (Arabo \ufee3\ufeb4\ufef4\ufee0\ufee4\u0640\u0629 \ufe91\ufee6 \ufea3\ufe92\ufef4\ufe90) o Maslama ibn \u1e24ab\u012bb (Arabo \u0645\u0633\u0644\u0645\u0629 \u0628\u0646 \u062d\u0628\u064a\u0628) fu un arabo che nel VII secolo si proclam\u00f2, nella regione araba della Yamama, profeta dei Ban\u016b \u1e24an\u012bfa, alla stessa stregua di Maometto con i Quraysh. Fu dai musulmani qualificato come \"falso profeta\" o, direttamente, \"Il Mentitore\" - \"al-Kadhdh\u0101b\" - (Arabo \u0627\u0644\u0643\u0630\u0651\u0627\u0628).\nNome e biografia.\nIl nome di Musaylima (che non \u00e8 detto sia un diminutivo di Maslama, datogli dai musulmani per disprezzo, visto che per lo pi\u00f9 viene chiamato \"al-Kadhdh\u0101b\", \"Il mentitore\") era \"Maslama ibn \u1e24ab\u012bb al-\u1e24an\u012bf\u012b,\" che indica che era figlio di \u1e24ab\u012bb e della trib\u00f9 dei Ban\u016b \u1e24an\u012bfa, una delle pi\u00f9 popolose trib\u00f9 dell'Arabia, e pi\u00f9 specificamente della Yam\u0101ma. L'attuale casato reale saudita dell'\u0100l Sa\u02bf\u016bd addita come suo ascendente proprio tale antica trib\u00f9. I Ban\u016b \u1e24an\u012bfa erano una branca cristiana dei Banu Bakr e conducevano un'esistenza totalmente indipendente prima dell'Islam.\nMusaylima era il signore teocratico di un sacro \"\u1e25aram\", o enclave, che (secondo una tradizione) egli aveva organizzato nella Yam\u0101ma prima dell'Egira del profeta Maometto (622). In tal modo egli controllava un'area dell'Arabia orientale assai pi\u00f9 vasta di quella che controllava Maometto al termine della sua vita (632).\nLa prima notizia che lo riguarda \u00e8 datata all'ultima parte dell'anno 9 dell'Egira, il cosiddetto \"Anno delle delegazioni\", quando egli accompagn\u00f2 una delegazione della sua trib\u00f9 a Medina. La delegazione includeva altri due importanti esponenti musulmani che pi\u00f9 tardi aiutarono Musaylima a impadronirsi del potere tribale dopo la morte nel 630 del suo capo, il cristiano \u02bfAwda b. \u02bfAl\u012b al-\u1e24an\u012bf\u012b, salvando cos\u00ec la loro trib\u00f9 dalla distruzione ad opera di Medina. Quegli uomini erano Rahh\u0101l (o al-Rajj\u0101l) ibn \u02bfUnfuwa e Mujj\u0101\u02bfa b. Mar\u0101ra (ricordato solo da Baladhuri). A Medina la deputazione fu ospitata da una figlia di al-\u1e24\u0101rith al-Najj\u0101riyya, una donna degli Ansar del clan dei Banu Najjar (col quale era imparentato Maometto).\nIn tale frangente sembra che Musaylima fosse stato assegnato alla custodia dei dromedari e che pertanto non avesse preso parte alle trattative che condussero alla conversione dei delegati (che abiurarono il Cristianesimo). Come d'abitudine, Maometto assegn\u00f2 un \"dono di commiato\" (\"jaw\u0101\u02beiz\" ) a ciascun membro della delegazione (5 \"\u016bqiyya\" d'argento a testa), che dissero: \"Abbiamo lasciato uno dei nostri nel campo per sorvegliare le cavalcature\", chiedendo lo stesso dono anche per lui.\nMaometto consegn\u00f2 loro il donativo anche per lui, e aggiunse: \"Dacch\u00e9 egli ha custodito i vostri bagagli ed i vostri cammelli, egli non \u00e8 il peggiore fra voi\". Al loro ritorno, costoro convertirono l'intera trib\u00f9 all'Islam, edificarono una moschea nella Yam\u0101ma e cominciarono a fare regolarmente le \"\u1e63al\u0101t\" previste.\nProclamazione della profezia.\nMentre era nella Yam\u0101ma, Musaylima proclam\u00f2 la sua profezia e riun\u00ec la gente, parlando loro (riferendosi a Maometto):\nCominci\u00f2 poi a parlare in prosa ritmica (\"s\u0101j\") a imitazione del Corano.\nMusaylima, che si dice fosse stato un esperto mago, impressionava le masse con \"miracoli\". Egli era in grado di porre un uovo in una bottiglia; poteva strappare le penne di un uccello e poi attaccargliele di nuovo cos\u00ec che esso era ancora in grado di volare e usava questi impressionanti espedienti per persuadere la gente che egli era divinamente assistito.\nMusaylima pronunciava versi che affermava essere rivelazioni divine e diceva alle masse che Maometto aveva diviso con lui il potere. Musaylima si riferiva a se stesso usando il termine di \"Rahman\", che suggeriva l'idea che fosse egli stesso Dio. Perci\u00f2 molti della sua gente lo accettarono come profeta. Gradualmente l'influenza e l'autorit\u00e0 di Musaylima crebbe tra la gente della sua trib\u00f9. Musaylima abol\u00ec la preghiera obbligatoria e concesse di praticare liberamente l'attivit\u00e0 sessuale e il consumo di bevande alcoliche.\nMusaylima propose dunque a Maometto di dividere con lui il potere sulle genti dell'Arabia centro-occidentale. Nell'anno 10 dell'Egira (equivalente al 9 aprile 631-28 marzo 632) cos\u00ec scrisse a Maometto:\nMuhammad, tuttavia, cos\u00ec gli rispose:\nMorte.\nDopo la morte di Maometto, Musaylima insorse contro il primo califfo Ab\u016b Bakr ma le sue forze furono sgominate da quelle di Khalid ibn al-Walid e Musaylima fu ucciso da Wahsh\u012b ibn Harb nella battaglia di Aqraba'.\nDopo la morte di Musaylima, una delegazione dei Banu Hanifa si fece ricevere da Abu Bakr. Egli chiese ai componenti quali fossero gli insegnamenti di Musaylima. Come esempio della sua dottrina, essi recitarono il seguente verso, che gli sarebbe stato rivelato: \"O rana! Quanto sei felice. Tu non impedisci al bevitore di bere, n\u00e9 gli insudici l'acqua. Met\u00e0 del mondo appartiene a noi e met\u00e0 ai Quraysh, ma i Quraysh sono un popolo crudele\". Udendo ci\u00f2, Ab\u016b Bakr osserv\u00f2: \"Dio sia lodato! \u00c8 forse questa una parola divina? Non ha alcunch\u00e9 di sublime come le cose divine. In quale profondit\u00e0 v'ha trascinato!\" \nNon tutti i seguaci di Musaylima divennero buoni musulmani. Dieci o venti anni dopo, l'uomo che aveva riferito il suo messaggio a Maometto e qualcun altro furono denunciati come Kuffar (infedeli) apostati, in quanto pervicaci seguaci delle dottrine di Musaylima e quindi furono giustiziati."}
{"id": "2734026", "revid": "486946", "url": "https://it.wikipedia.org/wiki?curid=2734026", "title": "Bunny (Sailor Moon)", "text": ""}
{"id": "2734027", "revid": "22475", "url": "https://it.wikipedia.org/wiki?curid=2734027", "title": "Mysidopsis", "text": "Mysidopsis \u00e8 un genere di crostacei appartenente alla famiglia dei Mysidae. \nTassonomia.\nAd esso fanno capo numerose specie:"}
{"id": "2734034", "revid": "1543377", "url": "https://it.wikipedia.org/wiki?curid=2734034", "title": "Grand Prix de Tennis de Lyon 2002", "text": "Il Grand Prix de Tennis de Lyon 2002 \u00e8 stato un torneo di tennis giocato sul cemento indoor. \n\u00c8 stata la 16\u00aa edizione del Grand Prix de Tennis de Lyon, \nche fa parte della categoria International Series nell'ambito dell'ATP Tour 2002.\nIl torneo si \u00e8 giocato al Palais des Sports de Gerland di Lione in Francia, dal 7 al 14 ottobre 2002.\nCampioni.\nSingolare.\n Paul-Henri Mathieu defeated Gustavo Kuerten 4\u20136, 6\u20133, 6\u20131\nDoppio.\n Wayne Black / Kevin Ullyett defeated Mark Knowles / Daniel Nestor 6\u20134, 3\u20136, 7\u20136 (7\u20133)"}
{"id": "2734041", "revid": "146644", "url": "https://it.wikipedia.org/wiki?curid=2734041", "title": "Nevralgia facciale", "text": ""}
{"id": "2734043", "revid": "132266", "url": "https://it.wikipedia.org/wiki?curid=2734043", "title": "Michele K\u00e1rolyi", "text": ""}
{"id": "2734044", "revid": "827882", "url": "https://it.wikipedia.org/wiki?curid=2734044", "title": "Episodi di American Dad! (prima stagione)", "text": "La prima stagione di \"American Dad!\" \u00e8 stata trasmessa originariamente negli USA dal 6 febbraio al 18 giugno 2005 su Fox.\nIn Italia la serie, non priva di censure, \u00e8 stata trasmessa in anteprima assoluta su Italia 1 dal 12 dicembre 2006 al 24 gennaio 2007.\nIl potere logora.\nLa nostra famiglia americana, la famiglia Smith, \u00e8 composta da Stan, agente della CIA fissato con il suo lavoro e iperprotettivo; Francine, casalinga; Hayley, la figlia maggiore di idee progressiste; Steve, un po' sfigato il cui obiettivo \u00e8 trovare una ragazza; Klaus, un pesce parlante a cui \u00e8 stato impiantato il cervello di un campione olimpico tedesco e Roger, un alieno sovrappeso con un debole per i dolci. Stan non si capacita dell'insuccesso del figlio con le ragazze e decide di aiutarlo facendolo eleggere presidente del comitato studentesco; il potere per\u00f2 non gli permette di conquistare Lisa, la \"cheerleader\" pi\u00f9 bella della scuola che si approfitta di lui. Steve a questo punto si barrica a scuola fino all'arrivo del padre che con un \"blitz\" lo convince a uscire.\nLivelli di rischio.\nGli Smith entrano in quarantena dopo essere venuti in contatto con un virus mortale, si scopre per\u00f2 che \u00e8 un virus inerte e riescono cos\u00ec a scampare il pericolo. L'idea di sfruttare le ultime ore al meglio per\u00f2 fa riflettere tutti sulla loro vita passata: Francine decide di essere stufa di fare la casalinga e di voler diventare un'agente immobiliare; quando inizia a guadagnare pi\u00f9 di lui Stan decide di riprendere in mano le redini del matrimonio facendo chiudere l'agenzia. Questo per\u00f2 non la ferma: inizia infatti, con molto successo, a lavorare in casa. Alla fine per\u00f2 viene licenziata, assieme a tutti gli altri agenti, a causa dell'intervento di Stan che fa salire alle stelle i tassi immobiliari.\nPap\u00e0 ci sa fare.\nStan e Hayley litigano sempre a causa delle loro idee molto diverse: infatti il primo \u00e8 un conservatore convinto, mentre la seconda una progressista. Le liti riguardano prima i capelli tinti della figlia e poi il suo nuovo fidanzato, Jeff; lei decide cos\u00ec di andare a vivere con il suo ragazzo. Il padre allora le taglia i fondi e lei \u00e8 obbligata a trovare un lavoro per pagare la retta della scuola. Steve nel frattempo si accorge che le disgrazie fanno avvicinare le ragazze compassionevoli: finge cos\u00ec che la sorella abbia avuto un brutto incidente e chiede a Roger di aiutarlo durante la messa in scena; riesce a invitare una ragazza al ballo della scuola anche se alla fine non se ne far\u00e0 niente. Stan e Hayley fanno pace e il primo capisce di dover essere pi\u00f9 comprensivo con la figlia.\nFlashback di Francine.\n\u00c8 l'anniversario di Francine e Stan e questi se ne dimentica: per non farla arrabbiare decide di farle cancellare la memoria delle ultime ore grazie a un'avanzata tecnica conosciuta dalla CIA; il medico per\u00f2 sbaglia e cancella gli ultimi 20 anni: Francine pensa di essere nel lontano 1985. Tutti devono cos\u00ec far finta che siano quegli anni e tentano di ricreare il momento in cui lei e Stan si sono conosciuti, ma il piano non va come previsto. Lei infatti va con Jeff, il ragazzo della figlia a una festa, qui Stan la salva da un incendio e lei si ricorda di lui.\nIl rompiglione.\nStan si ritrova con un rivale sul lavoro: per riavvicinare il capo lo invita a cena, qui per colpa di Roger questi si ferisce. Allora Stan litiga con l'alieno che cade in uno stato di ibernazione e tutti lo credono morto; Stan si disfa del cadavere buttandolo nella spazzatura. Rinvenuto nella discarica Roger si traveste per tornare a casa. Durante una visita allo studio ovale assieme a degli anziani di una casa di riposo la CIA individua l'alieno in una registrazione e inizia a dargli la caccia. Stan lo trova per primo e i due fanno pace, tornando insieme a casa facendo credere alla CIA che l'alieno fosse una vecchia razzista che accompagnava Roger.\nTale vecchietta si rivede poi assieme ad altri oggetti custodita in una vasca criogenica nell'area 51 quando Roger e Stan tornano l\u00e0 dentro per recuperare il marsupio dell'alieno che conteneva alcune sue cose.\nInsicurezza nazionale.\nFrancine, stufa delle fissazioni di Stan e di non avere amici decide di organizzare una festa del vicinato, Stan per\u00f2, paranoico come sempre vede nei due iraniani del quartiere dei terroristi e decide di rinchiuderli in giardino, trasformato in una prigione per l'occasione. Hayley e Francine decidono cos\u00ec di organizzare una festa a tema ispirata alla base di Guantanamo e hanno un grande successo; Francine, soddisfatta, fa la pace con il marito.\nDiacono Stan, Uomo di Ges\u00f9.\nStan vuole diventare a tutti i costi il nuovo diacono, intanto Roger entra nel suo ciclo riproduttivo."}
{"id": "2734046", "revid": "287204", "url": "https://it.wikipedia.org/wiki?curid=2734046", "title": "Michele Karolyi", "text": ""}
{"id": "2734048", "revid": "110157", "url": "https://it.wikipedia.org/wiki?curid=2734048", "title": "\u0391-terpineolo", "text": "L'\u03b1-terpineolo \u00e8 un alcol naturale monoterpenico isolato da una variet\u00e0 di fonti come l'olio essenziale di pino e l'olio petitgrain. La sua presenza \u00e8 in genere accompagnata da piccole percentuali dei due isomeri \u03b2-terpineolo e \u03b3-terpineolo. La miscela naturale dei tre isomeri prendi il nome generico di terpineolo."}
{"id": "2734050", "revid": "101175", "url": "https://it.wikipedia.org/wiki?curid=2734050", "title": "Kawasaki ZX-7RR", "text": ""}
{"id": "2734051", "revid": "184755", "url": "https://it.wikipedia.org/wiki?curid=2734051", "title": "Sospensione (farmaceutica)", "text": "La sospensione farmaceutica \u00e8 una modalit\u00e0 di preparazione e somministrazione di un farmaco.\nDescrizione.\n\u00c8 un sistema eterogeneo, in cui particelle solide insolubili sono disperse in un mezzo disperdente liquido. Le dimensioni di tali particelle sono generalmente comprese fra 0,1 e 100 micrometri.\nLa fase continua (o esterna) \u00e8 un liquido o un semisolido, mentre la fase dispersa (o interna) pu\u00f2 consistere di particelle separate le une dalle altre oppure di un gruppo di particelle risultanti da interazioni solido-solido.\nAlcune sospensioni sono gi\u00e0 pronte per l'uso, altre sono miscugli solidi di polveri o di granulati dai quali si ottiene la sospensione per aggiunta di un adatto veicolo, poco prima dell'uso.\nVie di somministrazione.\nLe sospensioni trovano impiego:\nLe sospensioni iniettabili devono essere sterili e richiedono un accurato controllo della viscosit\u00e0 e delle dimensioni delle particelle, sia per ragioni di biodisponibilit\u00e0 sia perch\u00e9 il prodotto possa fluire liberamente dall'ago della siringa.\nLa concentrazione della fase dispersa.\nVaria entro limiti molto ampi ed compresa fra 5-10 per cento per scendere a 0,5-5 per cento nelle sospensioni iniettabili e salire al 50-75 per cento in alcune sospensioni di mezzi radioopachi come il solfato di bario.\nFase disperdente.\nNella maggior parte dei casi si ha a che fare con sospensioni a fase esterna acquosa; pi\u00f9 raramente si incontrano sospensioni oleose (per uso sia orale che parenterale).\nAlcuni preparati si presentano in forma solida, da ricostituire al momento dell'uso per aggiunta dell'appropriato solvente (a questa forma di presentazione si ricorre quando il principio attivo non possiede stabilit\u00e0 chimica sufficiente sotto forma di sospensione pronta).\nQuasi tutti i sistemi sospesi tendono, col tempo, a dare separazione di fase. Tuttavia non \u00e8 importante cercare di eliminare la sedimentazione, quanto diminuire la velocit\u00e0 del fenomeno e ottenere la completa risospendibilit\u00e0 per semplice agitazione."}
{"id": "2734052", "revid": "101175", "url": "https://it.wikipedia.org/wiki?curid=2734052", "title": "Suzuki GSX-R750 Y", "text": ""}
{"id": "2734054", "revid": "1442080", "url": "https://it.wikipedia.org/wiki?curid=2734054", "title": "Madrid Masters 2002 - Singolare", "text": "Il singolare del Madrid Masters 2002 \u00e8 stato un torneo di tennis facente parte dell'ATP Tour.\nTommy Haas era il detentore del titolo, ma Fabrice Santoro lo ha battuto nel 2\u00ba turno.\nAndre Agassi ha battuto in finale Ji\u0159\u00ed Nov\u00e1k dopo che questi si \u00e8 ritirato per infortunio.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2734058", "revid": "647919", "url": "https://it.wikipedia.org/wiki?curid=2734058", "title": "Alstare Suzuki Corona", "text": ""}
{"id": "2734062", "revid": "123220435", "url": "https://it.wikipedia.org/wiki?curid=2734062", "title": "Episodi di American Dad! (seconda stagione)", "text": "La seconda stagione di \"American Dad!\" \u00e8 stata trasmessa originariamente negli USA dall'11 settembre 2005 al 14 maggio 2006 su Fox.\nIn Italia la stagione, non priva di censure, \u00e8 stata trasmessa in anteprima assoluta su Italia 1 dal 16 gennaio al 30 aprile 2007.\nIl doppio episodio \"Stan d'Arabia\", saltato nella programmazione in chiaro, \u00e8 stato trasmesso in prima visione su Fox di Sky Italia, che ha trasmesso anche tutti i restanti episodi in versione integrale.\nBullock contro Stan.\nIl capo di Stan, Bullock, comincia a frequentare Hayley e Stan non dice niente per paura di non avere la promozione.\nSmith manolesta.\nStan decide di insegnare a Steve come controllare i suoi primi stimoli sessuali. Dopo un incidente in cui le parti intime di Stan vengono finite, quest'ultimo, dopo un errore al telefono coni il suo dottore, si masturba per la prima volta in vita sua e, avendo gradito la cosa, non riesce a smettere di toccarsi ogni momento.\nTutto su Steve.\nStan non riesce a decriptare un messaggio, e Steve da buon nerd riconosce che \u00e8 scritto in elfico.\nEredit\u00e0 pesante.\nDopo la morte del padre di Stan, lui rivela alla sua famiglia che in realt\u00e0 quello non era il suo vero padre.\nStan d'Arabia - Parte I.\nStan offende Bullock alla sua festa, cos\u00ec viene mandato a lavorare in Arabia.\nStan d'Arabia - Parte II.\nGrazie alle nuove conoscenze di Roger gli Smith vengono salvati dalla lapidazione e riescono a tornare in America.\nStannie, prendi il fucile.\nHayley spara accidentalmente Stan, cos\u00ec per rimorso accetta di cantare a favore delle armi anche se lei \u00e8 contro.\nStar Trek.\nSteve scrive un libro su Roger, diventando un famoso e ricco scrittore.\nCasalinghe non particolarmente disperate.\nStan e Roger combattono per l'attenzione di un cagnolino.\nScambio difficile.\nRoger e Stan si scambiano le vite per vedere come si sta nei panni dell'altro. Roger diventa quindi un venditore di auto, mentre Stan resta a casa tutto il giorno. Alla fine per\u00f2 si rendono conto che non sono le vite che hanno sempre sognato.\nFinanza coi lupi.\nKlaus convince Stan a farsi rimettere dentro un corpo umano e all'inizio sembra andare tutto bene.\n\u00c8 bello essere la reginetta.\nAlla riunione della scuola di Francine si scopre che la reginetta del ballo non fu Francine ma la sua rivale Betty Sue, cos\u00ec Stan ingaggia il suo sosia per stare con sua moglie mentre lui va al ballo con Betty.\nRoger e io.\nDopo una serata insieme ad Atlantic City Roger assorbe tutti i ricordi di Stan, cos\u00ec i due partecipano ad un quiz sui migliori amici.\nAssistenza.\nStan fa prendere degli steroidi a Steve, che invece di renderlo pi\u00f9 forte gli fanno crescere il seno. Nel frattempo Francine, umiliata dalla figlia per il fatto di essere una semplice casalinga, diventa il (finto) chirurgo della 'ndrangheta degli handicappati.\nCon gli amici di Steve.\nDopo che Steve ha dimostrato scarso interesse nel lavoro di Stan, questi decide di sostituirlo con Barry, l'amico ritardato di Steve. Roger nel frattempo entra a far parte di una confraternita.\nLacrime di un Clooney.\nFrancine vuole spezzare il cuore di George Clooney e Stan all'inizio \u00e8 d'accordo, poi per\u00f2 diventa amico di Clooney."}
{"id": "2734064", "revid": "119624863", "url": "https://it.wikipedia.org/wiki?curid=2734064", "title": "Episodi di American Dad! (terza stagione)", "text": "La terza stagione di \"American Dad!\" \u00e8 stata trasmessa originariamente negli USA dal 10 settembre 2006 al 20 maggio 2007 su FOX.\nIn Italia, in chiaro su Italia 1, sono stati trasmessi in anteprima assoluta solo 5 episodi (con parecchia censura e/o tagli per programmazione anche di oltre 5 minuti) dal 15 marzo 2008 al 19 aprile dello stesso anno, ogni sabato alle ore 13:00. La rimanente parte della stagione \u00e8 stata trasmessa dal 1\u00ba al 18 febbraio 2010, dal luned\u00ec al venerd\u00ec alle ore 13:40, sempre su Italia 1.\nLa terza stagione \u00e8 stata trasmessa integralmente e in prima visione assoluta dal 4 al 19 marzo 2009, dal luned\u00ec al venerd\u00ec alle ore 20:00, su Fox di Sky.\nCampo profughi.\nStan desidera che la prima volta di Steve sia in un campeggio come era successo a lui da giovane, ma per errore lo spedisce in un campo profughi in Africa dove dovr\u00e0 lottare nelle olimpiadi del campeggio per ottenere la libert\u00e0 di una ragazza in mano agli estremisti. Nel frattempo Roger e Francine simulano i ruoli di marito e moglie, anche se non sono d'accordo con le reciproche storie.\nSpeciale dopo scuola.\nStan va su tutte le furie quando scopre che la nuova ragazza di Steve (una goth chiamata Debbie) \u00e8 grassa, ma quando Hayley, Klaus e Francine fanno notare che Stan \u00e8 paffuto come Debbie, Stan prende la notizia a cuore e comincia una dieta intensiva che lo rende anoressico. Nel frattempo, Roger si innamora di Debbie.\nVi \u00e8 una citazione del film \"Virus\" quando Francine cade nella piscina trovando resti di cibo gettati la. La citazione sta nel fatto che nel film \"Virus\" uno dei protagonisti cade in una piscina enorme piena zeppa di cadaveri mutilati, comportandosi alla stessa maniera di come fece Francine.\nIl fallimento non \u00e8 un optional.\nStan perde la fiducia in se stesso quando un venditore d'auto ha la meglio su di lui in una trattativa e pianifica la sua vendetta. Nel frattempo Roger e Steve fondano un improvvisato drive-in per provare a baciare delle studentesse popolari, e la saga della cacca di Roger, ricoperta di gioielli dorati, continua.\nGli amanti di Lincoln.\nStan deve rinunciare a parlare all'Assemblea Nazionale Repubblicana ed \u00e8 disperato a parlare di qualsiasi cosa Repubblicana. Quando crea un gioco basato su Abraham Lincoln e il suo amico intimo, una branca locale del Log Cabin repubblicano (un'organizzazione politica che consiste di gay e lesbiche che sono i sostenitori del partito repubblicano) sceglie Stan come loro oratore. Quando una svolta di eventi portano Stan a prendersi il tanto ambito posto come oratore all'Assemblea Nazionale Repubblicana, lui implora il partito di lasciare che il Log Cabin espandi la loro base.\nSegrete e vagoni.\nDopo aver scoperto che Francine sta cercando un po' d'eccitazione nel loro matrimonio, Stan si mette alla guida e viene coinvolto in una gara tra due sole macchine per rendere pi\u00f9 eccitante le cose. Nel frattempo, Hayley lascia il suo ragazzo Jeff, che si unisce al mondo di Steve, di giochi online.\nDacci un taglio, Stan.\nDopo che Steve comincia a portare la sua relazione con la sua ragazza a un nuovo livello, Francine sviluppa la sindrome del nido vuoto e prova a convincere Stan, che recentemente ha avuto una vasectomia, ad avere un altro bambino. Nel frattempo, Roger diventa un professore d'universit\u00e0 e Hayley si infatua del suo collega Ethan, ma scoprono che \u00e8 un po' pazzo.\nUomini e ghiaccio.\nIn un futuro distante, Klaus, di nuovo umano, racconta a suo nipote la storia di come Francine riaccese la passione giovanile di Stan per il pattinaggio diventando suo partner. Nella trama secondaria, quando Steve scopre di aver comprato un paio di binocoli militari dell'era sovietica da un catalogo, esso finisce per essere un attraente sposa da catalogo russa, che causa una grande lotta tra Steve e i suoi amici per il suo affetto.\nImmalgrado Steve.\nQuando Roger aiuta Steve a vedere quanto \u00e8 stupido Stan, loro scappano a New York per avere successo. Ma Roger mette tutti i soldi che entrambi hanno nella borsa valori di New York pensando fosse una borsa valori di Hollywood e finisce per perdere la loro stanza e i loro soldi. L'unica via di aggiustare ci\u00f2 \u00e8 prostituirsi nello stile di \"Un uomo da marciapiede\". Nel frattempo, il resto della famiglia \u00e8 certa che i due siano scappati nella casa sull'albero (che \u00e8 prontamente distrutta durante una tempesta di fulmini), che \u00e8 la casa di tre scoiattoli che ricostruiscono scene da \"Buon compleanno Mr. Grape\".\nLa migliore storia di Natale.\nCon lo scarso storico spirito natalizio di Stan (grazie a gruppi di interessi particolari che provano a rendere le vacanze pi\u00f9 politicamente corretta), il fantasma del Natale passato lo visita e prova a mostrargli il vero significato del Natale portandolo al 1970. Tuttavia, Stan \u00e8 convinto che il Natale pu\u00f2 essere salvato uccidendo Jane Fonda. Nel frattempo, Roger trova un nastro dagli anni 70 di Stan con la musica dal 1974 al 1980 che rivendica dal futuro e diventa ricco e famoso come l'inventore della musica disco.\nBush viene a cena.\nIl Presidente George W. Bush va trovare la casa degli Smith per cena dopo che Stan vince una gara di saggistica, suggerendo ad Hayley di addestrarlo per la guerra in Iraq e le azioni discutibili della sua amministrazione. Nel frattempo, Steve e Roger provano ad aiutare il Presidente a trovare l'esatta posizione di Osama Bin Laden, ma infine lo ubriacano.\nLa fabbrica del sogno americano.\nStan diventa imprenditore ed apre una fabbrica di orsacchiotti quando sente che si sta rallentando al lavoro. Ma quando scopre che un profitto veloce \u00e8 uguale a un duro lavoro, ricorre a usare immigrati clandestini per la manodopera scadente. Nel frattempo Roger inizia a prendere il posto di Steve nella sua rock band.\nA.T. L'alieno terrestre.\nRoger diventa amico di un altro ragazzino (dopo che Steve inizia a ignorare Roger a favore del suo circolo di amici smanettoni) che \u00e8 per\u00f2 fisicamente abusivo. Nel frattempo, Stan e Francine si coalizzano per salvare la loro soda favorita\u2014Mr. Pibb\u2014quando una guida turistica gli dice che Mr. Pibb verr\u00e0 sospesa.\nIl mese del mistero nero.\nMentre ricerca un foglio su George Washington Carver per la celebrazione della Storia dei Neri d'America, Steve scopre una cospirazione che si protrae dalla Guerra Civile e lotta per esporla al pubblico\nUna apocalisse da ricordare.\nUn equivoco alla CIA conduce Stan a credere che il mondo sta per finire, e porta la sua famiglia nell'area remota. Quando un survivalista supera Stan nella landa selvaggia, Stan ammette che aveva torto e ritorna con la sua famiglia a Langley Falls, tuttavia Stan ha un nuovo problema con il survivalista che perseguita Hayley. Nel frattempo, Roger cerca di sposare una donna ebrea al fine di trarre vantaggio dai regali di nozze, ma lei invece sceglie di sposare il survivalista.\nIo te l'avevo detto!\nStan fa tutto il possibile per non far mai e poi mai finire una situazione con Francine che gli dice, \"Te lo avevo detto\". Lei lascia che il suo boss Bullock si frequenti con la sua amica, ma quando Bullock accidentalmente uccide la donna, Stan incastra Francine cos\u00ec lei finir\u00e0 di porre domande, ma quanto lontano andr\u00e0 per fermare Francine dal dire \"Te lo avevo detto\"?\nQuando Stan ama una donna.\nStan sente che il suo matrimonio \u00e8 traballante dopo aver scoperto il giardino segreto del sesso di Francine (Francine ha piantato una rosa per ogni uomo con cui ha dormito, e a causa del suo passato sessualmente promiscuo, ha il pi\u00f9 grande giardino del sesso del paese), cos\u00ec Francine divorzia da Stan in modo che lui possa stare con un'altra donna e vedere che il sesso senza amore \u00e8 senza significato. Nel frattempo, Steve beve un po' della bibita energetica di Hayley, Cougar Boots, e comincia ad atteggiarsi come un drogato.\nIl gusto di stenderti.\nStan porta un po' di equipaggiamento speciale CIA a casa per origliare i vicini, scoprendo cosa realmente pensano su di lui. Per vendicarsi di loro, sfratta l'intero vicinato, anche la sua stessa famiglia. Pi\u00f9 tardi scopre che tutti odiano tutti.\nI magnifici Steve.\nStan si rende conto che suo figlio Steve e i suoi compagni sono molto immaturi per la loro et\u00e0. Cos\u00ec decide di metterli alla prova per farli diventare veri uomini: in sella ai loro cavalli dovranno portare al macello delle bestie. Ma le autorit\u00e0 dovranno fermare Stan, Steve e i suoi amici prima che arrivino a destinazione: la mandria di bestie \u00e8 malata e contager\u00e0 tutti gli altri animali se le autorit\u00e0 non arriveranno in tempo. Nel frattempo, Roger fa partire una catfight tra Francine ed Hayley dopo che involontariamente ha dato ad una un po' pi\u00f9 d'attenzione.\nCustodia congiunta.\nStan \u00e8 molto irritato da Jeff, il ragazzo di Hayley, per il suo comportamento. Roger diventa un cacciatore di taglie e scopre su internet che Jeff \u00e8 ricercato in Florida per attivit\u00e0 di contrabbando. Stan non perde l'occasione e insieme a Roger si mettono in viaggio con Jeff per consegnarlo alle autorit\u00e0 della Florida. Quando il ragazzo scopre cosa vogliono fare i due, scappa e si rifugia a casa di suo padre che non vedeva da molto tempo. L\u00ec Stan e Roger scopriranno che il vero contrabbandiere era il padre di Jeff, che Jeff \u00e8 innocente e che il padre sta tentando di consegnare il figlio alle autorit\u00e0. Stan e Roger dovranno salvare Jeff prima che sia troppo tardi. Nel frattempo, Steve crede di avere poteri psichici dopo essere stato fulminato da un contatto di fili di un'auto."}
{"id": "2734066", "revid": "28954020", "url": "https://it.wikipedia.org/wiki?curid=2734066", "title": "Aeroporto di Toronto-Pearson", "text": ""}
{"id": "2734068", "revid": "111587947", "url": "https://it.wikipedia.org/wiki?curid=2734068", "title": "Episodi di American Dad! (quarta stagione)", "text": "La quarta stagione di \"American Dad!\" \u00e8 stata trasmessa originariamente negli USA dal 30 settembre 2007 al 18 maggio 2008 su FOX.\nIn Italia, la quarta stagione \u00e8 stata trasmessa in prima visione dal 19 febbraio al 10 marzo 2010, dal luned\u00ec al venerd\u00ec alle ore 13:40, su Italia 1.\nIn seguito, analogamente a quanto accaduto con \"I Griffin\", \u00e8 stato creato il contenitore \"American Dad! V.M.\" nel quale vengono trasmessi gli episodi saltati durante la trasmissione pomeridiana. L'episodio 6 \u00e8 stato trasmesso gioved\u00ec 17 giugno alle 22:50. L'episodio 7 in chiaro \u00e8 andato in onda solo su Italia 2, la prima TV \u00e8 stata su Fox di Sky marted\u00ec 28 settembre alle 22:00, rete sulla quale \u00e8 andata in onda in versione integrale da 21 giorni prima, ogni marted\u00ec sera alla stessa ora con un doppio episodio.\nVacanze in gelatina.\nFrancine scopre che tutti i suoi ricordi di vacanze trascorse insieme alla sua famiglia sono solo un 'falso', create abilmente da Stan grazie a delle tecniche CIA. Infuriata, chiede a Stan una vera e propria vacanza. Dopo molti tentativi riescono finalmente a farne una in crociera. Ma la vacanza si riveler\u00e0 molto pi\u00f9 movimentata di quanto tutti si possano aspettare.\nL'ausiliare del traffico.\nDopo aver pestato un ausiliare del traffico, Stan viene processato in tribunale. Per scontare la sua pena, deve per un certo periodo a fare lo stesso lavoro della sua \"vittima\".\nLa conversione.\nGrazie alla sua famiglia, Stan si rende conto che non ha amici. Cos\u00ec decide di pregare Dio affinch\u00e9 gli mandi un amico. Quando pensa di averne trovato uno, scopre che \u00e8 ateo e cerca in tutti i modi di convincerlo dell'esistenza di Dio.\nGrosso guaio a Little Langley.\nStan e Francine ricevono la visita indesiderata dei genitori cinesi adottivi di lei, Mama e Baba. Ma tra le due famiglie c'\u00e8 subito uno scontro tra culture. Stan decide di andare alla ricerca dei veri genitori e di farli conoscere a Francine. Intanto Steve tenta di far colpo su una ragazza, ma nell'impresa di attirare la sua attenzione, si rompe un dito a causa di un petardo.\nLa strada per la felicit\u00e0.\nHayley vuole trasferirsi in Francia per sfuggire all'oppressione imperialistica americana, ma Stan cerca di trovare il modo per fermarla.\nLa prima volta di Stan.\nI colleghi della CIA scoprono che Stan non ha mai ucciso nessuno. La 'sconcertante' rivelazione fa subito scattare la ricerca della vittima sacrificale.\nUna famiglia perfetta.\nFrancine si offre di diventare una madre surrogato per i vicini di casa gay, ma Stan non la prende affatto bene.\nBenvenuto in Paradiso.\nAlla ricerca dell'albero di Natale perfetto per la sua famiglia, Stan muore prematuramente. Giunto nel limbo, apprende una sconvolgente verit\u00e0.\nIl finto rapimento.\nStan, stanco delle stravaganze di Roger, litiga con Francine accusandola di difenderlo sempre. L'alieno si dispera, convinto che Stan non gli voglia pi\u00f9 bene.\n007 in: Strappalacrime.\nStan \u00e8 sulle tracce di Strappalacrime, un produttore che invita le celebrit\u00e0 nel proprio centro benessere per sostituirle con robot identici a loro.\nDi mamma ce n'\u00e8 una sola.\nLa mamma di Stan non riesce a trovare un fidanzato. Francine, esasperata dall'averla in casa, le combina un appuntamento con Hercules, il suo macellaio greco. Quando i due sono al terzo appuntamento (quello in cui tutti gli uomini con cui Betty \u00e8 uscita sono spariti misteriosamente), Francine li segue e scopre che Stan ha sempre rapito tutti gli uomini di sua madre perch\u00e9 non voleva che provasse altro dolore. Alla fine Stan capisce che deve lasciare che sua madre ed Hercules si sposino. Durante il viaggio di nozze in Grecia si vede la isola in cui Stan ha lasciato gli ex di Betty dopo averli rapiti.\nUn uomo nuovo.\nJulie, la migliore amica di Francine, \u00e8 disperata perch\u00e9 suo marito Craig, agente della CIA come Stan, \u00e8 scomparso. Sapendo che Julie e Craig si dicevano tutto Francine cerca di fare lo stesso con Stan e ci riesce grazie a Roger. Quando Stan confessa a Francine di aver ucciso Craig poich\u00e9 aveva parlato del lavoro con la moglie e che avrebbero dovuto uccidere anche lui, Francine non vuole pi\u00f9 sapere niente e mantiene il segreto. Quando nota che Julie e Stan stanno legando molto facendo cose che spaventavano Stan (le fontane, le bibite con il ghiaccio ecc.), Francine confessa tutto a Julie che minaccia di andare alla polizia ma Francine la stordisce per proteggere il marito. Quando Julie tenta di suicidarsi Stan rivela di non aver ucciso Craig e che era tutto un piano creato insieme a Roger: Craig si sarebbe trasferito nel Laos e risposato poich\u00e9 non sopportava la moglie e il fatto di dirgli tutto e che tutti i segreti che Stan aveva detto a Francine erano bugie. Alla fine dice solo una cosa: il suo colore preferito \u00e8 l'arancione. Alla fine Julie viene curata dall'alter ego psicologo di Roger, il Dott. Pinguino.\nCielo ottobre rosso.\nStan non ha tempo per aiutare il figlio a costruire un modellino di razzo per la gara scolastica. Decide allora di affidarlo al vicino russo.\nAAA Alieno cercasi.\nRoger fa pubblicare le sue foto e la CIA avvia una task force contro gli alieni comandata da Jackson, da Stan e poi da Roger stesso sotto le mentite spoglie del fotografo.\nLa leggenda dei lingotti di Ollie.\nDopo aver rischiato di morire, Stan si rende conto di non aver fatto nulla di importante nella vita. Cos\u00ec inizia a cercare il tesoro di Oliver \"Ollie\" North, l'ex proprietario della casa che avrebbe nascosto l'oro sotto casa sua. Intanto la situazione con Steve e Haley peggiora: lui si fa un aspirapolvere come fidanzata e lei molti pi\u00f9 percing. Quando trova l'oro la struttura crolla Stan sviene e vede come sar\u00e0 la sua vita: sar\u00e0 morto, famoso e avr\u00e0 un museo tutto suo ma sar\u00e0 disprezzato per come sono finiti i suoi figli: Steve si \u00e8 fatto un robot femmina e Haley \u00e8 piena di percing e ha addirittura un piatto sul mento che gli serve per l'elemosina. Stan si salva e raddrizza i figli capendo che sono loro il suo lascito.\nVacanze di primavera.\nFrancine, annoiata dalla routine matrimoniale, parte per una settimana per andare ad accudire il padre che ha subito un'operazione all'ernia."}
{"id": "2734069", "revid": "2077074", "url": "https://it.wikipedia.org/wiki?curid=2734069", "title": "Stefano Gobatti", "text": "Gobatti fu un indubbio protagonista sulla scena musicale ottocentesca tardoromantica, ma costituisce ancora oggi un caso clamoroso nella storia della musica. Molto acclamato in vita dal 1870, oggi \u00e8 stato quasi del tutto dimenticato.\nBiografia.\nNasce nel 1852 a Bergantino in provincia di Rovigo da una povera e umile famiglia contadina. Subito appassionato segu\u00ec la strada dello studio della musica ottenendo immediatamente grandi risultati. Arriv\u00f2 infatti alla scuola dei maestri Alessandro Busi e Lauro Rossi. A soli diciotto anni music\u00f2, per esercizio di composizione, un'opera dal titolo \"I Goti\" che fu messa in scena il 30 novembre 1873 al Teatro Comunale di Bologna. L'opera ebbe un successo senza precedenti e suscit\u00f2 tanti consensi da venire ricordata dagli storici come uno dei pi\u00f9 grandi trionfi della storia del melodramma. Nel breve giro di poche settimane infatti il musicista appena ventenne ottenne gloria e onori: ebbe la Cittadinanza onoraria della citt\u00e0 di Bologna, come Verdi; la nomina a socio d'onore dell'Accademia Filarmonica di Bologna, come Wagner; la nomina a cavaliere della Corona d'Italia concessa dal Re Vittorio Emanuele II. Giosu\u00e8 Carducci stesso magnificava il giovane maestro promettendogli addirittura un libretto: \u00abSalute e trionfo al giorno in cui Stefano Gobatti segner\u00e0 dell'impronta sua la prossima evoluzione dell'arte musicale in Italia\u00bb.\nMentre per\u00f2 l'opera \"I Goti\" otteneva consensi nei pi\u00f9 importanti teatri d'Italia, si cominci\u00f2 a tramare alle spalle dell'inesperto maestro, che dal Polesine era entrato nell'ambiente intellettuale e artistico bolognese, in anni di esaltata passione operistica, di accesi antagonismi, di esaltanti trionfi e di inesorabili cadute, spesso giocate a tavolino. Fu soprattutto preda delle Case Musicali e dei loro interessi prettamente economici e cos\u00ec le sue opere successive, \"Luce\" (1875 a Bologna diretta da Emilio Usiglio con Teresina Brambilla, Erminia Borghi-Mamo ed Italo Campanini (tenore) e 1876 al Teatro alla Scala di Milano) e \"Cordelia\" (1881 al Teatro Comunale di Bologna diretta da Luigi Mancinelli), furono inevitabilmente segnate da contrastanti avversit\u00e0.\nGobatti, deluso, si amareggi\u00f2 sempre pi\u00f9, sopravvivendo in una situazione di estrema povert\u00e0, mantenendosi con l'insegnamento del canto presso le scuole elementari, cosa che gli riservava almeno qualche piccola soddisfazione. Fu costretto a chiedere ospitalit\u00e0, che trov\u00f2 presso il convento francescano dell'Osservanza, sulle prime colline alle spalle della citt\u00e0 di Bologna. Tuttavia, se le difficolt\u00e0 progressivamente compromisero la sua salute, l'isolamento ne incentiv\u00f2 l'attivit\u00e0 compositiva. Scrisse musica sacra e da camera; oper\u00f2 una revisione de \"I Goti\", progettandone anche una versione francese, sperando che l'opera che lo aveva reso noto fosse anche motivo di riscatto; scrisse \"Massias\", una nuova opera. Tutte queste partiture, per\u00f2, quasi mai sono state esaminate dai critici in tempi pi\u00f9 recenti, n\u00e9 ne sono state allestite esecuzioni, cos\u00ec che i giudizi scritti successivamente sulla sua opera sono poco pi\u00f9 che una ripresa delle valutazioni formulate nella seconda met\u00e0 dell'Ottocento, in un periodo di forte transizione e confusione del gusto musicale. \nMassone, dopo il 1885 fu membro effettivo della Loggia \"Otto agosto\" di Bologna.\n\"I Goti\" torn\u00f2 in scena con successo nell'estate 1898 al Politeama D'Azeglio di Bologna e nell'inverno 1899 al Teatro Vittorio Emanuele II di Messina, ma senza ulteriore seguito.\nIl \"Massias\" fu scritto tra il 1905 e il 1912, ormai fuori da ogni aspettativa di rappresentazione, solo per esigenza di esprimersi attraverso la musica. L'opera tratta la delicata storia del trovatore galiziano Mac\u00edas, vissuto nel XIV secolo. \u00abMolte persone assai influenti si interessarono per portare sulle scene la nuova opera di Gobatti, gi\u00e0 completamente strumentata, ma si scontrarono contro le diffidenze del Maestro, che era vissuto troppo appartato per rientrare nella vita tumultuosa del teatro. Quei pochi che poterono privatamente ascoltare la musica di Massias, assicuravano che essa era veramente bella e che costituiva, senza dubbio, il testamento spirituale del Maestro\u00bb.\nMor\u00ec il 17 dicembre del 1913, dimenticato da tutti.\nFu sepolto nel Cimitero monumentale della Certosa di Bologna, accanto a quelli che furono i suoi veri e fedeli amici: Giosu\u00e8 Carducci ed Enrico Panzacchi.\nA cento anni dalla morte gli \u00e8 stata dedicata una lapide sulla facciata della casa che abit\u00f2, in Via Mascarella 13.\nLa sua produzione artistica attende ancora una valutazione complessiva ed equilibrata: il \"Caso Gobatti\" rimane aperto."}
{"id": "2734072", "revid": "118660608", "url": "https://it.wikipedia.org/wiki?curid=2734072", "title": "Episodi di American Dad! (quinta stagione)", "text": "La quinta stagione di \"American Dad!\" \u00e8 stata trasmessa originariamente negli USA dal 28 settembre 2008 al 17 maggio 2009 su FOX.\nIn Italia, la quinta stagione \u00e8 stata trasmessa in prima visione dall'11 marzo al 6 aprile 2010, dal luned\u00ec al venerd\u00ec alle 13.40, su Italia 1.\nL'episodio 19 \u00e8 stato trasmesso gioved\u00ec 24 giugno alle 22.50 nel contenitore \"American Dad! V. M.\", la stagione \u00e8 andata in onda dal 27 aprile 2011 su Fox di Sky.\nL'episodio \"La rivolta di Stan\" \u00e8 ancora inedito in chiaro ma \u00e8 stato trasmesso sul canale satellitare Fox di Sky mercoled\u00ec 4 maggio 2011 alle 21.50 e infine l'episodio 3 \u00e8 stato trasmesso in chiaro su Italia 2 l'11 agosto 2011, durante le repliche della quinta stagione.\n1600 candeline.\nSteve \u00e8 entrato nel periodo della pubert\u00e0 e i suoi genitori ne sono allarmati. Cos\u00ec, grazie a un ritrovato della CIA, lo fanno regredire all'infanzia e poi lo fanno diventare vecchio.\nAlieno in fuga.\nRoger torna a casa ubriaco e trova l'intera famiglia che lo aspetta, pronta a fargli la predica. Tutti si lamentano del suo egoismo e del suo atteggiamento prepotente. Ignorando le loro preoccupazioni, Roger va a fare shopping per la birra, solo per scoprire che la sua carta di credito ha raggiunto il limite massimo. In seguito indaga su chi sia il colpevole, rivelando di essere Sidney Hoffman. Promette di rendere la vita di Hoffman un inferno vivente, e fa disoccupare Hoffman, d\u00e0 fuoco al suo appartamento e si rompe con la sua fidanzata. A casa sua, Roger scopre di essere Sidney Hoffman. Senza che lui lo sapesse, Sidney ha assunto un sicario per ucciderlo. Mentre si trova in un grande magazzino, la persona di Sidney Hoffman viene uccisa da Roger in uno spogliatoio, un omicidio metaforico che pare per\u00f2 aver lasciato segni nella personalit\u00e0 dell'alieno, a giudicare dalla gentilezza con cui poi si rivolge a Judy, invitandola a cena.\nLa rivolta di Stan.\nStan diventa il tuttofare del suo capo e per non deluderlo si sente in dovere di svolgere qualsiasi compito gli venga richiesto. Francine per\u00f2 non \u00e8 d'accordo.\nUna moglie sceglie il meglio.\nStan viene colto dalla gelosia nello scoprire che un ex di Francine era un pilota, precipitato poi con il suo aereo. Francine sa che il pilota \u00e8 sopravvissuto. Stan credendo che Francine avesse scelto lui poich\u00e9 Travis (il pilota) era sicuramente morto, decide di fingersi disperso con il suo aereo con Roger quando in verit\u00e0 \u00e8 in un'isola della CIA dalla quale controlla con delle telecamere (non cos\u00ec nascoste alla fine) la situazione in casa e infatti Francine inizia una storia con Travis. Purtroppo l'isola viene distrutta da uno tsunami lasciandone solo uno scoglio. Alla fine Stan, tornato a casa con Roger dopo essere stati tratti in salvo da una nave scopre che Francine sapeva del suo piano (come detto prima le telecamere non erano cos\u00ec nascoste) e aveva finto di stare con Travis e si riconciliano. Intanto Steve per strada trova un gatto che per\u00f2 viene investito sopravvivendo ma diventando aggressivo attaccando Steve che se ne va indignato. Il giorno dopo va con Snot a vedere il gatto che per\u00f2 non attacca l'amico che non crede a Steve. Ma quando questi se ne va Steve nel provare ad accarezzarlo viene di nuovo attaccato. Giorni dopo Steve dopo un'esibizione con violino a scuola rivede il gatto e rinuncia a una ragazza pur di abbracciarlo, venendo attaccato per l'ennesima volta. Stavolta Steve lo uccide (si riveler\u00e0 vivo poi) con il violino. Il gatto per\u00f2 arriva a casa Smith (era il nuovo cappello di Roger) e , fuori dall'immagine, attacca Steve. \nFuga da Pearl Bailey.\n\u00c8 tempo di eleggere il presidente del consiglio studentesco. Lisa si \u00e8 ricandidata e non ha avversari, ma Steve convince Debbie a candidarsi per dare voce ai nerds.\nL'ambrosia del sosia.\nIl sosia di Stan si fidanza con Hayley e Francine, che scambia il sosia per Stan, si sente male. Intanto Stan scopre che il sosia sta tentando di insidiare sua moglie.\nFantasma del Telethon.\nLa C.I.A. Deve raccogliere dei soldi per finanziare le torture Roger propone a Stan di organizzare un Telethon per raccogliere fondi. Ma Stan si appropria dell'idea e perci\u00f2 Roger decide di vendicarsi travestendosi da fantasma dell'opera e sabotando il telethon ma Stan riesce a catturare Roger.\nBagni termali.\nRoger ha vinto due soggiorni gratuiti in un lussuoso centro termale: Chimdale. Ma anche Hayley e Francine vogliono andare con lui.\nIl lungo giorno di Stan.\nSentendosi molto stanco, Stan comincia a prendere delle pillole che lo fanno stare sveglio tutta la notte, cos\u00ec si dedica agli hobby pi\u00f9 svariati.\nUna famiglia per Roger.\nLa famiglia Smith si accorge che Roger li \"tradisce\" con altre famiglie. Per assentarsi senza dare nell'occhio, Roger si era inventato di essere impegnato come attore.\nGrasso a spasso.\nI grassi insaturi vengono dichiarati illegali e Stan, che non riesce a rinunciarci, si improvvisa contrabbandiere di cibi che li contengono.\nLa rivoluzione di Stan.\nOppresso dalla prepotenza di Stan, Roger si fa eleggere presidente dell'associazione di quartiere e, cambiando tutte le regole, gli rende la vita impossibile.\nPap\u00e0 galeotto.\nSteve torna a casa entusiasta e comunica al padre di essersi iscritto a una gara di bicicletta padri/figli. Stan, per\u00f2, non sa andare in bicicletta.\nFesta scombussolata.\nSteve e i suoi amici decidono di mandare all'aria un bar mitzvah di Ethan, un ricco coetaneo di Steve che fa la corte alla sua ragazza, Debbie. Alla festa i tre amici (tranne Snot che era all'oscuro di tutto) e Roger (che si \u00e8 unito al gruppo per passare il tempo) creano dei diversivi. Roger, travestitosi da cameriere dice ad Ethan che qualcuno vuole rubare i regali e quindi diventa paranoico continuando a guardare i regali, facendolo vedere agli occhi di Debbie come un immaturo. Durante il ballo delle sedie Ethan vede Toshi che esce da uno dei regali e apre il condotto dell'aria e poi la vista viene occultata dai palloncini. A quel punto il ragazzo si precipita ai regali per scoprire che sono tutti li, passando di nuovo per un immaturo. Tornando indietro si accorge che tutte le buste che i suoi parenti gli avevano regalato (contenenti la maggior parte soldi e altre auguri, che hanno solo valore morale) gli erano state rubate e chiama la sicurezza per fermare Steve che nel frattempo se ne stava andando. Debbie controlla la giacca e scopre che la busta conteneva la fattura per un pagamento che Steve aveva fatto per far piantare un albero a Gerusalemme a nome di Ethan come regalo. Successivamente per\u00f2 torna Snot (nella cui giacca Steve aveva riposto le buste coi soldi che avrebbe ripreso quando avrebbe portato in lavanderia la giacca di Snot che Steve stesso aveva sporcato di proposito) che viene accusato del furto. Snot viene deriso da tutti (compresi gli skinheads, cio\u00e8 il gruppo contro gli ebrei della scuola) ma non solo: Ethan vuole portarlo in un tempio ebreo per un processo che se lo accuser\u00e0 colpevole lo condanner\u00e0 a non avere un bar mitzvah in nessun tempio ebreo. Dopo il vano intervento di Roger (travestito da avvocato ebreo) Steve confessa il furto. Snot \u00e8 deciso a non vedere pi\u00f9 l'amico ma lo perdoner\u00e0 dopo che Steve organizzer\u00e0 un mega bar mitzvah (che la famiglia di Snot non si poteva permettere) dopo che il ragazzo ha venduto tutti i suoi giocattoli. Alla fine vediamo Roger travestito da un lontano zio proveniente dall'Alsazia-Lorena (personaggio che l'alieno avrebbe voluto interpretare durante il colpo ai danni di Ethan) intento ad attuare un furto a Snot e poi ad indicare il suo autista (che stranamente \u00e8 Roger stesso) \nTutta la vicenda \u00e8 una parodia del film del 2001 Ocean's Eleven\nMoglie di riserva.\nStan viene mandato in missione in Colombia a vigilare su alcuni narcotrafficanti insieme a Jim, ma vengono fatti prigionieri. Dopo un periodo di prigionia Stan torna a casa.\nStile DeLorean.\nFinalmente Stan trova l'ultimo pezzo per completare la sua DeLorean, deve solo andare a prenderlo. Per\u00f2 Francine lo obbliga a passare pi\u00f9 tempo con Steve.\nVoglia di vincere.\nPer rendere Stan orgoglioso di lui, Steve entra in una squadra di football.\nIl wurstel del malcontento.\nAll'inizio dell'episodio, passando per gli anni '50, '70 e '90, ogni volta vediamo Roger fare il prepotente con gli altri affermando di avere \"roba grossa tra le mani\". Quando Stan, oltretutto stufo di essere poco considerato al lavoro per incarichi importanti, gli sbraita quello che pensa di lui, allora Roger gli rivela di essere il \"Decisore\" (deve decidere se l'umanit\u00e0 sia degna o no di vivere) e che Stan, con la sua sfuriata, ne ha decretato la fine. Stan \u00e8 incredulo, e allora l'alieno lo porta a Roswell, nel Nuovo Messico, nella sua \"Fortezza della Solitudine\" (l'astronave con la quale era atterrato sulla Terra), per inviare alla sua gente il messaggio di distruggere il pianeta. Stan allora si ricrede e tenta inutilmente di far ragionare Roger. Ma quando questo preme un pulsante non succede niente. Allora Stan vede su una delle consolle un messaggio (a quanto pare fino a quel momento non notato da nessuno) in base alla quale si scopre la verit\u00e0: il ruolo di Roger \u00e8 fittizio, gliel'avevano detto per convincerlo a salire sulla navetta. A quanto pare era stata fatta atterrare solo per testarne le misure di sicurezza, e che Roger per loro era soltanto un manichino da crash-test, convinti oltretutto che fosse gi\u00e0 morto nell'impatto. Stan ride della cosa per tutto il viaggio di ritorno, mentre Roger si deprime al punto da non uscire dalla sua soffitta per due mesi. Incoraggiato da Francine e da Hayley, decide di ricominciare a scalare i vertici del potere iniziando a lavorare in un magazzino di una compagnia di alimentari (in verit\u00e0 il suo ruolo \u00e8 il pi\u00f9 basso e insignificante nella scala gerarchica dell'azienda). Quando per\u00f2 gli arrivano sottomano degli hotdog avvelenati da nitrati inizia nuovamente a comportarsi come quando credeva di essere il Decisore. Dopo che Stan (il quale si era assentato dal lavoro apposta per prenderlo in giro) tenta di fargli vedere quanto fosse in basso, questi gli rivela degli \"Hotdog della Morte\" (cos\u00ec li ha chiamati) nascosti in un luogo segretissimo (in realt\u00e0 messi semplicemente nel frigo). Quando viene a sapere che erano stati presi da Steve per la gara della mangiata di hotdog (la storia secondaria dell'episodio) contro Toshi, lui e Roger corrono per impedire una tragedia. Apparentemente sembrano essere arrivati troppo tardi, ma la madre di Toshi li aveva sostituiti con i propri. Subito dopo averlo saputo Roger tenta di scappare con essi, ma Stan gli distrugge il furgone. Per\u00f2, spinto anche dalla moglie, gli affida la sua siringa di cortisone per la sua allergia ai frutti di mare e gli dice che se vuole essere responsabile della vita di qualcuno allora gli affida la propria. Quella sera stessa l'alieno decide di provare questo nuovo \"potere\" servendo a Stan una torta all'aragosta. Ma al momento di iniettargli l'antidoto la siringa \u00e8 vuota perch\u00e9 Roger se l'era iniettato per farsi una scarica di adrenalina.\nNella storia secondaria, nella mensa scolastica, Steve combina uno scherzo ai danni di Toshi mettendosi in bocca le sue bacchette e imitando un tricheco. Il giapponese allora va a chiamare sua sorella Akiko e, con lei come traduttrice, gli dice di essere molto offeso, dato che quelle bacchette provenivano dal femore della sua bisnonna (con gran disgusto di Steve). Aggiunge di averne abbastanza delle sue buffonate e che, se non si fosse scusato, l'avrebbe sfidato e il perdente avrebbe mangiato all'ultimo turno in mensa, in modo da non parlarsi pi\u00f9. Steve, per niente intenzionato a scusarsi, rifiuta. Arrivato a casa di Toshi per scegliere il metodo di sfida, sceglie la gara di mangiata di hotdog. A questo punto deve allenarsi (e qui la storia si ricollega alla trama principale) mangiando esclusivamente hotdog il pi\u00f9 velocemente possibile. Il giorno della sfida, per\u00f2, Francine prende proprio gli hotdog avvelenati che Roger aveva imprudentemente nascosto nel frigorifero. Quando Stan e Roger arrivano per fermarli sembra ormai troppo tardi, e Steve chiede scusa a Toshi, riappacificandosi. Per fortuna (come detto sopra) la madre del giapponese aveva scambiato le casse di hotdog perch\u00e9 aveva capito che erano tossici.\nViva l'amore!\nTerry \u00e8 preoccupato perch\u00e9 suo padre deve venire a fargli visita e non sa che suo figlio \u00e8 gay, cos\u00ec lui finge di essere sposato con Francine mentre Stan con Greg.\nUna serata tra amici.\nStan arriva in ufficio mentre tre suoi colleghi, Dick, Duper e Jackson, se la spassano ricordando quello che hanno combinato in una delle loro serate tra amici."}
{"id": "2734073", "revid": "1711941", "url": "https://it.wikipedia.org/wiki?curid=2734073", "title": "Boccare (re dei Mauri)", "text": "Biografia.\nBoccare fu re di Mauretania durante la fine del III secolo a.C.; viene citato da Livio con riferimento all'aiuto dato a Massinissa nel 204 a.C. per raggiungere la Numidia ."}
{"id": "2734074", "revid": "1442080", "url": "https://it.wikipedia.org/wiki?curid=2734074", "title": "Paris Masters 2002 - Singolare", "text": "Il singolare del Paris Masters 2002 \u00e8 stato un torneo di tennis facente parte dell'ATP Tour.\nMarat Safin ha battuto in finale Lleyton Hewitt 7\u20136 (7\u20134), 6\u20130, 6\u20134\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2734076", "revid": "49980", "url": "https://it.wikipedia.org/wiki?curid=2734076", "title": "Fondazione continua", "text": ""}
{"id": "2734088", "revid": "553803", "url": "https://it.wikipedia.org/wiki?curid=2734088", "title": "Tennis Masters Cup 2002", "text": "La Tennis Masters Cup 2002 \u00e8 stata un torneo di tennis giocato sul cemento indoor. \n\u00c8 stata la 33\u00aa edizione del torneo di singolare di fine anno e parte dell'ATP Tour 2002. \nSi \u00e8 giocato al Shanghai New International Expo Center di Shanghai in Cina, dal 12 al 17 novembre 2002.\nCampioni.\nSingolare.\n Lleyton Hewitt ha battuto in finale Juan Carlos Ferrero, 7\u20135, 7\u20135, 2\u20136, 2\u20136, 6\u20134"}
{"id": "2734089", "revid": "834", "url": "https://it.wikipedia.org/wiki?curid=2734089", "title": "R.M.S. Gigantic (1911)", "text": ""}
{"id": "2734094", "revid": "287204", "url": "https://it.wikipedia.org/wiki?curid=2734094", "title": "Fussballclub Wangen bei Olten 1930", "text": "Il Fussballclub Wangen bei Olten 1930 \u00e8 una societ\u00e0 calcistica svizzera, con sede a Wangen bei Olten, nel Canton Soletta. Vanta una partecipazione alla \"Nationalliga B\", stagione 2000-2001. Milita nella Seconda Lega interregionale, quinta serie del campionato svizzero di calcio."}
{"id": "2734095", "revid": "1442080", "url": "https://it.wikipedia.org/wiki?curid=2734095", "title": "Tennis Masters Cup 2002 - Singolare", "text": "Il singolare del Tennis Masters Cup 2002 \u00e8 stato un torneo di tennis facente parte dell'ATP Tour.\nLleyton Hewitt era il detentore del titolo e ha battuto in finale 7\u20135, 7\u20135, 2\u20136, 2\u20136, 6\u20134, Juan Carlos Ferrero."}
{"id": "2734097", "revid": "28954457", "url": "https://it.wikipedia.org/wiki?curid=2734097", "title": "Sacrifici umani", "text": ""}
{"id": "2734099", "revid": "38120", "url": "https://it.wikipedia.org/wiki?curid=2734099", "title": "Lo scrigno di Davy Jones", "text": ""}
{"id": "2734100", "revid": "287204", "url": "https://it.wikipedia.org/wiki?curid=2734100", "title": "Calcestruzzo a struttura chiusa", "text": ""}
{"id": "2734102", "revid": "287204", "url": "https://it.wikipedia.org/wiki?curid=2734102", "title": "Calcestruzzo a struttura aperta", "text": ""}
{"id": "2734105", "revid": "228587", "url": "https://it.wikipedia.org/wiki?curid=2734105", "title": "L'odissea di Asterix", "text": "L'odissea di Asterix (\"L'Odiss\u00e9e d'Ast\u00e9rix\") \u00e8 la ventiseiesima storia a fumetti della serie \"Asterix\", creata dal duo francese Ren\u00e9 Goscinny (sceneggiatura) e Albert Uderzo (disegni), la seconda scritta e disegnata dal solo Uderzo dopo la morte del collega avvenuta nel 1977. La sua prima pubblicazione in albo in lingua originale risale al 1981.\nTrama.\nGiulio Cesare, disperando ormai di piegare gli irriducibili Galli armoricani, accetta il consiglio del capo del suo servizio segreto, Caius Sopercertus, di inviare una spia presso il loro villaggio per svelare la ricetta della pozione magica che rende invincibili. Dal momento che tale segreto pu\u00f2 essere trasmesso solo da druido a druido, Sopercertus invia perci\u00f2 in Armorica Zerozeroseix, un abile druido-spia al suo servizio.\nNel frattempo, al villaggio, Panoramix, da giorni inquieto, monta su tutte le furie quando scopre che il mercante fenicio Grandimais, appena sbarcato con la sua mercanzia, ha dimenticato di portargli dell'\"olio di roccia\": a questa notizia il vegliardo ha un tale accesso d'ira da cadere a terra svenuto. Asterix e Obelix vanno perci\u00f2 alla ricerca di un druido per guarirlo, e si imbattono proprio in Zerozeroseix che ha cos\u00ec modo di guadagnarsi la loro fiducia facendo tornare in s\u00e9 Panoramix. Questi, tornato in s\u00e9, svela quindi che l'olio di roccia, una sostanza che sgorga solo nei deserti della Mesopotamia, \u00e8 un ingrediente essenziale della pozione magica. Asterix e Obelix offrono allora immediatamente di recarsi in Medio Oriente per ottenerlo; Zerozeroseix, dal canto suo, si offre di aiutarli, deciso in realt\u00e0 ad ostacolare la loro missione: Panoramix rifiuta infatti di svelare la ricetta della sua pozione, a meno di non ritrovarsi impossibilitato a fabbricarla in seguito al fallimento dei due.\nI due Galli, la spia e Idefix si imbarcano cos\u00ec sulla nave di Grandimais alla volta della Regno di Giuda. Malgrado l'ostruzione dei Romani, allertati da Zerozeroseix, e i tradimenti di quest'ultimo, di cui Asterix riesce infine a sbarazzarsi, la coppia riesce infine a scoprire una sorgente di \"petra oleum\" in pieno deserto, e pu\u00f2 dunque fare vela verso casa con una bisaccia colma del prezioso liquido, solo che la nave di Grandimais \u00e8 stata incendiata sempre su ordine del druidi-spia per impedirgli di tornare in Gallia, cos\u00ec i Galli architettano un piano e si impadroniscono della galera di Sopercertus, attraccata al molo, e lo catturano assieme a Zerozeroseix, ma questi, rifiutando di arrendersi, riesce ad usare la sua mosca addestrata (con la quale scambiava messaggi con il suo capo per tutto il tempo per far fallire i Galli) per far sapere a Cesare che i Galli sono sprovvisti di pozione magica e che quindi devono agire ora, ingaggiando poi un'ultima zuffa con Asterix nel corso della quale la bisaccia si rompe e l'olio si disperde nell'Oceano. Convinti di aver fallito, mesti, Asterix e Obelix tornano dunque al villaggio solo per trovare i loro compatrioti satolli di pozione magica e vittoriosi contro i Romani. Un soddisfatto Panoramix rivela infatti di essere riuscito a sostituire nella ricetta l'olio di roccia con dell'estratto di barbabietola; Asterix, passato il trauma, pu\u00f2 cos\u00ec unirsi con Obelix al classico banchetto sotto le stelle, non prima di aver dato il definitivo benservito a Zerozeroseix e a Sopercertus, che vengono rispediti letteralmente a Roma in un baule. Cesare, sentendosi tradito, li far\u00e0 diventare partecipi del nuovo gioco del circo, ovvero essere spalmati di miele e inseguiti da mosche affamate.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici.\nL'autore realizz\u00f2 l'ambientazione mediorientale in seguito ad un viaggio a Gerusalemme, citt\u00e0 che lo affascin\u00f2 molto e di cui cerc\u00f2 di ricreare l'atmosfera nei disegni. Alla ricerca dell'\"olio di roccia\" o \"Petra oleum\", ovvero il petrolio, Asterix e Obelix si imbarcano su una nave fenicia attraversando il Mediterraneo diretti verso il Medio Oriente: lambiscono le citt\u00e0 di Tiro, Sidone, Biblo e Arado e sbarcano infine in Palestina, nell'allora Regno di Giudea. Da l\u00ec i due si avviano verso Babilonia, in Mesopotamia, ma il viaggio viene loro risparmiato da Idefix che riesce a scoprire un pozzo di petrolio nel deserto, a poca distanza dal Mar Morto. Durante l'attraversata del deserto i due galli sono in pi\u00f9 occasioni attaccati da vari gruppi di guerrieri (ittiti, accadi, medi, ecc) con riferimento ai numerosi conflitti in corso in Medio Oriente.\nVista l'ambientazione, nella storia sono presenti numerosi riferimenti biblici e ai Vangeli: uno si ha nella tav. 25, allorch\u00e9 Grandimais, sbarcando i Galli, definisce la Palestina come la loro \"Terra promessa\". Successivamente, nella tav. 27, Uderzo fa passare ad Asterix e Obelix una notte in una capanna nei pressi di Betlemme, citando la nativit\u00e0 mezzo secolo prima della nascita di Cristo. Nella tav. 31 appare il \"Procuratore\" romano della Giudea, Pontius Filatus, personaggio contraddistinto dalla fastidiosa abitudine di \"lavarsi le mani\", come il suo quasi omonimo successore Ponzio Pilato. Costui ha il volto dell'attore francese Jean Gabin, che interpret\u00f2 appunto Pilato nel film \"Golgota\" del 1935. Il personaggio di Zerozeroseix, \u00e8 ispirato sin dal nome a James Bond, l'agente segreto 007, oltre ad avere il volto e le fattezze di Sean Connery, Zerozeroseix possiede inoltre diversi gadget \"tecnologici\" che richiamano i celebri trucchi dell'agente segreto. Il personaggio inoltre somministra al druido Panoramix un \"\"distillato di malto che si fa in Caledoni\"a\" (l'antica Scozia): altro riferimento a Sean Connery, da sempre vera e propria icona della Scozia.\nAltre caricature si hanno nel personaggio di Sopercertus, che ha il volto dell'attore Bernard Blier, e in quello dell'ebreo Saul Dan\u00e9, che nelle tavole 30/32 aiuta i due protagonisti: quest'ultimo ha le fattezze di Ren\u00e9 Goscinny. L'intero albo \u00e8 dedicato alla memoria del fumettista, con dedica iniziale \"a Ren\u00e9\".\nInfine, da notare come in questo albo Obelix, sconvolto dal divieto ebraico di mangiare carne di maiale, si lanci in una \"dotta\" definizione del cinghiale chiamandolo \"Singularis porcus\". Questo \u00e8 lo stesso termine utilizzato da Asterix in \"Asterix gladiatore\", ma in entrambi i casi non si tratta del nome scientifico dell'animale quanto di un gioco di parole sulla parola francese \"sanglier\" (appunto \"cinghiale\") che a sua volta deriva effettivamente dal latino \"singularis\".\nStoria editoriale.\nIn Francia la storia fu pubblicata direttamente in albo cartonato nel 1981, dalla casa editrice \"Les \u00c9ditions Albert Ren\u00e9\" (di propriet\u00e0 della Hachette Livre).\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al novembre 1981 per la traduzione di Alba Avesini. La storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1982 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione. Inoltre, nel 2003 la storia \u00e8 stata inserita all'interno del volume \"Asterix\", il 19\u00b0 de \"I classici del fumetto di Repubblica\", serie edita in allegato con il quotidiano \"La Repubblica\". Anche questa edizione seguiva quella Mondadori, con stesso titolo e traduzione della storia.\nIn altre lingue.\nIl titolo originale dell'albo, \"L'Odyss\u00e9e d'Ast\u00e9rix\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "2734107", "revid": "110157", "url": "https://it.wikipedia.org/wiki?curid=2734107", "title": "Jules Maincave", "text": " Fu esponente del futurismo\nBiografia.\nSi trasfer\u00ec presto a Parigi. Maincave inizi\u00f2 ad essere un vero e proprio futurista dal 1913, pubblicando sul quotidiano \"Fantasio\" un suo scritto dal titolo \"Manifeste de la cuisine futuriste\" (\"Manifesto della cucina futurista\"), e per un breve periodo insieme a Filippo Tommaso Marinetti aveva aperto un ristorante futurista..\nNel 1914 inizia la sua carriera come cuoco futurista, essendo annoiato dei metodi tradizionali. Maincave invent\u00f2 il piatto \"Cotolette d'attacco\".\nEgli descrive la cucina futurista come \"un'armonia originale della tavola (cristalleria, vasellame, addobbo) coi sapori e colori delle vivande\".\nIn seguito alla partenza per la prima guerra mondiale, non pot\u00e9 seguire lo sviluppo del movimento. \nDopo la sua morte, nel 1920, gli \u00e8 stato dedicato un pezzo, dal titolo \"Roma futurista\", scritto a Roma da una \"Irba futurista\"."}
{"id": "2734114", "revid": "339392", "url": "https://it.wikipedia.org/wiki?curid=2734114", "title": "Al-Quwwat al-Bahriyya al-Jam\u0101h\u012briyya al-\u2018Arabiyya al-L\u012bbiyya", "text": ""}
{"id": "2734117", "revid": "281779", "url": "https://it.wikipedia.org/wiki?curid=2734117", "title": "Meriggio", "text": "Meriggio (propriamente: Meriggio estivo, da non confondere con un altro sonetto del medesimo autore intitolato \"Meriggio\") \u00e8 una poesia di Enrico Panzacchi inclusa in \"Lyrica\" (sin dalla prima edizione di quest'opera).\nContenuti.\nCome scrive Francesco Flora, ebbe talmente successo che fu mandata a memoria da molti nella scuole.\nSi tratta di un sonetto in cui si descrive quel che il poeta osserva attentamente dalla sua stanza: una verde pianura dove scorre un fiumicello, una strada e, all'ombra di una siepe, un pezzente che dorme in compagnia del suo cane. Si odono, inoltre, le cicale che friniscono e, pi\u00f9 in l\u00e0, il lungo fischio di un treno (immagine, quest'ultima, frequentissima nella poesia ottocentesca, basti pensare a Carducci, \"Alla stazione in una mattina d'autunno\", \"... stridula fischia / la vaporiera da presso\", vv. 5-6); oppure \"Davanti San Guido\": \"Ansimando fuggia la vaporiera / mentr'io cos\u00ec piangeva entro il mio cuore\" (vv. 109-110).\nMetrica.\n\u00c8 un sonetto di endecasillabi, con schema: ABBA ABBA CDC DCD.\nTesto.\n\"Dal fresco rezzo della stanza mia / veggo laggi\u00f9 brillar nitidamente / l'asciutta rena e i sassi del torrente / che un limpido fil d'acqua al fiume invia. / Rompe il verde del pian la bianca via / che s'allontana tortuosamente;/ presso la siepe, al sol, dorme un pezzente / del suo magro cagnuolo in compagnia. / Pi\u00f9 in l\u00e0, da un campo biondeggiante, uguale / suona il rispetto di una curva schiera / di mietitrici. Stridon le cicale. / E per l'aria tranquilla, intra la nera / canapa, d'improvviso ondeggia e sale / il fumo e il fischio della vaporiera\".\n(da: Enrico Panzacchi, \"Per sogni d'autore\". Su \"Cantiere Poesia\", 25 maggio 2017)."}
{"id": "2734119", "revid": "184755", "url": "https://it.wikipedia.org/wiki?curid=2734119", "title": "Emilio Barbieri", "text": "Biografia.\nNato a Mezzana, frazione del comune di San Giuliano Terme, a pochi passi da Pisa, Emilio Barbieri fece il suo debutto nel 1875 nell'opera Ernani all'Arena Federighi, dove ora sorge lo Stadio Arena Garibaldi - Romeo Anconetani di Pisa. Si esib\u00ec molte altre volte nei teatri cittadini, tra cui il Nuovo e futuro Verdi, ma riscosse un discreto successo anche in ambito nazionale, esibendosi sugli importanti palcoscenici di Genova, Torino, Parma e Bologna.\nSposato con il soprano russo Nadezhda Engalycheva, nota in Francia e in Italia col nome di Elvira Angeli, \u00e8 il padre di un altro famoso baritono, Amleto Barbieri.\nTra i suoi allievi si annovera la cantante Ida Isori."}
{"id": "2734125", "revid": "1442080", "url": "https://it.wikipedia.org/wiki?curid=2734125", "title": "Hopman Cup 2002", "text": "La Hopman Cup 2002 \u00e8 stata la 14\u00aa edizione della Hopman Cup, torneo di tennis riservato a squadre miste. \nVi hanno partecipato 8 squadre di tutti i continenti e si \u00e8 disputata al Burswood Entertainment Complex di Perth in Australia,\ndal 29 dicembre 2001 al 5 gennaio 2002. La vittoria \u00e8 andata alla coppia spagnola formata da Arantxa S\u00e1nchez Vicario e Tommy Robredo,\nche hanno battuto la coppia statunitense formata da Monica Seles e Jan-Michael Gambill."}
{"id": "2734126", "revid": "118750408", "url": "https://it.wikipedia.org/wiki?curid=2734126", "title": "Nicolas-S\u00e9bastien Adam", "text": "Appartenente alla famiglia di scultori, a capo della quale c'era il padre Jacob-Sigisbert, era fratello di Lambert-Sigisbert e di Fran\u00e7ois Gaspard Balthazar. Nel 1726 fu a Roma, dove restaur\u00f2 statue antiche con il fratello Lambert-Sigisbert. Torn\u00f2 nella capitale francese nel 1734, dove lavor\u00f2 alla decorazione interna dell'H\u00f4tel Soubise; inoltre realizz\u00f2 due statue allegoriche per la facciata dell'antica camera dei conti nel cortile della Sainte-Chapelle, che poi and\u00f2 distrutta. Attese a decorare il portale dei padri dell'Oratorio e alla ricostruzione dell'abbazia di Saint-Denis. A Nancy port\u00f2 a termine il mausoleo della regina di Polonia Caterina Opali\u0144ska."}
{"id": "2734127", "revid": "287204", "url": "https://it.wikipedia.org/wiki?curid=2734127", "title": "Osmia", "text": "Osmia \u00e8 un genere di insetti apoidei appartenente alla famiglia Megachilidae. Il genere \"Osmia\" comprende 350 specie di cui 64 si trovano in Italia. Le api appartenenti a questo genere sono solitarie o gregarie e nidificano in cavit\u00e0 preesistenti che tappezzano con fango o materiale vegetale impastato con saliva, per questo vengono chiamate api muratrici. Svolgono un ruolo importante nell'impollinazione.\nAspetto e morfologia.\nIl genere osmia comprende specie di dimensioni medie o medio-piccole tra gli apoidei, con dimensioni che vanno dai 6-8\u00a0mm nelle specie pi\u00f9 piccole (\"O. andrenoides\", \"O. spinulosa\") ai 13-15\u00a0mm nelle specie pi\u00f9 grandi (\"O. cornuta\", \"O. rufa\"); i maschi sono quasi sempre pi\u00f9 piccoli delle femmine. Le api appartenenti a questo genere sono di corporatura robusta, con teste grandi e mandibole potenti, toraci rotondi e addomi corti. Hanno la cuticola con colorazioni metalliche verdi, blu, nere, alcune rosso-ruggine \ne, a seconda della specie, possono essere completamente glabre o molto pelose con mantello biancastro, marrone, nero, rosso, arancione. I maschi sono spesso riconoscibili per un ciuffo di peli chiari sul clipeo. Le femmine hanno una scopa ventrale che \u00e8 difficilmente visibile tranne quando \u00e8 carica di polline.\nBiologia.\nCiclo di vita.\nIl periodo di volo e deposizione delle uova varia con la specie. Alcune sono in volo molto presto, a inizio primavera o addirittura fine inverno (per esempio \"O. cornuta\", \"O. rufa\", \"O. lignaria\"), altre sono in attivit\u00e0 in tarda primavera ed estate (per esempio \"O. spinulosa\"). \nLe uova si schiudono tra i 6 e i 10 giorni dopo la deposizione e le larve si nutrono delnettare e del polline accumulati nella cella dalla madre. Quando la scorta di cibo \u00e8 terminata, la larva tesse il bozzolo e viene detta prepupa. Alcune specie, come \"O. spinulosa\" e \"O. bidentata\", passano l'inverno allo stato di prepupa che compie le metamorfosi in pupa e in adulto nella primavera successiva. Altre specie, come \"O. cornuta\", \"O. rufa\" e \"O. lignaria\", compiono le due metamorfosi in pupa e adulto prima dell'inverno e svernano da adulti in diapausa all'interno del bozzolo. Alcune specie, come \"O. caerulescens\", sono bivoltine, cio\u00e8 producono due generazioni l'anno. Altre possono presentare un ciclo biennale, per esempio \"O. uncinata\" alle basse altitudini ha un ciclo annuale e sverna come adulto in diapausa nel bozzolo, mentre alle altitudini maggiori ha un ciclo biennale, passando il primo inverno come prepupa e il secondo come adulto in diapausa nel bozzolo.\nAl momento dello sfarfallamento, i maschi emergono generalmente qualche giorno prima delle femmine e le attendono. Quando escono anche le femmine avvengono gli accoppiamenti. I maschi muoiono entro pochi giorni, mentre le femmine iniziano l'attivit\u00e0 di nidificazione e deposizione delle uova, dopodich\u00e9 muoiono anch'esse e la progenie si sviluppa e comincia un nuovo ciclo.\nNido.\n \nI nidi tipici delle api del genere \"Osmia\" sono formati da cavit\u00e0 tubolari suddivise longitudinalmente in varie celle da pareti costruite dall'ape. Ogni cella viene rifornita di un ammasso di polline e nettare, come scorta di cibo per la futura larva, sopra cui viene deposto un uovo. Le uova femminili sono deposte nelle prime celle costruite. mentre quelle maschili sono deposte nelle ultime celle, quelle pi\u00f9 vicine all'entrata del nido, per cui questi ultimi sfarfallano prima delle femmine. Alla fine della serie di celle il nido viene tappato, lasciando tra l'ultima cella piena e il tappo uno spazio vuoto, detto cella vestibolare, che protegge il nido da parassiti e brusche variazioni di temperatura.\nI materiali con cui vengono costruite le pareti delle celle, il tappo del nido e i rivestimenti interni variano a seconda della specie: alcune utilizzano fango, in alcuni casi mischiato a secrezioni delle ghiandole salivari, altre utilizzano foglie masticate e impastate con saliva, a volte mischiate con granelli di sabbia, trucioli di legno o fibre vegetali. \nLe cavit\u00e0 utilizzate sono, nella maggior parte dei casi, preesistenti: a seconda della specie possono essere fusti cavi, come le canne, gallerie scavate nel legno da coleotteri, fori nei muri, gusci vuoti di gasteropodi.\nSolo poche specie scavano da s\u00e9 stesse le cavit\u00e0 nel legno (\"Osmia uncinata\", \"Osmia nigriventris\", \"Osmia pilicornis\", \"Osmia bucephala\").\nQualche specie di \"Osmia\" nidifica sul suolo: alcune di queste costruiscono strutture in fango su un substrato duro, solitamente roccia, al cui interno poi nidificano; altre occupano nidi di vespe muratrici soprattutto dei generi \"Sceliphron\" e \"Trypoxylon\". \nInfine ci sono specie di \"Osmia\" che nidificano sottoterra, sia occupando nidi di api del genere \"Anthophora\" sia scavando da s\u00e9 le gallerie.\nAlimentazione.\nNelle specie di \"Osmia\" si trova una grande variet\u00e0 di preferenze alimentari, infatti si trovano specie\nPer esempio\"O. adunca\" bottina solo sul genere \"Echium\"; \"O. californica\" raccoglie polline da piante della famiglia delle Asteraceae; \"O. caerulescens\" su due famiglie botaniche: Fabaceae e Lamiaceae;\"O. cornuta\" raccoglie polline su otto famiglie botaniche: Rosaceae, Salicaceae, Liliaceae, Asteraceae, Fagaceae, Ranunculaceae, Brassicaceae, Aquifoliaceae;\"O. rufa\" raccoglie polline su nove famiglie botaniche: Rosaceae, Fagaceae, Ranunculaceae, Brassicaceae, Aquifoliaceae, Papaveraceae, Cistaceae, Caryophyllaceae, Fabaceae. \nI tipi di piante da cui le diverse specie raccolgono polline dipendono dalla coincidenza della piena fioritura di certe piante e del periodo di nidificazione delle api e sono il risultato di due tendenze: quella ereditaria a bottinare una certa pianta pi\u00f9 che un'altra e quella a visitare le piante pi\u00f9 abbondanti.\nDistribuzione.\nIl genere \"Osmia\" ha una distribuzione principalmente paleartica e neartica, essendo molto diffuso in Europa, Nord Africa, Asia sud-occidentale e America nord-occidentale e abbastanza comune anche in Asia orientale e America nord-orientale. Soltanto poche specie si trovano nella zonaindomalese e in quella neotropicale.\nUtilizzo in agricoltura.\nA causa della rarefazione dei pronubi naturali nelle aree agricole, dovuta a tecniche colturali volte alla monocoltura e all'impiego di pesticidi, si \u00e8 diffusa la pratica di allevare apoidei da utilizzare per l'impollinazione delle colture agricole, tra i quali ci sono diverse specie di Osmie.\nLe specie allevate comprendono \"O. cornuta\" e \"O. rufa\" in Europa, \"O. lignaria\" in Nord America e \"O. cornifrons\" in Giappone.\nLe specie di \"Osmia\" con periodo di volo tra fine inverno e inizio primavera risultano molto efficaci nell'impollinazione di alberi da frutto a fioritura precoce, come albicocco, mandorlo, pesco, pero e melo. Infatti queste Osmie sono in attivit\u00e0 anche con temperature inferiori ai 10\u00a0\u00b0C e con vento superiore ai 30\u00a0km/h, condizioni che si ritrovano spesso nel periodo di fioritura di queste piante e alle quali \"Apis mellifera\" e altri pronubi sono poco attivi; il loro metodo di raccolta del polline garantisce un elevato contatto con gli stigmi, favorendo una migliore impollinazione e una maggiore allegagione di quelle prodotte da \"Apis mellifera\"; visita anche fiori con nettare poco zuccherino, come il pero, che \"Apis mellifera\" tende a evitare. . \nSono stati ottenuti buoni risultati anche nell'impollnazione di colture orticole in ambiente confinato, soprattutto pomodoro e peperone, e dei piccoli frutti, come fragola, mora e lampone.\nLa biologia delle Osmie che nidificano in cavit\u00e0 rende facile il loro allevamento e utilizzo per l'impollinazione. Infatti esse accettano agevolmente materiali di nidificazione artificiali, costituiti da gruppi di tubi di vario materiale (canne, carta, blocchi di legno forato), che poi possono essere portati tra la coltura da impollinare poco prima dello sfarfallamento delle nuove osmie. Attraverso precisi trattamenti termici, \u00e8 possibile regolare il ciclo biologico delle osmie sincronizzando il loro periodo di attivit\u00e0 con la fioritura della coltura bersaglio, inoltre l'abitudine a nidificare in modo gregario aiuta ad aumentare la popolazione allevata.\nTassonomia.\nA questo genere appartengono 350 specie.\nLe specie presenti in Italia sono:"}
{"id": "2734128", "revid": "2048534", "url": "https://it.wikipedia.org/wiki?curid=2734128", "title": "Casa Musicale Eco", "text": "Casa Musicale Eco \u00e8 un'etichetta discografica e casa editrice italiana.\nFondata a Milano nel gennaio del 1948 per volont\u00e0 di Eugenio Consonni, rivolge inizialmente la sua produzione al settore corale, liturgico e organistico, con la pubblicazione di partiture, libri e incisioni discografiche, rivolte prevalentemente ad organisti e direttori di coro.\nHa effettuato molteplici registrazioni audio sia su organi storici italiani che con Complessi corali in tutta Italia.\nAl 1974 risale la prima partecipazione alla Rassegna internazionale delle Cappelle Musicali di Loreto, collaborazione che proseguir\u00e0 per oltre 30 anni.\nNel 1975 subentrano nella gestione i figli di Eugenio Consonni e in quegli anni l'attivit\u00e0 editoriale inizia a differenziarsi rivolgendosi con maggiore attenzione al settore della Didattica musicale nella scuola di ogni ordine e grado.\nNel settore dell'animazione musicale ha pubblicato i Canzonieri del repertorio Scout Nazionale dell'Agesci, ancora ampiamente diffusi.\nNel 1985 produce la prima registrazione italiana dell'integrale dell'Opera di Bach, vincitrice del premio della critica di Musica e Dischi e pubblicata integralmente anche in Giappone dalle Edizioni St. Paul (Societ\u00e0 San Paolo).\nDal 1994 la societ\u00e0 si trasferisce a Monza e diversifica ulteriormente la produzione in collane: \"Chitarra e\u2026\", \"Scuola Corale della Cattedrale\", \"Ensemble music\" e altre, ampliando anche il proprio catalogo con testi di interesse musicale, non trascurando la musica contemporanea.\nIn totale le edizioni pubblicate sono oltre 1000 e pi\u00f9 di 200 i CD prodotti.\nDal 2012, con la pubblicazione del primo testo su tematiche sociali, ha introdotto la nuova linea \u00f0."}
{"id": "2734131", "revid": "729019", "url": "https://it.wikipedia.org/wiki?curid=2734131", "title": "Mercedes-Benz M273", "text": "La sigla Mercedes-Benz M273 indica una piccola famiglia di motori a scoppio prodotto dal 2006 al 2015 dalla Casa tedesca Mercedes-Benz.\nCaratteristiche e versioni.\nQuesta piccola famiglia di motori va a sostituire la precedente famiglia di motori M113, della quale riprende l'architettura generale di tipo V8 e la struttura in lega di alluminio. In sostanza, la famiglia di motori M273 \u00e8 composta da due motori, entrambi nati dall'evoluzione dei motori M113. Tra le novit\u00e0 introdotte dai motori M273, va ricordato il ritorno alla distribuzione a quattro valvole per cilindro (nei motori M113 erano tre) ed un nuovo sistema di raffreddamento del motore, sistema gestito elettronicamente che permette l'eliminazione del termostato.&lt;br&gt;\nNel suo insieme, ogni motore M273 risulta relativamente compatto e leggero: ogni unit\u00e0 motrice pesa circa 187 kg.&lt;br&gt;\nIn generale, le caratteristiche dei motori M273 sono le seguenti:\nA partire dall'autunno 2010, questi motori vengono gradualmente sostituiti dal nuovo motore M278, decisamente pi\u00f9 evoluto.\nCaratteristiche ed applicazioni.\nEsistono due versioni appartenenti alla famiglia dei motori M273. Di seguito ne vengono riportate le caratteristiche e le applicazioni. Come si potr\u00e0 notare, il motore di cilindrata maggiore \u00e8 identificato dalla sigla \"500\", convenzione uniforme per quasi tutti i mercati, tranne che in quello statunitense, dove viene utilizzata invece la sigla \"550\":"}
{"id": "2734135", "revid": "28955017", "url": "https://it.wikipedia.org/wiki?curid=2734135", "title": "Nicolas S\u00e9bastien Adam", "text": ""}
{"id": "2734136", "revid": "420108", "url": "https://it.wikipedia.org/wiki?curid=2734136", "title": "Alberto Cirese", "text": ""}
{"id": "2734138", "revid": "1573940", "url": "https://it.wikipedia.org/wiki?curid=2734138", "title": "Fussballklub Chur 97", "text": "Il Fussballklub Chur 97 \u00e8 una societ\u00e0 calcistica svizzera, con sede a Coira, capitale del Canton Grigioni. \u00c8 nata nel 1997 dalla fusione fra le squadre \"F.C. Chur\", \"F.C. Neustadt\" e \"S.C. Grischuna\". Il club vanta 6 partecipazioni consecutive alla \"Serie B\", tra la stagione 1987-1988 e la 1992-1993, durante le quali ha partecipato a 2 play-off per la promozione in massima serie.\nAttualmente milita nella Seconda Lega interregionale, campionato di quinto livello del calcio svizzero."}
{"id": "2734142", "revid": "1829344", "url": "https://it.wikipedia.org/wiki?curid=2734142", "title": "Universit\u00e0 di Wittenberg", "text": "L'Universit\u00e0 di Wittenberg fu fondata nel 1502 a Wittenberg dal Principe Elettore di Sassonia Federico il Saggio. Nel 1817 si fuse con l'Universit\u00e0 di Halle dando vita all'Universit\u00e0 \"Martin Lutero\" di Halle-Wittenberg.\nStoria.\nSu iniziativa del Principe elettore di Sassonia Federico il Saggio, l'imperatore Massimiliano I d'Asburgo il 6 luglio 1502 concesse il privilegio imperiale per la fondazione della \"Alma Mater Leucorea\" (cos\u00ec era chiamata l'Universit\u00e0 di Wittenberg), che fu aperta il 18 ottobre di quell'anno nell'Elettorato ernestino di Sassonia come prima universit\u00e0 dopo la suddivisione di Lipsia (\"Leipziger Teilung\") del 26 agosto 1485.\nLo scopo della fondazione era quello di formare giuristi, teologi e medici per l'amministrazione del territorio ernestino della Sassonia. Il primo rettore fu Martin Pollich, il primo decano della facolt\u00e0 di teologia Johann von Staupitz, il primo cancelliere Goswin von Orsoy, e numerosi furono i primi allievi sia della scuola superiore che dell'Universit\u00e0 vera e propria.\nLa scuola superiore di Wittenberg ebbe dagli umanisti col\u00e0 attivi il nome di \"Leucorea\", che proviene dal greco con il significato di \"montagna bianca\". Per questo si trasse ispirazione al nome della citt\u00e0, che proviene o dal basso-tedesco \"Witten\", o dallo slavo \"Sprachwurzel Vite\" (vita) e \"bec\" (riva), e anche dalle bianche spiagge delle rive dell'Elba\nI primi statuti dell'Universit\u00e0 si orientarono su quelli dell'Universit\u00e0 di Tubinga.\nDi conseguenza la Scuola superiore, sul piano dei contenuti come su quello strutturale, fu organizzata come le gi\u00e0 esistenti universit\u00e0 tedesche.\nCon la facolt\u00e0 di filosofia fu realizzato il fondamento di base, al quale si collegarono le facolt\u00e0 giuridiche, mediche e teologiche.\nPer poter finanziare l'Universit\u00e0, il principe elettore Federico colleg\u00f2 nel 1507 la nuova scuola superiore con la fondazione Tutti i Santi ed altre nella zona della sua signoria. La trasmissione dei diritti di Federico il Saggio assegn\u00f2 all'Universit\u00e0 nel XVI secolo uno stato speciale con una propria giurisdizione.\nPer il fatto che si rivolgevano all'Accademia di Wittenberger anche ricercatori di scienze umanistiche, essa assunse presto una posizione di guida. Personaggi allora famosi quali Christoph von Scheurl, Andreas Bodenstein o Hieronymus Schurff insegnarono nell'Universit\u00e0 nel periodo immediatamente successivo alla fondazione. Staupitz ottenne nel 1508 che venisse chiamato ad insegnare un altro monaco agostiniano: Martin Lutero. Pi\u00f9 avanti furono chiamati ad insegnare Nikolaus von Amsdorf e per la lingua greca Filippo Melantone. In quel periodo l'Universit\u00e0 di Wittenberg si svilupp\u00f2 in uno dei centri pi\u00f9 importanti d'Europa per la teologia.\nNapoleone Bonaparte la fece chiudere il 5 dicembre 1814. Con il Congresso di Vienna del 1815 i territori sassoni intorno a Wittenberg passarono alla Prussia.\nDi conseguenza l'Universit\u00e0 di Wittenberg si trasfer\u00ec ad Halle, dove il 12 aprile 1817 venne fondata la nuova Universit\u00e0 conglobata di Halle\u2013Wittenberg. In compenso a Wittenberg fu assegnato il Seminario evangelico per predicatori, che ancor oggi ha la sua sede nell'Augusteo della citt\u00e0. Il \"Fridericianum\" fu ristrutturato a caserma e infine, in sviluppi successivi, divenne un condominio.\nWittenberg aveva in questo modo perso la sua pi\u00f9 importante istituzione e si svilupp\u00f2 come citt\u00e0-guarnigione e poi in citt\u00e0 industriale. Iniziative per una nuova \"rifondazione\" rimasero lettera morta.\nSolo dopo la riunificazione tedesca della DDR con la RFT del 1990, venne creata, con pubblicazione sulla Gazzetta Ufficiale del \"Land\" Sassonia-Anhalt del 26 aprile 1994, in collaborazione con l'Universit\u00e0 \"Martin Lutero\" di Halle-Wittenberg, la fondazione Leucorea come fondazione di diritto pubblico e parte dell'Universit\u00e0 \"Martin Lutero\" di Halle-Wittenberg.\nScopo di questa fondazione \u00e8 la cura e lo sviluppo delle scienze nella ricerca, insegnamento e studio presso l'Universit\u00e0 stessa e per sostenere istituzioni nella citt\u00e0 di Wittenberg. A questo scopo furono progettate e realizzate presso Leucorea manifestazioni scientifiche e culturali."}
{"id": "2734143", "revid": "767487", "url": "https://it.wikipedia.org/wiki?curid=2734143", "title": "Ansonville", "text": "Ansonville \u00e8 una citt\u00e0 (\"town\") della Contea di Anson, nella Carolina del Nord. La popolazione era di 636 abitanti secondo il censimento del 2000, mentre secondo la stima del 2007 la popolazione era di 537 abitanti.\nGeografia fisica.\nSecondo l'United States Census Bureau la citt\u00e0 sorge su un'area di 3,80\u00a0km\u00b2, interamente composta da terraferma.\nSociet\u00e0.\nEvoluzione demografica.\nSecondo il censimento del 2000 vi erano 636 abitanti, 242 abitazioni e 172 famiglie residenti in citt\u00e0. La densit\u00e0 di popolazione era di 168,2 abitanti per km\u00b2. Dal punto di vista razziale vi era il 22.48% di bianchi, il 76.42% di uomini di colore, lo 0.47% di asiatici e lo 0.63% di uomini appartenenti a due o pi\u00f9 razze.\nLa popolazione era eterogenea e vi era il 24.2% degli abitanti con meno di 18 anni, l'8.8% degli abitanti con un'et\u00e0 compresa fra i 18 e i 24 anni, il 26.7% degli abitanti con un'et\u00e0 compresa fra i 25 e i 44 anni, il 24.2% degli abitanti con un'et\u00e0 compresa fra i 45 e i 64 anni e il 16% degli abitanti con 65 anni o pi\u00f9. L'et\u00e0 media era di 40 anni. Per ogni 100 femmine nate nascevano 85.4 maschi. Per ogni 100 donne con 18 anni o pi\u00f9 vi erano 81.9 uomini.\nIl guadagno medio per una famiglia in citt\u00e0 era di $30,982. Il guadagno medio per un uomo in citt\u00e0 era di $24,231 mentre per una donna di $17,708."}
{"id": "2734147", "revid": "452415", "url": "https://it.wikipedia.org/wiki?curid=2734147", "title": "Angelo Everardi", "text": ""}
{"id": "2734148", "revid": "867782", "url": "https://it.wikipedia.org/wiki?curid=2734148", "title": "Universit\u00e0 di Francoforte sul Meno", "text": ""}
{"id": "2734152", "revid": "26891", "url": "https://it.wikipedia.org/wiki?curid=2734152", "title": "Chilean Navy", "text": ""}
{"id": "2734153", "revid": "1573940", "url": "https://it.wikipedia.org/wiki?curid=2734153", "title": "Ameiva quadrilineata", "text": "L'Ameiva quadrilineata, (Ameiva quadrilineata ) \u00e8 una specie di lucertola che fa parte della famiglia dei Teiidi\nDescrizione.\nL'\"Ameiva quadrilineata\" \u00e8 una specie molto simile all'\"Ameiva festiva\".\nDistribuzione e habitat.\nVive in alcune zone dell'America centrale quali: Costa Rica, Nicaragua e Panama.\nBiologia.\n\u00c8 una specie prevalentemente insettivora."}
{"id": "2734155", "revid": "26891", "url": "https://it.wikipedia.org/wiki?curid=2734155", "title": "Marina reale canadese", "text": ""}
{"id": "2734161", "revid": "767487", "url": "https://it.wikipedia.org/wiki?curid=2734161", "title": "Antonio Olmo", "text": "Carriera.\nGiocatore.\nClub.\nDopo essere cresciuto nelle giovanili di Sabadell e , viene mandato, nella stagione 1972-1973, in prestito al Calella. Il passaggio successivo lo vede approdare alla squadra riserve del Barcellona, con cui milita per tre campionati.\nA partire dal 1976 entra a far parte della prima squadra, con cui esordisce nella Primera Divisi\u00f3n spagnola, diventandone un elemento importante, come testimoniano le oltre 200 partite con i \"blaugrana\".\nNazionale.\nHa totalizzato 13 presenze con la nazionale di calcio spagnola, esordendo nella partita Irlanda-Spagna (0-1) dell'8 febbraio 1977. Con le \"Furie Rosse\" ha anche preso parte sia al Campionato mondiale di calcio 1978 che al Campionato europeo di calcio 1980.\nAllenatore.\nDopo aver appeso le scarpe al chiodo intraprende la carriera di allenatore, sedendosi sulla panchina del Sabadell, finora sua unica esperienza."}
{"id": "2734162", "revid": "1498232", "url": "https://it.wikipedia.org/wiki?curid=2734162", "title": "Regioni di Malta", "text": "Le regioni di Malta (in maltese: \"re\u0121juni\") costituiscono la suddisivione territoriale di primo livello del Paese e sono in tutto 5.\nNel 1993 il \"Local Councils Act\" dispose l'istituzione di tre regioni: Malta Maestrale (\"Malta Majjistral\"), Malta Scirocco (\"Malta Xlokk\") e Gozo. Nel 2001 tali suddivisioni furono espressamente contemplate dalla Costituzione.\nNel 2009, l\"'Act No. XVI\" ha provveduto alla soppressione delle regioni di Malta Maestrale e di Malta Scirocco e alla contestuale istituzione di quattro nuove regioni: Centrale, Settentrionale, Sudorientale e Meridionale. Il numero di regioni \u00e8 dunque passato a 5.\nOgni regione ha un proprio Comitato Regionale (\"Kumitat Re\u0121jonali\"), che si compone di un presidente di Regione, un vice-presidente, un segretario esecutivo e un numero di membri che pu\u00f2 variare da 10 a 14."}
{"id": "2734163", "revid": "31886", "url": "https://it.wikipedia.org/wiki?curid=2734163", "title": "David Donat Cattin", "text": "Biografia.\nLaureatosi nel 1994 in diritto internazionale presso la Libera Universit\u00e0 Internazionale degli Studi Sociali (LUISS) di Roma, nel gennaio 2000 ha conseguito un dottorato di ricerca in Tutela dei diritti fondamentali presso l'Universit\u00e0 degli studi di Teramo con la supervisione di Flavia Lattanzi. Da allora ha alternato attivit\u00e0 di ricerca e didattiche con iniziative nel campo dei diritti umani, in particolare attraverso il coordinamento della campagna per l'universalit\u00e0 e l'effettivit\u00e0 dello Statuto di Roma della Corte penale internazionale dell'organizzazione non governativa Parliamentarians for Global Action. Dal 1999, collabora alla scuola di Diritto internazionale penale del prof. Otto Triffterer nell'Universit\u00e0 di Salisburgo, che si \u00e8 ispirata ai progetti dell\"'Arusha School on International Criminal Law, International Humanitarian Law &amp; Human Rights\" (1995-98) e della \"Gaborone School on International Criminal Jurisdictions\" (1999) . \nDal 2012, insegna Diritto internazionale presso il \"Center for Global Affairs\" della New York University (NYU) .\nContributo nella promozione dei diritti delle vittime di crimini internazionali.\nNell'agosto 1997, l'attivit\u00e0 di ricerca di David Donat Cattin ha prodotto un \"non-paper\" sul diritto delle vittime di crimini del diritto internazionale ad accedere alla giustizia ed a partecipare nei procedimenti della Corte penale internazionale: la delegazione della Nuova Zelanda presso il \"Preparatory Committee for the Establishment of an ICC\" dell'Assemblea Generale dell'ONU ha utilizzato il testo come base per introdurre il testo del paragrafo 3 dell'articolo 68 dello Statuto di Roma della CPI . Con l'adozione a Roma dello Statuto della Corte e il suo articolo 68, paragrafo 3, viene affermato, per la prima volta nella storia delle giurisdizioni penali internazionali, il diritto delle vittime di crimini di guerra, genocidio e crimini contro l'umanit\u00e0 a partecipare nei procedimenti relativi a fattispecie criminose da cui le stesse vittime sono state, direttamente o indirettamente, danneggiate.\nGli scritti di David Donat Cattin su questo tema sono stati riconosciuti nella giurisprudenza della Corte penale internazionale e di Thomas Lubanga in DR Congo).\nAlcuni autori hanno identificato nella partecipazione delle vittime la maggiore novit\u00e0 dello Statuto di Roma della CPI.\nInterventi pubblici su questioni di rilevanza internazionale.\nDavid Donat Cattin \u00e8 stato udito, in qualit\u00e0 di esperto, dal Bundestag (Commissione diritti umani e affari umanitari, il 19 settembre 2007) sul tema dell'impatto della giustizia penale internazionale sui conflitti in Africa e dalla Camera dei Deputati (Sotto-Commissione Diritti Umani, sedute del 10 dicembre 2008, Giornata mondiale dei diritti umani, e del 3 febbraio 2009 sull'impatto della giustizia sul conflitto in Darfur, Sudan, esponendo fatti ed opinioni a sostegno della lotta all'impunit\u00e0 per prevenire nuovi conflitti, mitigare almeno in parte le conseguenze di quelli in corso e tutelare i diritti inviolabili delle vittime civili.\nIl 1\u00ba giugno 2011 \u00e8 intervenuto in un convegno nel Parlamento europeo a Bruxelles per sostenere l'impegno dell'Unione Europea a favore della lotta all'impunit\u00e0 per crimini internazionali sottolineando l'importanza della giurisprudenza della Corte penale internazionale del 30 maggio 2011 che ha respinto la richiesta del Kenya di sospendere i procedimenti a carico del Vicepresidente, di due Ministri e di altri 3 notabili accusati di crimini contro l'umanit\u00e0 (sintesi dell'intervento dal minuto 19:32): con questa storica decisione, la Corte ha affermato per la prima volta l'obbligo giuridico degli Stati di porre fine all'impunit\u00e0 attraverso l'esercizio della giurisdizione penale oppure attraverso una piena ed effettiva cooperazione internazionale con la Corte stessa o con altri Stati (cfr. Decision on the Application by the Government of Kenya Challenging the Admissibility of the Case Pursuant to Article 19(2)(b) of the Statute ) a prescindere dall'esito dei casi in questione.\nIl 17 maggio 2016 \u00e8 stato audito dalla Commissione Affari Legali e Diritti Umani dell'Assemblea Parlamentare del Consiglio d'Europa congiuntamente alla Presidente della Corte penale internazionale, la giudice Silvia Fernandez de Gurmendi, contribuendo alla realizzazione di un rapporto ed una proposta di risoluzione attraverso i quali l'Assemblea citata riafferma il sostegno alla lotta all'impunita' per crimini internazionali ed indica precise strategie per gli Stati (cfr. )."}
{"id": "2734165", "revid": "287204", "url": "https://it.wikipedia.org/wiki?curid=2734165", "title": "Fussballclub Emmenbr\u00fccke", "text": "Il Fussballclub Emmenbr\u00fccke \u00e8 una societ\u00e0 calcistica svizzera, con sede a Emmen, nel Canton Lucerna. \u00c8 nata nel 1921 e vanta 5 partecipazioni consecutive alla \"Serie B\", tra la stagione 1988-1989 e la 1992-1993, durante le quali ha sempre lottato nei play-off relegazione.\nAttualmente milita nella Seconda Lega, campionato di sesto livello del calcio svizzero."}
{"id": "2734168", "revid": "486946", "url": "https://it.wikipedia.org/wiki?curid=2734168", "title": "Comunit\u00e0 Montana della Val di Vara", "text": ""}
{"id": "2734174", "revid": "1363894", "url": "https://it.wikipedia.org/wiki?curid=2734174", "title": "The Ink Spots", "text": "Gli Ink Spots sono uno dei maggiori complessi vocal jazz doo-wop di origine afroamericana, che ottennero un discreto successo tra gli anni trenta e quaranta. Composero qualche canzone anche nei primi anni cinquanta.\nTra i loro singoli di maggior successo si ricordano \"If I Didn't Care\", \"My Prayer\", \"Maybe\", \"I Don't Want to Set the World on Fire\", \"When The Swallows Come Back To Capistrano\", \"I Cover The Waterfront\", \"Christopher Columbus\", \"Coquette\", \"Java Jive\", \"I'm Making Believe\" con Ella Fitzgerald che nel 1944 raggiunse la prima posizione nella Billboard Hot 100 per due settimane, \"The Gypsy\" che nel 1946 raggiunse la prima posizione nella Billboard Hot 100 per dieci settimane e \"To Each His Own\" che sempre nel 1946 raggiunse la prima posizione Billboard Hot 100. Spesso alcuni di questi brani fanno comparsa nelle colonne sonore di videogiochi e film.\nFormazione.\nIl primo nucleo degli Ink Spots nacque a Indianapolis nel 1932 ed era costituito da: Orville \"Hoppi\" Jones al basso e violoncello (17 febbraio 1902, Chicago \u2013 18 ottobre 1944, New York); Ivory \"Deek\" Watson alla chitarra, tromba e voce (18 luglio 1909, Mounds \u2013 4 novembre 1969, Washington); Jerry Daniels alla chitarra, ukulele e voce (14 dicembre 1915 \u2013 7 novembre 1995, Indianapolis) e Charlie Fuqua alla voce e chitarra (20 ottobre 1910 \u2013 21 dicembre 1971, New Haven). Nel 1936 Daniels abbandoner\u00e0 il gruppo per venire sostituito da Bill Kenny, il quale a sua volta lascer\u00e0 il gruppo nel 1945 per seguire una carriera da solista.\nGli Ink Spots videro diverse formazioni nel corso della loro carriera e spesso questi cambi portarono a modifiche del sound, cosa che avvenne con l'ultima delle loro formazioni, che riprese l'intero repertorio storico trasformandolo in chiave pop, molto pi\u00f9 facilmente ascoltabile per le nuove generazioni, con la chitarra acustica che viene sostituita dal suono pi\u00f9 morbido del \"clean\" dell'elettrica, e viene introdotta la batteria.\nCover.\nMolte canzoni degli \"Ink Spots\" divennero famosi standard, ripresi per esempio da Duke Ellington, che ha reinterpretato \"I'm Beginning to See The Light\" (che gli \"Ink Spots\" cantarono con Ella Fitzgerald), e dal sassofonista John Coltrane, che reinterpret\u00f2 \"I'll Get By As Long As I have You\"."}
{"id": "2734181", "revid": "1699816", "url": "https://it.wikipedia.org/wiki?curid=2734181", "title": "Episodi di Due fantagenitori (quarta stagione)", "text": "La quarta stagione di \"Due fantagenitori\" \u00e8 composta da 19 episodi andati in onda per la prima volta dal 7 novembre 2003 al 10 giugno 2005 negli USA.\nMiss Dimmsdale.\nI genitori di Timmy desiderano partecipare al concorso di bellezza di Miss Dimmsdale, concorso in cui il vincitore come premio diventa sindaco per un giorno. Poich\u00e9 partecipa anche Vicky, imbrogliona patentata, Timmy desidera diventare un membro della giuria del concorso, per evitare che Vicky stessa vinca con l'imbroglio il concorso. Con l'aiuto di Catman, Vicky non riesce a vincere imbrogliando, cos\u00ec il padre di Timmy vince il concorso diventando Miss Dimmsdale.\nMente telepatica.\nTimmy, stufo di essere colto alla sprovvista dai quiz a sorpresa di Crocker, desidera leggere nel pensiero. Tuttavia Crocker organizza una festa a sorpresa per lo stesso Timmy, dove lo costringe a leggere i pensieri di tutti i bambini, mettendolo in difficolt\u00e0. Timmy \u00e8 cos\u00ec costretto a rinunciare ai poteri telepatici.\nAvventure sugli scaffali.\nAlla fine delle vacanze estive, Timmy si reca in biblioteca per scrivere una relazione di 500 pagine. Non volendo leggere i libri consigliati da Crocker, Timmy desidera ispirarsi dai personaggi letterari. Tra questi c'\u00e8 Tom Sawyer, che trasciner\u00e0 i nostri eroi in un mare di guai. Per\u00f2, Cosmo, Wanda e Timmy riusciranno a fermarlo. All'inizio dell'anno scolastico, Timmy riceve una A+, mentre il resto della classe una F.\nCopie in 3-D.\nIn loro assenza Cosmo e Wanda consegnano a Timmy una fotocopiatrice 3-D che permette di fotocopiare immagini a tre dimensioni. Timmy fotocopia prima un catalogo di giocattoli, poi un libro di cucina della madre, e infine Dark Laser. Purtroppo Dark Laser fotocopia navicelle spaziali con le quali inizia a distruggere Dimmsdale. Timmy si deve dar da fare per fermarlo.\nI ladri di souvenir.\nDurante una vacanza in Canada, i genitori di Timmy vengono arrestati in quanto sono stati scambiati per una coppia dedita al furto di souvenir. Timmy cercher\u00e0 di liberarli con l'aiuto dei Fantagenitori.\nCiak, si gira!\nTimmy aiuta Crimson Mentone a sconfiggere il malvagio regista deciso a screditare agli occhi della gente l'eroe mascherato, regista che poi si rivela essere Rotula di bronzo.\nSegreti e bugie.\nTimmy vuole vendicarsi nei confronti di Vicky. Decide quindi di leggere il suo diario, scoprendo che \u00e8 innamorata di Winston Dunsworth, un ragazzo inglese. Con l'aiuto di Wanda cercher\u00e0 di denigrarla.\nBaby Timmy.\nI genitori di Timmy decidono di lasciarlo, per le vacanze estive, alla tenuta Flappy Bob. Qui, per non essere picchiato dai bulli, Timmy desidera diventare neonato, ma si accorge troppo tardi che in questo modo, non potendo parlare, non pu\u00f2 pi\u00f9 desiderare di tornare normale. \u00c8 quindi costretto ad usare dei cubi sui quali scrivere il suo desiderio, ma intervengono Gary e Betty che gli rendono le cose molto pi\u00f9 difficili.\nTimmy ha sempre ragione.\nTimmy, dopo aver sbagliato delle domande, desidera avere sempre ragione, ma quando nega di possedere i Fantagenitori, questi scompaiono per sempre. Per recuperarli, deve trovare qualcuno che non lo ascolti a cui confidare il suo segreto.\nLa dolce Vicky.\nTimmy desidera che Vicky sia dolce e gentile, ma questo desiderio fa s\u00ec che la cattiveria di Vicky lasci il suo corpo sotto forma di un insetto in grado di rendere malvagie altre persone. Timmy dovr\u00e0 fermare l'insetto prima che renda malvagio il Presidente.\nAttacco al Fantamondo.\nTimmy non pu\u00f2 desiderare di avere un campo da minigolf, perch\u00e9 il Fantamondo \u00e8 stato venduto ai folletti. Decide pertanto di sfidare a minigolf HP, il capo dei folletti, riuscendo a vincere. Cos\u00ec facendo, il Fantamondo viene restituito ai Fantagenitori.\nLa strana coppia.\nTimmy desidera che Vicky si fidanzi con un ragazzo di nome Ricky, cos\u00ec che lei non lo torturi pi\u00f9, ma questo desiderio gli si ritorce contro, perch\u00e9 sia Vicky che Ricky finiscono entrambi per torturarlo. Timmy, con l'aiuto di Cosmo e Wanda, cercher\u00e0 dunque di separarli.\nIl re delle risate.\nTimmy, dopo aver regalato a Trixie una pianta carnivora, desidera essere la persona pi\u00f9 divertente della Terra; in questo modo, per\u00f2, non riesce pi\u00f9 a parlare con Trixie, perch\u00e9 lei continua a ridere. A peggiorare la situazione, Timmy scopre che la pianta che ha regalato a Trixie le manger\u00e0 il suo cuore a mezzanotte; come se non bastasse, lui non pu\u00f2 esprimere il desiderio che tutto torni come prima, poich\u00e9 Cosmo e Wanda non lo prendono pi\u00f9 sul serio.\nUn mondo di supereroi.\nTimmy, dopo aver vissuto una brutta giornata, desidera che il mondo sia come un fumetto. Cos\u00ec alcuni personaggi si trasformano in parodie di supereroi: Timmy diventa una parodia di Robin, A.J. del professor Charles Xavier, Chester di Matter Eater Lad, Sanjay di Banshee, Elmer di Bouncing Boy, Trixie di Wonder Woman, Veronica di Hawkgirl e la preside Waxelplax di Catwoman; Timmy diventa il \"leader\" della squadra di supereroi composta da A.J. Chester, Sanjay, Elmer, Trixie e Veronica, e altri personaggi diventano supercattivi: Vicky diventa una parodia di Wolverine, Crocker del Dottor Octopus e Francis di Rhino. I supereroi cattivi distruggono Dimmsdale, dunque Timmy e gli altri supereroi cercano di sconfiggerli, ma finiscono per perdere. Timmy allora desidera un mondo senza supereroi, ma cos\u00ec facendo se ne vanno i supereroi buoni e rimangono quelli cattivi, che rapiscono Cosmo e Wanda: Timmy deve darsi da fare per salvare i suoi fantagenitori e per fermare i supercattivi.\nI super amici.\nStufi di essere sfruttati in continuazione, A.J., Chester, Sanjay ed Elmer decidono di allontanare Timmy. Cos\u00ec, il ragazzo dal cappello rosa cerca nuovi amici supereroi, ma questi lo sfruttano come lui sfruttava i suoi vecchi amici. Timmy \u00e8 pertanto costretto a riconciliarsi con i suoi vecchi amici.\nSenza emozioni.\nTimmy va in piscina con la scuola, ma, dopo essere uscito dall'acqua, perde il costume, rimanendo completamente nudo davanti a tutti, che lo deridono, provando in questo modo imbarazzo. Desidera allora non provare pi\u00f9 alcuna emozione. Privo di paure, Timmy compie alcune azioni pericolose sobillato da alcune persone.\nFanta Amici e Vicini.\nTimmy desidera che i suoi genitori abbiano degli amici; cos\u00ec convince Cosmo e Wanda a traslocare al piano di sopra appena creato. I Fantagenitori passano cos\u00ec tutta la giornata con i genitori di Timmy, ma lo rendono triste. I signori Turner dovranno quindi dire addio ai loro nuovi amici.\nNoi due e nessun altro.\nTimmy, non riuscendo a ballare con Trixie, \u00e8 stufo di vederla da tutti desiderata. Quindi desidera che lui, Trixie e i suoi Fantagenitori siano gli unici abitanti dell'universo. Purtroppo Trixie si riveler\u00e0 molto ossessiva, perch\u00e9 vuole sempre ricevere complimenti da Timmy, e quest'ultimo, stancandosi, si nasconder\u00e0 da lei. Cos\u00ec Trixie cercher\u00e0 di ucciderlo in quanto non riceve pi\u00f9 i complimenti da Timmy.\nChi \u00e8 tuo padre?\nTimmy cerca un padre surrogato che partecipi con lui allo Squirrel Scout Camp, in quanto suo padre deve lavorare. Prova con il padre di A.J., con il padre di Chester e con il patrigno di Sanjay, ma alla fine scopre in certi casi che \u00e8 meglio rivolgersi a sua madre.\nI demolitori di case.\nVicky, distruggendo lei stessa e ripetutamente la casa della famiglia Turner, d\u00e0 la colpa a Timmy. Quando i genitori di Timmy decidono di mandarlo a casa di Vicky, Timmy progetta la sua vendetta: mettere sottosopra la casa della babysitter. Vicky per\u00f2 si accorge di tutto e, mentre aspetta l'arrivo dei genitori di Timmy, rincorrer\u00e0 quest'ultimo per ucciderlo. Timmy, a questo punto, decide di far ritornare la casa di Vicky alla normalit\u00e0 e pi\u00f9 splendente di prima. I genitori di Timmy sono soddisfatti del risultato e decidono di non portare pi\u00f9 Timmy a casa della babysitter.\nUn calamaro in citt\u00e0.\nMark Chang, un calamaro alieno in grado di assumere forma umana, decide di abitare a Dimmsdale per nascondersi da Mandie: una principessa aliena, per i suoi genitori sposa ideale, che per\u00f2 lui non ama. Mandie, sentendosi rifiutata, tenter\u00e0 di ucciderlo con la sua spada di fuoco.\nL'Aggiusta desideri.\nI desideri di Timmy non funzionano, cos\u00ec lui decide di rivolgersi all'Aggiusta desideri, che si rivela essere HP, il capo dei folletti. Con un trucco, cercher\u00e0 di controllare il Fantamondo, ma verr\u00e0 fermato da Timmy.\nVerit\u00e0 o Cosmoballe.\nCosmo e Wanda sono stati invitati a una festa degli ex alunni del liceo. Cosmo, per far colpo su di essi, millanta di essere fantamiliardario. Cos\u00ec si presenta alla festa affermando di essere l'inventore di Magic, un programma di magia, spacciando Wanda per la sua segretaria, Timmy per il suo maggiordomo e una Britney ipnotizzata per sua moglie. I problemi vengono tutti a galla quando Juandissimo il Magnifico giunge alla festa. Nel frattempo la festa diventa un incubo per Timmy, che ha bevuto troppa limonata e deve urgentemente andare in bagno.\nGironzolando per la spiaggia.\nTimmy, stufo di essere un rammollito, desidera essere il ragazzo pi\u00f9 forte della spiaggia per far colpo su Trixie, per cui, ogni volta che qualcuno pi\u00f9 forte di lui arriva sulla spiaggia, diventa pi\u00f9 muscoloso e pi\u00f9 grande. Alla fine viene scambiato per il mostro delle alghe e, per ritornare com'era, dovr\u00e0 trovare le bacchette perdute di Cosmo e Wanda.\nFanta Zapping.\nAl telegiornale di Dimmsdale si parla di \"Maho Mushi\", un violento cartone animato giapponese amato da tutti i ragazzi della citt\u00e0 che cercano di imitarlo procurandosi molti incidenti. Tra questi c'\u00e8 Timmy Turner che, avendo i fantagenitori Cosmo e Wanda ad aiutarlo, riesce a copiare il cartone al meglio, pilotando un'enorme astronave per i cieli. Cos\u00ec facendo Timmy crea dei danni ai genitori, che per punizione gli proibiscono di guardare la televisione. Inoltre, dovendo uscire, fanno venire la babysitter Vicky. Dopo aver spiegato invano ai genitori che Vicky \u00e8 cattiva, Timmy si chiude in camera, dove desidera di possedere un telecomando magico che gli permetta di entrare nella televisione e di viaggiare fra i programmi. Vicky lo scopre e telefona ai signori Turner, ai quali riferisce che Timmy stava guardando la TV e lo accusa di una serie di danni fatti da lei. Dopo aver scoperto che da grande perder\u00e0 Cosmo e Wanda, Timmy viene nuovamente sgridato dai genitori, che gli tolgono il telecomando per darlo a Vicky. Il bambino allora, con un nuovo telecomando magico, decide di fuggire nella TV e di rimanere per sempre l\u00ec. Timmy, Cosmo e Wanda vengono per\u00f2 inseguiti da una misteriosa persona vestita di nero, che si rivela essere Timmy da adulto. Egli proviene dal futuro, dove Vicky, grazie alla magia del telecomando, \u00e8 diventata dittatrice suprema del mondo; appartenente alla resistenza e mischiatosi tra le truppe di Vicky, era stato scelto per tornare indietro nel tempo e, approfittando di tale circostanza, decise di cercare di fermare la babysitter dal diventare dittatrice. Mentre Timmy adulto sta spiegando ci\u00f2, Vicky ha capito il funzionamento del telecomando e arriva sul posto, intenzionata a raggiungere un programma intitolato \"Il dittatore della settimana\". I due Timmy decidono quindi di unire le forze per fermarla. Nel frattempo i genitori di Timmy si accorgono della sua scomparsa, e per capire se diceva la verit\u00e0 o meno su Vicky lo chiedono a Chester, a A.J. e ai genitori della stessa Vicky. Tuttavia, essendo tutti terrorizzati da lei, nessuno ha il coraggio di parlare. A un tratto per\u00f2 i signori Turner ricevono un messaggio da parte di una certa \"Dente Profondo\", che in realt\u00e0 \u00e8 Tootie, la sorella minore di Vicky. Quando i genitori di Timmy si incontrano con Tootie, lei mostra a loro un album di foto raffigurante le azioni fatte da Vicky di cui Timmy era stato accusato; i signori Turner capiscono cos\u00ec di essere stati ingannati. Intanto Vicky rompe la cintura che consente a Timmy adulto di viaggiare nel tempo, e lui torna nel futuro. Una volta entrati nel cartone animato di \"Maho Mushi\", che precede \"Il dittatore della settimana\", Timmy e Vicky iniziano un violento combattimento, al termine del quale il bambino riesce sconfiggere la babysitter, rispedendola incosciente nella realt\u00e0. In quel momento Timmy scopre che i suoi genitori sono riusciti ad andare in onda in TV su tutti i canali e, oltre a dire che lo cercano disperatamente, si scusano con lui per non avergli creduto. Il bambino decide cos\u00ec di tornare nel mondo normale, dove perdona i suoi genitori, i quali sgridano pesantemente Vicky, licenziandola. Timmy esprime tuttavia il desiderio che tutto torni alla normalit\u00e0, decidendo di tenere Vicky come sua babysitter. Nel futuro, Timmy adulto dimenticher\u00e0 di aver avuto i Fantagenitori, avr\u00e0 due figli, Tommy e Tammy, che lui tratter\u00e0 come lo trattavano i suoi genitori e pagher\u00e0 una babysitter, Robot-Vicky. Per questo Tommy e Tammy riceveranno Cosmo e Wanda come Fantagenitori.\nTempi duri per i super-eroi.\nCatman \u00e8 molto triste in quanto nessuno in citt\u00e0 lo vuole. Cos\u00ec Timmy lo porta nel mondo dei fumetti e gli fa assumere le sembianze di Crimson Mentone. Ma ben presto Catman si monta la testa e Timmy deve fermarlo insieme al vero Crimson Mentone.\nIl genio della lampada.\nTimmy compra una lampada da un venditore hippy ambulante scoprendo che al suo interno c'\u00e8 un genio di nome Norm, in grado di esaudire tre desideri. Norm per\u00f2, dopo aver esaudito i desideri, intrappola Cosmo e Wanda nella lampada. Timmy li liberer\u00e0, scoprendo che i geni in realt\u00e0 sono subdoli e impostori.\nPotere ai bambini.\nDue clown, genitori di Flappy Bob, durante un viaggio in treno decidono di lanciare il proprio figlio in un razzo per salvarlo da un apparente incidente ferroviario. Nel frattempo i folletti HP (il capo dei folletti) e Sanderson (l'assistente di HP), mentre viaggiano in automobile, parlano della loro sconfitta nella realizzazione di un piano trentasettennale di conquista del Fantamondo. Decidono dunque di progettarne uno nuovo in cui loro manipoleranno un neonato, che li aiuterebbe nel loro scopo. In questo frangente vedono cadere il razzo e raccolgono Flappy Bob. 37 anni dopo, \u00e8 l'ultimo giorno di scuola per Timmy e per gli altri bambini di Dimmsdale. Finita la scuola, essi distruggono la citt\u00e0, anche aizzati dai folletti, cos\u00ec i genitori, per fermarli, li fanno rinchiudere in un cosiddetto Apprenditorium gestito da Flappy Bob. Timmy nell'Apprenditorium si annoia a morte, cos\u00ec desidera, sotto incitazione di HP e Sanderson, che il mondo venga governato dai bambini, e diventa il presidente di tutta la Terra, salvo lo stato della Florida. I folletti avvisano Jorgen Von Strangle che i bambini hanno troppo potere, e Jorgen li priva dei loro fantagenitori. Con le fate non pi\u00f9 sulla Terra, i folletti hanno il controllo di tutta la magia.\nIn seguito Flappy Bob irrompe in casa di Timmy, arrabbiato perch\u00e9 questi ha convinto i bambini a governare la Terra e distruggere l'Apprenditorium. Dopo che Timmy afferma che l'hanno demolito perch\u00e9 era noioso, HP e Sanderson arrivano sul posto e rivelano di aver educato segretamente Flappy Bob, facendolo diventare un uomo di affari anzich\u00e9 un clown e facendogli costruire l'Apprenditorium; il tutto per la realizzazione del loro piano trentasettennale. Subito dopo HP e Sanderson presentano a Flappy Bob un contratto, secondo cui il potere sulla Terra passer\u00e0 interamente a Flappy Bob e il Fantamondo ai folletti. Timmy cerca di fermare Flappy Bob, che per\u00f2 finisce per firmare il contratto. Ora che i folletti hanno preso il controllo del Fantamondo e Flappy Bob ha reso il mondo esageratamente sicuro, gli unici che si divertono sono gli adulti e i folletti. Successivamente per\u00f2 Flappy ascolta per caso una conversazione di HP e Sanderson, in cui essi esultano per essere riusciti a conquistare il Fantamondo manipolando Flappy Bob. Egli allora, rendendosi conto della verit\u00e0, si allea con Timmy e trova un cavillo per annullare il contratto. Tutto quindi torna alla normalit\u00e0 e Flappy Bob incontra i suoi genitori. Infine, poich\u00e9 l'Apprenditorium \u00e8 ancora aperto, Timmy desidera una rock band scatenata. I genitori finalmente vedono quanto si stanno divertendo i bambini e decidono di unirsi a loro.\nJimmy e Timmy: L'altra dimensione.\nTimmy Turner non ha svolto il suo progetto scientifico, a causa del suo nuovo videogioco \"Decimator: Crush Pianeta\". Desidera recarsi nel pi\u00f9 grande laboratorio di Dimmsdale ma, non si sa come, finisce invece nel laboratorio di A.J. Timmy, desiderando di trovarsi nel pi\u00f9 grande laboratorio dell'universo, diventa in 3-D e arriva a Retroville, in Texas, nel laboratorio di Jimmy Neutron. Qui trova \"Goddard\", il cane robotico, in quel momento in upgrade. Dopo aver utilizzato senza permesso alcune attrezzature, Timmy fa scomparire Jimmy teletrasportandolo a Dimmsdale. Entrambi, ognuno nel mondo dell'altro, combinano dei disastri. Timmy confonde il CD con gli aggiornamenti per Goddard con quello del gioco \"Decimator: Crush Pianeta\", trasformando il cane in un robot distruttore che semina il caos a Retroville. Jimmy invece, in uno dei suoi tentativi di tornare a casa, finisce per trascinare Crocker nel fantamondo, dove si impadronisce dell'arsenale magico disattivando la fonte generale della magia togliendo alle creature fatate tutti i loro poteri. Il ragazzo prodigio in quella situazione conosce Cosmo e Wanda, ma crede che siano ologrammi di qualche sofisticato programma di intelligenza artificiale con la capacit\u00e0 di alterare la realt\u00e0."}
{"id": "2734183", "revid": "28955832", "url": "https://it.wikipedia.org/wiki?curid=2734183", "title": "Etologia sociale", "text": ""}
{"id": "2734184", "revid": "122887296", "url": "https://it.wikipedia.org/wiki?curid=2734184", "title": "Ferdinando Bonsignore", "text": "Biografia.\nFiglio del \"confituriere di Corte\" Domenico Bonsignore, cittadino della Repubblica di Genova nato a Nervi e naturalizzato sardo-piemontese il 26 novembre 1773 (come risulta dalla lettera patente di naturalizzazione conservata nell'Archivio di Stato di Torino), Ferdinando Bonsignore fu allievo all'Accademia di Pittura e Scultura di Torino nel 1782, dal 1783 al 1798 \u00e8 Pensionato del re di Sardegna a Roma, dove studia presso l'architetto Nicola Giansimoni, viene introdotto nell'ambiente dell'Accademia di Francia e ha un ruolo importante nell'Accademia della Pace, una sorta di laboratorio di libere sperimentazioni su temi neoclassici, i cui risultati furono pubblicati in volume nel 1792; nel 1798 ritorna a Torino ed \u00e8 nominato architetto disegnatore di Sua Maest\u00e0 il re di Sardegna. A Torino, nel periodo napoleonico, svolge una concreta attivit\u00e0 progettuale e assume diversi incarichi: ispettore alle Case demaniali (1799), professore d'architettura all'\"Ecole sp\u00e9ciale d'architecture dell'Acad\u00e9mie des Sciences, litterature et beaux arts\" (1802-03) e all'Universit\u00e0 (dal 1805), membro del \"Conseil des Ediles\" (dal 1808). Nel 1813 riceve una medaglia d'oro per il Monumento a Napoleone sul colle del Moncenisio (di cui esistono numerosi suoi disegni). Con la Restaurazione, sempre a Torino, conserva l'incarico universitario (fino al 1843), al quale affianca l'insegnamento all'Accademia di Belle Arti (dal 1824). Dal 1814 Bonsignore \u00e8 architetto, archivista e disegnatore della Citt\u00e0, e dal 1819 Disegnatore del Principe di Carignano. Membro del Consiglio degli Edili dal 1822. Nel 1831 \u00e8 Primo Architetto Disegnatore di Sua Maest\u00e0. Nel 1818 vince il concorso per la chiesa della Gran Madre di Dio a Torino, conclusa nel 1831. Membro delle Accademie artistiche di Firenze (1797), Torino (1803), Livorno (1807), Accademia di San Luca a Roma (1814) e Accademia di Brera a Milano (1816).\nAutore anche di progetti ideali (sono noti, tra l'altro: un'Armeria, un Palazzo dei Conservatori, un tempio ottagonale dedicato al marchese Niccol\u00f2 Puccini, un sepolcro in stile egizio per Michelangelo Buonarroti, un bagno per una regina). Culturalmente formato sulle esperienze fatte in giovent\u00f9 a Roma a fine Settecento, di cui assimil\u00f2 non solo il culto per l'architettura classica, ma anche le interpretazioni che di quella diedero gli architetti e i \"pensionnaires\" francesi, oscill\u00f2 fra soluzioni \u00abparlanti\u00bb nello spirito illuminista (esemplare l'importante progetto per i forni pubblici di Torino), e un astratto, raffinato neoclassicismo, fatto di pochi tratti e grandi solenni invasi (Gran Madre di Dio a Torino, progetto per la chiesa parrocchiale di Romano Canavese). Non fu inoltre estraneo ad aspetti caratteristici dell'estetica romantica, quali il Pittoresco e il Sublime. Particolarmente significativi, anche a questo proposito, sono i suoi temi didattici inventati per gli esami finali dell'Accademia e dell'Universit\u00e0.Di particolare importanza e complessit\u00e0 \u00e8 il suo piano regolatore di Torino, redatto ancora in epoca napoleonica, ma le sue proposte per l'assetto moderno della citt\u00e0 filtrarono anche in epoca di Restaurazione, finendo con il segnare in modo indelebile la forma urbana della capitale sabauda.\nBonsignore, coadiuvato nell'insegnamento dall'abilissimo e colto architetto Giuseppe Maria Talucchi, il suo allievo pi\u00f9 fedele, fu maestro di pi\u00f9 generazioni di architetti piemontesi e non, tra i quali si distinsero particolarmente Benedetto Brunati, Luigi Canina, Giuseppe Leoni, Angelo Marchini, Ernesto Melano.\nBibliografia.\nL'Archivio di Ferdinando Bonsignore \u00e8 conservato all'Archivio Storico della citt\u00e0 di Torino, dove, anche in altre serie, \u00e8 ben documentata l'attivit\u00e0 torinese dell'architetto."}
{"id": "2734187", "revid": "339392", "url": "https://it.wikipedia.org/wiki?curid=2734187", "title": "Stato maggiore del Regio Esercito", "text": ""}
{"id": "2734188", "revid": "106908", "url": "https://it.wikipedia.org/wiki?curid=2734188", "title": "Fussballclub Rapperswil-Jona", "text": "Il Fussballclub Rapperswil-Jona \u00e8 una societ\u00e0 calcistica svizzera, con sede a Rapperswil-Jona, nel Canton San Gallo.\nFondata nel 1928, milita nella Challenge League, campionato di seconda divisione.\nRosa 2018-2019.\n\"Rosa aggiornata al 18 gennaio 2019\"\nRosa 2017-2018.\n\"Rosa aggiornata al 22 gennaio 2018\""}
{"id": "2734189", "revid": "108419264", "url": "https://it.wikipedia.org/wiki?curid=2734189", "title": "Russia bolscevica", "text": ""}
{"id": "2734194", "revid": "1318658", "url": "https://it.wikipedia.org/wiki?curid=2734194", "title": "Leopoldo Ernesto Firmian", "text": "Biografia.\nLeopoldo Ernesto Firmian nacque il 22 settembre 1708 a Trento, figlio del barone Francesco Alfonso Firmian e di sua moglie, la contessa Barbara Elisabetta Thun. Suo zio era Leopoldo Antonio Eleuterio Firmian, arcivescovo di Salisburgo. Suo fratello minore, il futuro plenipotenziario austriaco di Milano, Carlo Giuseppe di Firmian.\nAvviato alla carriera ecclesiastica, comp\u00ec gli studi ginnasiali nella citt\u00e0 natale, per poi passare alla facolt\u00e0 di filosofia di Graz (1724-1726) e poi a quella di teologia del pontificio \"Collegium Germanicum\" di Roma (1726-1729).\nVenne ordinato sacerdote il 25 settembre 1729 ma con dispensa papale per non aver ancora raggiunto l'et\u00e0 prescritta.\nFu eletto vescovo di Seckau il 13 febbraio 1739; gli venne poi concessa, anche in questo caso, una particolare dispensa per poter accettare anche l'incarico di vescovo ausiliare di Trento, accanto al principe vescovo in carica Domenico Antonio Thun: incarico affidatogli dal capitolo della cattedrale il 29 maggio 1748 a causa dei gravi problemi amministrativi e organizzativi della diocesi. Dopo aver rinunziato a quest'ultimo incarico il 20 gennaio 1756, venne eletto vescovo di Passavia il 1\u00ba settembre 1763 e ottenne due anni dopo la Gran Croce dell'Ordine Reale di Santo Stefano da parte dell'Imperatore d'Austria.\nNominato cardinale presbitero nel concistorio del 14 dicembre 1772, non prese parte al conclave del 1774-1775 che elesse papa Pio VI. Ricevette la porpora cardinalizia ed il titolo di San Pietro in Montorio nel concistorio celebrato da Pio VI a Vienna il 19 aprile 1782.\nMor\u00ec a Passavia il 13 marzo 1783 e la sua salma venne esposta nella cattedrale, ove venne successivamente sepolta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2734197", "revid": "125976248", "url": "https://it.wikipedia.org/wiki?curid=2734197", "title": "Ivan Susanin", "text": "Boscaiolo di mestiere, assurse al rango di eroe popolare e di martire nella Russia degli inizi del XVII secolo. \u00c8 considerato l'eroe nazionale russo insieme a Aleksandr Nevskij.\nPremessa.\nNel 1619, un certo Bogdan Sobinin di \"Domnino\", villaggio vicino a Kostroma, ricevette dallo zar Michele di Russia met\u00e0 del villaggio \"Derevi\u0161\u010di\". Secondo il decreto imperiale, queste terre gli vennero concesse quale ricompensa per i meriti acquisiti dal suo patrigno Ivan Susanin.\nSusseguenti decreti (1641, 1691 e 1837) ribadirono quanto riportato in quello del 1619, secondo il quale Ivan Susanin \"venne investigato da milizie polacche e lituane ed assoggettato ad incredibili e feroci torture allo scopo di fargli rivelare dove si trovasse il \"grande zar\", ed egli non disse nulla pur consapevole che sarebbe stato sottoposto a torture e ad ogni genere di vessazione per vendetta. Non rispose alle domande e mor\u00ec a seguito delle torture subite da parte dei polacchi e dei lituani\".\nNei primi anni del XIX secolo i decreti imperiali attrassero l'attenzione degli storiografi russi e Ivan Susanin fu proclamato eroe nazionale russo e divenne un simbolo della devozione dei contadini russi nei confronti dello zar. Gradualmente, si and\u00f2 evolvendo la leggenda sulla vita e la morte di Ivan Susanin.\nLeggenda.\nIl villaggio di Domnino era di propriet\u00e0 di Ksenija Ivanovna \u0160estova, moglie del patriarca Filarete e madre di Michele di Russia. Dopo l'elezione al trono di Russia nel 1612, lo Zemskij sobor invi\u00f2 il principe Vorotynskij e diversi altri boiardi ad informare Michele, allora dimorante a Domnino, dell'avvenuta elezione.\nA quel tempo, in quella parte di Russia, erano presenti diversi distaccamenti di milizie polacche. Esse sostenevano Sigismondo III Vasa, re di Svezia dal 1592 al 1599 e di Polonia dal 1587 al 1632, che rifiutava di accettare la sconfitta e continuava a rivendicare il trono di Russia. Uno di questi distaccamenti venne a conoscenza della notizia dell'elezione del nuovo zar ed invi\u00f2 delle truppe a Kostroma, allo scopo di trovare e uccidere il giovane Michele.\nSi dice che questi poliziotti non conoscessero bene la strada per Domnino, cos\u00ec iniziarono a chiedere informazioni alla gente del luogo. In un bosco vicino al villaggio trovarono un boscaiolo, Ivan Susanin, che promise loro di condurli, attraverso una \"scorciatoia\" nella foresta, al Monastero Ipat'ev, dove era nascosto Michele. I nemici lo seguirono e nulla si seppe pi\u00f9 di loro. Si presume che Susanin li condusse in un punto in cui la foresta era pi\u00f9 fitta, tanto che non trovarono pi\u00f9 una via d'uscita e morirono tutti in una freddissima notte di febbraio.\nUn nipote di Susanin, che Ivan aveva segretamente inviato per un percorso diverso al monastero, riusc\u00ec ad avvertire Michele e i monaci lo nascosero alle ulteriori incursioni polacche. Michele fu incoronato zar e regn\u00f2 sulla Russia per 32 anni, fondando la dinastia dei Romanov.\nEredit\u00e0.\nLa storia e l'immagine di Ivan Susanin divenne un'icona del patriottismo russo ed ispir\u00f2 molti artisti, compositori e scrittori, specialmente nell'Impero russo. Kondratij Ryleev glorific\u00f2 l'impresa di Susanin in un poema. Michail Ivanovi\u010d Glinka compose una delle prime opere russe di rinomanza internazionale, \"Ivan Susanin (dal titolo originale Una vita per lo Zar)\". L'opera sub\u00ec nel tempo diverse modifiche del titolo. Il titolo originale avrebbe dovuto essere \"Ivan Susanin\", il nome dell'eroe, ma a seguito della presenza dello zar Nicola I alla prova generale, Glinka decise di modificare il titolo in \"Una vita per lo Zar\" per ingraziarsene la benevolenza.\nQuesto titolo rimase in Russia fino alla Rivoluzione russa, quando venne modificato in \"Ivan Susanin\". Il libretto dell'opera venne rifatto per rendere l'argomento aderente alle nuove idee anti monarchiche del regime al governo. Lo scrittore e poeta sovietico Daniil Charms dedic\u00f2 un racconto parodistico a Susanin nel 1939 ed inserito nei suoi \"Casi\". Nel 1838, Nicola I ordin\u00f2 la costruzione di un monumento a Susanin a Kostroma, ma questo venne distrutto dai Bolscevichi, offesi dalla statua dello zar incorporata nel monumento. Successivamente venne eretto un monumento all'eroe.\nNikolaj Kostomarov, uno storico oppositore di Nicola I, fu il primo ad adombrare dubbi sulla storicit\u00e0 della leggenda. Egli rimase perplesso per il fatto che Michele di Russia era residente nel Monastero di Ipat'ev e non nel villaggio di Domnino. Le sue argomentazioni vennero comunque smontate da storici pi\u00f9 ortodossi come Michail Pogodin e Sergej Michajlovi\u010d Solov'\u00ebv. Il termine \"Susanin\" \u00e8 divenuto, nel linguaggio corrente russo, un modo ironico per indicare una persona che si presta a condurre in un posto dicendo di conoscere la strada, ma che non riesce nell'impresa."}
{"id": "2734204", "revid": "287204", "url": "https://it.wikipedia.org/wiki?curid=2734204", "title": "Fran\u00e7ois Gaspard Balthazar Adam", "text": "Componente pi\u00f9 giovane della famiglia di scultori, con a capo il padre Jacob-Sigisbert, era fratello di Lambert-Sigisbert e di Nicolas-S\u00e9bastien. Dal 1730 al 1733 fu a Roma e di nuovo dal 1742 al 1746 per studiare all'Accademia di Francia a Roma; successivamente soggiorn\u00f2 a lungo in Prussia, dove realizz\u00f2, come ornamento del parco di Potsdam e di Sans-Souci, statue eleganti e mitologiche per il re di Prussia Federico II il Grande, le quali influenzarono gli scultori tedeschi e austriaci della seconda met\u00e0 del diciottesimo secolo."}
{"id": "2734205", "revid": "1048993", "url": "https://it.wikipedia.org/wiki?curid=2734205", "title": "Luca Guastini", "text": "Biografia.\nLuca nasce il 9 marzo 1982 a Livorno.\nAll'et\u00e0 di cinque anni inizia a studiare pianoforte e da adolescente comincia a suonare in vari gruppi locali. Frequenta la scuola \"Vertigo\" diretta da Enzina Conte e dopo una parentesi con il teatro di strada lavora con registi come Serge Denoncourt, Gabriele Paoli e Michelangelo Ricci.\nSi trasferisce a Roma per avviare gli studi presso il \"Teatro Blu\" di Beatrice Bracco e all'Actor's Center di Michael Margotta.\nNel 2009 \u00e8 a teatro con la prima italiana di \"Crollo!\" di Jean Tay, per la regia di Giulio Stasi, selezionato al Napoli Fringe Festival (2010).\nEsordisce sul grande schermo con \"\" (2010), di Massimiliano Amato, ruolo per il quale riceve il premio come miglior attore protagonista al Festival du cin\u00e9ma italien d'Annecy.\n\u00c8 poi protagonista del cortometraggio \"Coincidenze\" (2010) tratto dall'omonimo racconto di Stefano Benni, per la regia di Gabriele Paoli.\nNel 2012 \u00e8 in \"Acciaio\", trasposizione cinematografica dell\"'omonimo romanzo\" di Silvia Avallone, per la regia di Stefano Mordini e presentato alle Giornate degli Autori (2012).\nNel 2015 \u00e8 in due opere prime; \"L'Universale\" di Federico Micali e \"L'ospite\", biopic incentrato sulla figura del filosofo Giovanni Gentile e diretto da Ugo Frosi. \nSempre in quell'anno \u00e8 in \"Distant Vision\", docufilm sperimentale scritto e diretto da Francis Ford Coppola.\nNel 2018 \u00e8 protagonista di \"Malerba\" opera prima di Simone Corallini e \"Verso un altrove\", diretto nuovamente da Massimiliano Amato."}
{"id": "2734206", "revid": "1318658", "url": "https://it.wikipedia.org/wiki?curid=2734206", "title": "Citt\u00e0 del Michigan", "text": "Lista delle citt\u00e0 del Michigan, Stati Uniti d'America, comprendente tutti i comuni dello Stato (\"city\", \"village\", \"township\" e \"charter township\").\nI dati sono dell'USCB riferiti al censimento del 2000 e ad una stima del 1\u00ba luglio 2007."}
{"id": "2734208", "revid": "146644", "url": "https://it.wikipedia.org/wiki?curid=2734208", "title": "Beaufort Sea", "text": ""}
{"id": "2734209", "revid": "1005847", "url": "https://it.wikipedia.org/wiki?curid=2734209", "title": "Comuni della Repubblica Serba di Bosnia ed Erzegovina", "text": ""}
{"id": "2734211", "revid": "88740", "url": "https://it.wikipedia.org/wiki?curid=2734211", "title": "Maugeri", "text": ""}
{"id": "2734214", "revid": "2519", "url": "https://it.wikipedia.org/wiki?curid=2734214", "title": "Connelly", "text": "Connelly \u00e8 un cognome che pu\u00f2 riferirsi a:"}
{"id": "2734216", "revid": "767487", "url": "https://it.wikipedia.org/wiki?curid=2734216", "title": "Giovani vampire", "text": "Giovani vampire (\"The Sisterhood\") \u00e8 un film horror del 2004 diretto da David DeCoteau.\nTrama.\nChristine \u00e8 una ragazza con capacit\u00e0 parapsicologiche molto potenti. La sua professoressa Miss Master le chiede di entrare in una confraternita, la BAT, e la avvisa che forse saranno proprio le ragazze di questa confraternita a cercarla per i suoi poteri. Trascinata ad una festa dalla sua migliore amica e compagna di stanza Regan, viene contattata e decide di entrare nella confraternita.\nCambia il comportamento di Christine che viene lasciata dal suo ragazzo Josh, che verr\u00e0 poi sedotto da Devin, un'altra BAT e anche capo delle vampire. Dopo questo avvenimento Christine riesce a vedere tutto chiaramente e scopre che una consorella Sarah \u00e8 scomparsa.\nAlla fine Christine, con l'aiuto di Regan e Miss Master, mette in atto un piano e insieme distruggono Devin."}
{"id": "2734217", "revid": "125036811", "url": "https://it.wikipedia.org/wiki?curid=2734217", "title": "Helen Cresswell", "text": "Biografia.\nHelen Cresswell ha studiato alla Nottingham High School for Girls e si \u00e8 laureata al King's College London. Ha avuto due figlie, Caroline Rowe (1963) e Candy Rowe (1971), e due nipoti, Ellie Staves (1996) e Lucy Staves (1999). Il 26 settembre 2005 \u00e8 morta all'et\u00e0 di 71 anni nella sua casa a Eakring, nel Nottinghamshire, a causa di un cancro alle ovaie.\nCresswell ha scritto pi\u00f9 di 120 libri per bambini; in Italia \u00e8 conosciuta per la saga dei Bagthorpe, in cui racconta con ironia le avventure di una famiglia borghese, e la storia di un bambino che diventa invisibile, intitolata \"Per un Pelo! \". Ha curato degli adattamenti per serie televisive inglesi, come \"Moondial\" (1998), \"Five children and It\" (1991), \"The famous five\" (1995-1996) e \"The Demon Headmaster\" (1996-1998).\nOpere.\nSaga dei Bagthorpe:\nStorie di Lizzie Dripping:\nStorie di Posy Bates:\nSerie di The Two Hoots:\nSerie di Winklesea:\nAltre storie:"}
{"id": "2734220", "revid": "287204", "url": "https://it.wikipedia.org/wiki?curid=2734220", "title": "Ferdinando (disambigua)", "text": ""}
{"id": "2734221", "revid": "287204", "url": "https://it.wikipedia.org/wiki?curid=2734221", "title": "Sceloporus", "text": "Sceloporus \u00e8 un genere di sauri a cui fanno capo le seguenti specie:"}
{"id": "2734225", "revid": "1305772", "url": "https://it.wikipedia.org/wiki?curid=2734225", "title": "Ferdinand", "text": ""}
{"id": "2734226", "revid": "1522738", "url": "https://it.wikipedia.org/wiki?curid=2734226", "title": "Autunnia", "text": ""}
{"id": "2734235", "revid": "1543377", "url": "https://it.wikipedia.org/wiki?curid=2734235", "title": "Andrew Young", "text": "Biografia.\nDopo gli studi in Teologia alla \"Howard University\" (1951) e all'Hartford Theological Seminary (1955) fu ordinato pastore della \"United Church of Christ\", una chiesa calvinista. Fu pastore a Marion (Alabama) e Thomasville (Georgia).\nAttivista impegnato nella difesa dei diritti civili, fu deputato alla Camera dei Rappresentanti per la Georgia nelle file del Partito Democratico dal 1973 al 1977.\nNel 1977 fu nominato dall'amministrazione Carter ambasciatore degli Stati Uniti presso le Nazioni unite, primo afroamericano ad aver rivestito questo incarico (1977-1979).\nFu sindaco di Atlanta dal 1982 al 1990. Insignito della Medaglia presidenziale della libert\u00e0 per il suo impegno nella difesa dei diritti civili.\nMassone, fu membro della Massoneria di Prince Hall."}
{"id": "2734240", "revid": "767487", "url": "https://it.wikipedia.org/wiki?curid=2734240", "title": "Patrick Nuo", "text": "In totale, ha pubblicato sinora 3 album: \"Welcome\" (2003), \"Superglue\" (2005) e \"Nuo\" (2007). Tra i singoli pi\u00f9 noti figurano \"5 Days\" (2003) e \"Welcome (to My Little Island)\" (2003).\nBiografia.\nPatrick Nuo \u00e8 nato a Gettnau, nel cantone di Lucerna, in Svizzera, il 31 agosto 1982 da padre kosovaro-albanese e madre svizzera.\nA 14 anni si trasferisce quindi in Germania, ad Amburgo per intraprendere la carriera musicale.\nNel 2003, pubblica il suo primo album, \"Welcome\" , che prende il nome dal singolo \"Welcome (to My Little Island)\".\nNello stesso anno, viene premiato con il \"BRAVO Otto\", il premio assegnato dai lettori della rivista tedesca \"BRAVO\".\nPubblica in seguito gli album \"Superglue\" (2005) e \"Nuo\" (2007).\nNel 2010, viene scelto come \"giurato\" per l'ottava edizione del talent show di RTL Television \"Deutschland sucht den Superstar\".\nVita privata.\n\u00c8 sposato dal 2005 con l'attrice statunitense Molly Schade, con la quale ha due figli."}
{"id": "2734250", "revid": "118231659", "url": "https://it.wikipedia.org/wiki?curid=2734250", "title": "Societ\u00e0 Nazionale Officine di Savigliano", "text": "La Societ\u00e0 Nazionale Officine di Savigliano (SNOS), conosciuta anche come Savigliano, \u00e8 stata una delle pi\u00f9 prestigiose societ\u00e0 industriali italiane di meccanica, elettrotecnica e carpenteria metallica (con interessi in moltissimi altri settori) del XX secolo.\nVenne fondata a Torino il 17 luglio 1880 con il capitale sociale di un milione di lire, con l'obiettivo di intraprendere la \"costruzione e la riparazione di materiale ferroviario, ponti metallici, tettoie, costruzioni meccaniche, elettriche ed aeronautiche nonch\u00e9 la lavorazione dei legnami in genere\".\nStoria.\nLe origini della \"Savigliano\" si intrecciano con quelle di una delle prime societ\u00e0 ferroviarie piemontesi, \"la Societ\u00e0 della Ferrovia Torino-Cuneo\", che aveva costruito accanto alla stazione di Savigliano un'officina per la manutenzione e riparazione del proprio materiale rotabile. Nel 1869, con il trasferimento di propriet\u00e0 della linea alla Societ\u00e0 per le Ferrovie dell'Alta Italia (SFAI), si arriv\u00f2 alla chiusura dello stabilimento. Per scongiurarne la definitiva scomparsa il 14 dicembre 1879 il comune di Savigliano firm\u00f2 un protocollo d'intesa con la SFAI, impegnandosi a versare una notevole somma, ed affitt\u00f2 ad una compagnia belga costruttrice di materiale ferroviario le officine dismesse della ferrovia Torino-Cuneo perch\u00e9 ne riprendesse l'attivit\u00e0.\nIl 17 luglio 1880 veniva fondata a Torino, con sede a Savigliano, la \"Societ\u00e0 Nazionale Officine di Savigliano\" che in tempi brevi conosceva una rapida espansione con 640 dipendenti ed una produzione mensile di oltre una cinquantina di vagoni commissionati da varie compagnie ferroviarie come SFAI, Ferrovie Romane e Compagnie Internationale des Wagons-Lits. Gli eleganti vagoni letto prodotti per quest'ultima vennero presentati all'Esposizione di Torino del 1884.\nNel 1889 la SNOS si fuse con la \"Societ\u00e0 Anonima Italiana Ausiliare\", societ\u00e0 torinese concorrente con i relativi stabilimenti posti in corso Mortara nei pressi della stazione di Torino Dora, espandendo ancor pi\u00f9 la produzione che alle soglie della prima guerra mondiale abbracciava anche macchinari elettrici e meccanici nonch\u00e9 costruzioni metalliche come ponti e viadotti anche in molti stati esteri.\nIl periodo tra 1915 e 1918 vide la \"Savigliano\" fortemente impegnata nella produzione bellica con attivit\u00e0 nel nascente settore aeronautico, attrezzature di guerra, cannoni e munizioni.\nIl primo dopoguerra vede la SNOS impegnata nella produzione massiccia di grandi strutture metalliche come la tettoia della nuova stazione di Milano Centrale, gru elettromeccaniche per i maggiori porti italiani ed inoltre locomotive elettriche sia a corrente alternata trifase che a corrente continua. La campagna di Etiopia la vede fortemente coinvolta sia nella produzione a scopo bellico che nella costruzione di infrastrutture di ogni genere; ma \u00e8 la seconda guerra mondiale che ne vede un pi\u00f9 grande coinvolgimento anche in settori come quello delle trasmissioni radio e telefoniche da campo.\nCome altre grandi industrie, anche la \"Savigliano\" vede i suoi stabilimenti danneggiati dalla guerra, ma gi\u00e0 nel 1948 riprendono le forniture alle Ferrovie dello Stato che commissioneranno la produzione di materiale rotabile di ogni genere.\n\u00c8 in questo periodo che inizia la partecipazione azionaria della Fiat, la cui presenza aumenter\u00e0 progressivamente fino all'acquisizione del totale controllo societario. Gli anni sessanta si rivelano critici per la societ\u00e0 che nel 1970 giunge alla separazione dei due grandi stabilimenti di Torino e di Savigliano; quest'ultimo verr\u00e0 scorporato passando in mano alla Fiat divenendo \"Fiat Ferroviaria Savigliano\". La \"Savigliano\" verr\u00e0 rilevata da un gruppo di grandi aziende elettromeccaniche; General Electric sar\u00e0 azionista di maggioranza con partecipazioni di Ercole Marelli e Ansaldo. Negli anni ottanta la \"Savigliano\" ridiventer\u00e0 leader nel settore elettromeccanico in Italia e nel Mediterraneo. Dopo altri passaggi di mano alla fine del secolo XX diviene \"Savigliano SpA\" procedendo a dismissioni e ridimensionamenti.\nTra le realizzazioni pi\u00f9 prestigiose dello stabilimento ferroviario di Savigliano si ricordano i prototipi E.444.001-004, primi locomotive elettriche veloci delle Ferrovie dello Stato, consegnati tra il 1967 e il 1968 con il marchio Savigliano e l'elettrotreno ETR.401, capostipite della famiglia dei treni ad assetto variabile Pendolino, consegnato nel 1976 con il marchio FIAT Ferroviaria Savigliano in seguito allo scorporo dalla SNOS.\nIl 1\u00ba agosto 2000 il prestigioso stabilimento \u00e8 stato ceduto alla Alstom sancendo la definitiva uscita della FIAT dal settore ferroviario."}
{"id": "2734269", "revid": "124605380", "url": "https://it.wikipedia.org/wiki?curid=2734269", "title": "Eggnog", "text": "L'eggnog o egg nog, altres\u00ec noto come \"lait de poule\" o latte di gallina, \u00e8 una bevanda tipica del periodo natalizio in Gran Bretagna, Stati Uniti, Canada, Australia, Nuova Zelanda, Malta e Lussemburgo, i cui ingredienti principali sono latte, uova, noce moscata e altre spezie. In alcune versioni si pu\u00f2 aggiungere un distillato a scelta (solitamente rum, brandy o whisky) per rendere la bevanda alcolica.\nEtimologia.\nIl termine \"eggnog\" \u00e8 composto da \"egg\", \"uovo\", e \"nog\", un termine antico inglese che indicava un tipo di birra molto forte. La dizione francofona, \"lait de poule\", ovverosia latte di gallina, deriva invece dagli ingredienti che compongono la bevanda.\nStoria.\nL'\"eggnog\" nasce a Londra, in Inghilterra, nel 1700 ad opera di un barista di nome Carl Joannessons durante uno dei vari esperimenti da lui effettuati.\nVarianti e diffusione.\nL'\"eggnog\" \u00e8 usato anche per la realizzazione di un \"cocktail\" ufficiale IBA: il \"Brandy Egg Nogg\".\nLa bevanda \u00e8 diffusa in molti paesi di cultura anglosassone quali Gran Bretagna, Stati Uniti e Canada, ma \u00e8 diffusa anche in Lussemburgo. In alcuni paesi di lingua francese \u00e8 noto come \"lait de poule\"."}
{"id": "2734275", "revid": "93556", "url": "https://it.wikipedia.org/wiki?curid=2734275", "title": "Distretto di Dang (Nepal)", "text": " \nIl distretto di Dang detto anche di Dang Deukhuri, \u00e8 un distretto del Nepal, in seguito alla riforma costituzionale del 2015 fa parte della Provincia No. 5. \nIl capoluogo \u00e8 Ghorahi.\nGeograficamente il distretto appartiene alla zona pianeggiante del Terai interno con le due valli parallele del Dang a nord e del Deukhuri a sud. La valle di Deukhuri \u00e8 pi\u00f9 lunga e stretta ed \u00e8 attraversata in tutta la sua lunghezza dal fiume Rapti (affluente del Karnali), \u00e8 delimitata a sud dalle colline di Siwalik dette Dunduwa, che formano anche il confine con l'India, e a nord dalle colline dette Dang. A nord di queste colline si trova la valle di Dang, pi\u00f9 ampia ma meno lunga di quella di Deukhuri, che grazie ad un'altitudine maggiore ha un clima pi\u00f9 asciutto. La valle sale gradualmente verso nord fino ad incontrare le pendici delle Mahabharat Lekh.\nMunicipalit\u00e0.\nIl distretto \u00e8 composto da dieci municipalit\u00e0, due sono sub-urbane, una urbana e sette rurali."}
{"id": "2734277", "revid": "22475", "url": "https://it.wikipedia.org/wiki?curid=2734277", "title": "Ameiva", "text": "Ameiva \u00e8 un genere di piccoli sauri della famiglia Teiidae.\nSpecie.\nComprende le seguenti specie :"}
{"id": "2734284", "revid": "105153354", "url": "https://it.wikipedia.org/wiki?curid=2734284", "title": "Monte Torre", "text": "Monte Torre \u00e8 un rilievo calcareo 643 m.l.m. situato nelle vicinanze del comune di Barrafranca, nella Sicilia centro meridionale, al fianco settentrionale della fertile valle fluviale del fiume Braemi.\nComprende le contrade Torre (agro di Barrafranca) e Bessima (agro di Piazza Armerina).\nGeologia.\nProprio in Contrada Bessima \u00e8 presente un importante e noto sito fossilifero di impronte di pesci sulla formazione diatomitica denominata \"Tripoli\". La formazione geologica presente alla sommit\u00e0 \u00e8 il calcare evaporitico messiniano \"calcare di base\".\nPosizione e conseguenze strategiche.\nLa sua ubicazione \u00e8 strategica in quanto situato lungo la principale linea di comunicazione storica tra Agrigento e Catania utilizzata gi\u00e0 in et\u00e0 greco-romana.\nProprio a causa della sua posizione \u00e8 stato utilizzato come centro di avvistamento e di controllo dell'itinerario, \u00e8 probabile appunto che il nome Monte Torre derivi appunto dalla presenza di una fortificazione. La traccia di questo edificio a pianta quadrangolare \u00e8 ancora intuibile dall'osservazione delle foto satellitari sulla sommit\u00e0 del rilievo.\nSiti archeologici.\nNumerose sono le tombe neolitiche a grotticella o forno ancora visibili.\nI siti archeologici prossimi a Monte Torre sono la romana Villa del Casale, Montagna di Marzo, Monte Navone, Sofiana.\nDi notevole valenza paesaggistica, la vegetazione \u00e8 costituita dalla tipica macchia mediterranea."}
{"id": "2734285", "revid": "92723", "url": "https://it.wikipedia.org/wiki?curid=2734285", "title": "American Cinema Editors", "text": "La American Cinema Editors (ACE) \u00e8 una societ\u00e0 onoraria di montatori cinematografici fondata nel 1950, che sono inclusi in base alla qualit\u00e0 delle loro prestazioni professionali e per il contributo dato al settore. La societ\u00e0 non deve essere confusa con il sindacato di settore I.A.T.E., in particolare il Motion Picture Editors Guild (MPEG), di cui molti montatori fanno parte.\nIdoneit\u00e0 per aderire all'ACE pu\u00f2 essere ottenuta attraverso i seguenti requisiti: \nEddie Awards.\nA partire dal 1950 l'ACE ha organizzato una cena annuale per onorare i vincitori del premio Oscar per miglior montaggio.\nDal 1962 l'ACE ha creato un suo premio, che viene consegnato annualmente agli addetti del settore. I premi vengono assegnati alle seguenti categorie:\nACE Student Editing Competition.\nL'American Cinema Editors ha creato un concorso annuale per studenti (ACE Student Editing Competition), che premia uno studente che si \u00e8 distinto nel montaggio di una serie di filmati. Vengono scelti tre finalisti, che vengono ospitati presso l'annuale ACE Eddie Awards nel mese di febbraio. Il concorso \u00e8 limitato ai primi 50 studenti che presentano domande entro il mese di ottobre."}
{"id": "2734286", "revid": "33689", "url": "https://it.wikipedia.org/wiki?curid=2734286", "title": "Origene (filosofo pagano)", "text": "Entrambi, secondo Eusebio di Cesarea, furono allievi di Ammonio Sacca anche se sull'esattezza di questa notizia non si pu\u00f2 essere assolutamente certi.\nCitazioni.\nIl pagano Origene \u00e8 menzionato tre volte nella \"Vita di Plotino\" di Porfirio, e dal modo in cui se ne parla \u00e8 abbastanza evidente che egli considera le due persone come distinte. Porfirio detestava profondamente il teologo cristiano Origene, mentre il suo omonimo neoplatonico era tenuto in notevole considerazione sia da Cassio Longino che da Plotino.\nDifficolt\u00e0 di vario tipo, d'altronde, anche di natura cronologica, si frappongono alla possibilit\u00e0 di identificare i due nella stessa persona.\nOrigene riceve poi diverse altre menzioni da Proclo, oltre a qualche citazione di altri autori pi\u00f9 tardi.\nPensiero.\nDalle menzioni pervenuteci, quasi nulla trapela del suo pensiero, che non dovette essere comunque troppo originale. L'unico aspetto conosciuto riguarda il principio ultimo della realt\u00e0: Origene, a differenza di Plotino, non considera l'Uno come il principio ultimo al disopra dell'intelletto supremo (il \"Nous\") e dell'essere, ma considerava questi ultimi come il principio di ogni realt\u00e0. \nQuesto porterebbe ad ascrivere la sua visione filosofica nel solco di un pi\u00f9 tradizionale Medioplatonismo, piuttosto che al Neoplatonismo di Plotino.\nSecondo la teoria di Arthur Hilary Armstrong, ricercatore dell'Universit\u00e0 di Cambridge, non \u00e8 del tutto da escludersi l'ipotesi che sia vissuto un Ammonio cristiano maestro dell'Origene cristiano, da non confondersi con l'Ammonio pagano che insegn\u00f2 a Plotino, a Origene e al distinto Origene il filosofo (detto il Pagano). L'autore propende per la tesi pi\u00f9 semplice, quella di un unico Ammonio maestro dei due Origene e di Plotino."}
{"id": "2734292", "revid": "71433", "url": "https://it.wikipedia.org/wiki?curid=2734292", "title": "Eddie Award", "text": ""}
{"id": "2734293", "revid": "287204", "url": "https://it.wikipedia.org/wiki?curid=2734293", "title": "Contratacion", "text": ""}
{"id": "2734294", "revid": "287204", "url": "https://it.wikipedia.org/wiki?curid=2734294", "title": "Eddie Awards", "text": ""}
{"id": "2734296", "revid": "396482", "url": "https://it.wikipedia.org/wiki?curid=2734296", "title": "Freccia nell'azzurro - Autobiografia 1905-1931", "text": ""}
{"id": "2734297", "revid": "112164037", "url": "https://it.wikipedia.org/wiki?curid=2734297", "title": "Porto (famiglia)", "text": "I Porto (o da Porto) sono una famiglia nobiliare originaria di Vicenza.\nStemma araldico.\nSpaccato d'oro e d'azzurro, alla fascia increspata d'argento, attraversante sulla partizione, ed accompagnata in capo da un'aquila bicipite di nero, rostrata e membrata di rosso, ciascuna testa coronata d'oro.\nStoria.\nI Porto furono una delle principali famiglie che dominarono il Comitato vicentino sin dal principio del X secolo, in qualit\u00e0 di \"vicecomites\" (vassalli) fra i pi\u00f9 influenti del vescovo, essendo famiglia aggregata al Consiglio nobile di Vicenza.\nSotto l'imperatore Enrico V di Franconia, per i molti servigi resi all'Impero, i Porto avevano avuto il privilegio di inquartare nell'arma di famiglia l'aquila imperiale. Carlo V da Bologna il 14 dicembre 1532 eman\u00f2 un diploma col quale elev\u00f2 in contea il castello di Vivaro di Dueville e Val Leogra, situato nel territorio vicentino coll'estensione e collazione del titolo di \"Conte di Vivaro\" e del rango di Cavalieri aurati a ciascun ramo della famiglia e alla loro discendenza maschile. Tali titoli furono confermati dal Senato veneto il 26 settembre 1729 e il 17 marzo 1730. Altro titolo spettante alla famiglia \u00e8 quello di \"Nobile (di Vicenza)\".\nFra' Alessandro da Porto ha ricoperto la carica di Gran Priore del Gran Piorato di Lombardia e Venezia del Sovrano Militare Ordine di Malta tra il 1937 e il 1958.\nI Porto furono tra i principali committenti di Andrea Palladio, insieme ai Trissino, i Thiene, i Chiericati, gli Angaran e i Barbaro.\nGalleria d'immagini.\nL'antica Chiesa di San Lorenzo conserva significative testimonianze legate ad alcuni dei principali personaggi della famiglia.\nArchitetture.\nPalazzi.\nStoricamente legati alla famiglia da Porto vi sono diversi edifici in contr\u00e0 Porti a Vicenza:\nIn altre parti del centro storico della citt\u00e0 vi sono inoltre:\nVille venete.\nNella provincia di Vicenza:"}
{"id": "2734301", "revid": "1992597", "url": "https://it.wikipedia.org/wiki?curid=2734301", "title": "Drop zone", "text": "Il termine drop-zone indica una zona di lancio in cui viene svolta attivit\u00e0 di paracadutismo, sia esso di tipo civile che militare.\nQueste zone, solitamente avio-superfici o aeroporti autorizzate da Enac (Ente Nazionale Aviazione Civile) vengono gestite da associazioni - societ\u00e0 sportive.\nIn Italia ci sono una ventina di drop-zone, non tutte svolgono attivit\u00e0 continuativa. Alcune di queste in collaborazione con la sezione di riferimento dell'Associazione Nazionale Paracadutisti d'Italia (ANPdI), effettua lanci con fune di vincolo, tecnicamente con paracadute ad ala vincolata, come previsto nell'attivit\u00e0 militare.\nLa drop-zone \u00e8 il punto di riferimento dei paracadutisti: allievi, paracadutisti amatoriali, competitori, istruttori e passeggeri tandem che si cimentano in questa attivit\u00e0 per la prima volta come metodo propedeutico ad un corso di paracadutismo. Solitamente si compone di un \"manifest\", cio\u00e8 la segreteria operativa che coordina le attivit\u00e0, controlla i documenti, la registrazione al lancio e il corretto svolgimento delle attivit\u00e0, l'area di ripiegamento, dove appunto, a lancio effettuato, vengono richiusi i paracadute utilizzati, la sala video, dove rivedere i lanci ripresi con telecamera posta sul casco e ovviamente l'area di atterraggio, molto ampia e sicura per assenza di ostacoli per un ampio perimetro."}
{"id": "2734302", "revid": "125261886", "url": "https://it.wikipedia.org/wiki?curid=2734302", "title": "Julieta Lanteri", "text": "Fu una grande amica di Alfonsina Storni.\nBiografia.\nJulia Magdalena \u00c1ngela Lanteri nacque con il nome di Giulia Maddalena Angela Lanteri nel 1873 a Briga Marittima, allora in Piemonte in provincia di Cuneo (ora in Francia) nell'alta val Roia da padre tendasco e madre brigasca.\nLa sua famiglia emigr\u00f2 in Argentina quando lei aveva 2 anni, andando ad abitare prima a Buenos Aires e poi a La Plata.\nNel 1891 \u00e8 la prima donna a iscriversi al Colegio Nacional di La Plata ed in seguito si laurea in farmacologia presso l'Universit\u00e0 di Buenos Aires nel 1898. Si iscrisse quindi alla scuola di medicina dell'universit\u00e0 con il permesso del preside, il Dr. Leopoldo Montes de Oca. La carriera universitaria e professionale incontr\u00f2 l'opposizione dei conservatori: dalle obiezioni generiche sul diritto delle donne di intraprendere una carriera professionale, fino a quelle pi\u00f9 piccole come ad esempio che una donna non dovrebbe esaminare un cadavere. Queste esperienze portarono Lanteri e Cecilia Grierson (la prima donna ad ottenere una laurea in medicina in Argentina) a co-fondare nel 1904 la \"Asociaci\u00f3n de Universitarias Argentinas\", la prima associazione universitaria studentesca per le donne del paese.\nNel 1906 diventa la sesta donna diplomata medico dell'Argentina e aderisce al \"Centro Femminista del Congresso Internazionale di Libero Pensiero\" che chiedeva pari diritti per uomini e donne in Argentina.\nA seguito del tirocinio presso il reparto femminile dell'ospedale San Roque, nel 1907 Lanteri divent\u00f2 la quinta donna in Argentina ad ottenere una laurea medica e la prima italo-argentina a farlo.\nLanteri lavor\u00f2 per un decennio nell'ufficio di pubblica assistenza di Buenos Aires e nell'ospedale di emergenza e nel dispensario. Promosse una campagna attiva per un maggiore accesso alle cure mediche per i poveri nella fase iniziale e fond\u00f2 il periodico \"Semana Medica\". Nel 1905 fond\u00f2 l'Associazione argentina di libero pensiero e rimase attiva nella causa dei diritti delle donne, a cui aderirono Grierson, Alicia Moreau de Justo, e altri per la creazione del Centro per femminismo in occasione del Congresso Internazionale di libero pensiero del 1906, tenutosi a Buenos Aires.\nHa fondato la Lega Nazionale del libero pensiero delle Donne e la rivista \"La Nueva Mujer\". Nel 1910 aiut\u00f2 ad organizzare il primo Congresso Internazionale delle Donne e in seguito ha contribuito a organizzare il primo congresso nazionale sul benessere dei bambini.\nLa sua domanda di assunzione presso la scuola medica della sua alma mater venne respinta, ufficialmente perch\u00e9 lei era ancora una cittadina straniera, il che la spinse per presentare domanda per ottenere la cittadinanza argentina; tuttavia, all'epoca alle donne immigrate non sposate non veniva in genere concessa la cittadinanza in Argentina. Lanteri spos\u00f2 allora il dottor Alberto Renshaw nel 1910 e dopo otto mesi di una lunga causa legale, ottenne finalmente la cittadinanza nel 1911. Il matrimonio, di per s\u00e9, fece molto discutere poich\u00e9 il marito era 14 anni pi\u00f9 giovane della sposa: tale scusa fu infatti utilizzata per negare la sua iscrizione al corso di Psichiatria presso la facolta di medicina dell'universit\u00e0 di Buenos Aires.\nDal 1907 al 1920 viaggia molto in Europa dove si occupa di migliorare il trattamento dei bambini negli asili.\nCarriera politica.\nGrazie alla sua perfetta e dettagliata conoscenza dettagliata della legge elettorale n\u00ba 5098, che specificava numerosi requisiti per il diritto di voto (anche se era discutibile il diritto della donna a farlo), Lanteri convinse l'ufficio elettorale ad accettare il suo voto il 16 luglio 1911, in occasione delle elezioni per il Consiglio comunale di Buenos Aires, diventando cos\u00ec la prima donna a votare in Sud America, mentre alle donne non fu concesso il diritto di voto a livello nazionale in Argentina fino al 1947. La legge elettorale argentina tuttavia fu modificata quello stesso anno, imponendo il requisito di aver svolto il servizio militare (cosa obbligatoria di tutti i cittadini argentini di sesso maschile) al fine poter votare, eliminando cos\u00ec di nuovo il diritto di voto per le donne. Lanteri allora fond\u00f2, insieme al suo avvocato Angelica Barreda, un partito politico, la Unione Femminista Nazionale nel 1918, candidandosi in seguito a tutte le elezioni del Congresso argentino dal 1919 fino al colpo di stato militare del 1930.\nNel 1920 entra nel Partito Socialista con Alicia Moreau de Justo e nel 1923 forma il Partito Nazionale Femminista di tendenze femministe e socialiste.\nLa piattaforma del suo partito politico rivendicava il suffragio universale, l'uguaglianza dei sessi sotto il codice civile argentino e una vasta gamma di legislazione sociale progressiva, tra cui: una legislazione per la regolazione dell'orario di lavoro, la parit\u00e0 di retribuzione, le pensioni, i benefici connessi al congedo di maternit\u00e0, le riforme del diritto del lavoro riguardanti le donne e bambini lavoratori, la formazione professionale per le donne, la legalizzazione del divorzio, l'assistenza specialistica per giovani delinquenti, la riforma carceraria, l'abolizione della pena capitale, investimenti nella sanit\u00e0 pubblica e asili nido, una maggiore regolamentazione per la sicurezza sul lavoro nelle fabbriche, i divieti in materia di fabbricazione e vendita di alcolici, la medicina preventiva contro le malattie infettive e la chiusura dei bordelli regolamentati. Il suo partito non ebbe mai successo, ottenendo dai 1.000 ai 1.730 voti in ogni elezione. Tra i suoi sostenitori vi fu lo scrittore nazionalista Manuel G\u00e1lvez che, al contrario di entrambi i conservatori e la sentenza UCR, ha scelto di votare per lo \"intrepido dottor Lanteri\".\nMorte.\nIl 23 febbraio 1932, mentre camminava sul viale Diagonal Norte a Buenos Aires, venne investita da un'auto, il cui conducente fugg\u00ec. Dopo due giorni in ospedale, il Julieta Lanteri mor\u00ec all'et\u00e0 di 58 anni. Pi\u00f9 di 1.000 persone parteciparono al suo funerale.\nL'incidente, che inizialmente venne classificato come un normale incidente dalla polizia, venne successive indagato da Adelia Di Carlo, all'epoca giornalista di El Mundo. Il quotidiano pubblic\u00f2 giornalmente gli sviluppi delle indagini e i dettaglia dell'incidente, tra cui il fatto che nel rapporto della polizia erano stati cancellati il nome dell'autista e la targa del veicolo coinvolto\u02d0 si scopr\u00ec in seguito che l'omicida era stato David Klapenbach, un membro del gruppo paramilitare di estrema destra della Lega patriottica argentina. Lo stesso Klapenbach aveva gi\u00e0 commesso numerosi omicidi. La casa della giornalista Di Carlo venne perquisita dalla polizia federale argentina a seguito della pubblicazione di questi dettagli.\nLe giornaliste investigative Araceli Bellota ed Ana Mar\u00eda De Mena hanno pubblicato una nuova biografia su Julieta Lanteri nel 2001, mentre una strada del quartiere di Buenos Aires di Puerto Madero, \u00e8 stato intitolata in suo onore."}
{"id": "2734303", "revid": "818832", "url": "https://it.wikipedia.org/wiki?curid=2734303", "title": "K\u00e1rolyi di Nagyk\u00e1roly", "text": "Alla famiglia ungherese K\u00e1rolyi di Nagyk\u00e1roly appartennero diverse figure politiche susseguitesi nel tempo e degne di nota:"}
{"id": "2734304", "revid": "1305772", "url": "https://it.wikipedia.org/wiki?curid=2734304", "title": "Fruitland", "text": ""}
{"id": "2734305", "revid": "984922", "url": "https://it.wikipedia.org/wiki?curid=2734305", "title": "Una donna (miniserie televisiva)", "text": "Una donna \u00e8 uno sceneggiato televisivo trasmesso dalla Rai nel 1977 con Giuliana De Sio e Biagio Pelligra. Diretto da Gianni Bongioanni.\nTrama.\nIspirato all'omonimo romanzo di Sibilla Aleramo, lo sceneggiato racconta di Lina che, trasferitasi da Milano al Mezzogiorno d'Italia, ove il padre ingegnere ha deciso di aprire una fabbrica, incontra Antonio che diviene suo sposo. Prigioniera di una vita gretta e di un uomo che si rivela essere di mentalit\u00e0 chiusissima e talvolta anche violento, dopo anni di sopportazione, Lina decider\u00e0 di assecondare le proprie aspirazioni. Dotata di coraggio e talento, Lina, cercher\u00e0 a caro prezzo di incrinare la mentalit\u00e0 del tempo e, in qualit\u00e0 di donna, cercher\u00e0, per quanto possibile, di conquistarsi la libert\u00e0.\nDescrizione.\nQuesto teleromanzo \u00e8 composto da 6 puntate, che vennero trasmesse in prima visione dal 16 ottobre 1977 al 20 novembre 1977 sulla rete ammiraglia della Rai che all'epoca si chiamava Rete Uno."}
{"id": "2734307", "revid": "132266", "url": "https://it.wikipedia.org/wiki?curid=2734307", "title": "Nagyk\u00e1roly", "text": ""}
{"id": "2734308", "revid": "1305772", "url": "https://it.wikipedia.org/wiki?curid=2734308", "title": "Genesee", "text": ""}
{"id": "2734309", "revid": "767487", "url": "https://it.wikipedia.org/wiki?curid=2734309", "title": "Carnosaur 2", "text": "Carnosaur 2 \u00e8 un film del 1995 diretto da Louis Morneau.\n\u00c8 una pellicola horror fantascientifica, seguito di \"Carnosaur\" (1993). Ha avuto un seguito, \"\" (1996).\nTrama.\nUna squadra di tecnici capitanata da Jack Reed e il maggiore Tom McQuade vengono inviati in una stazione militare segreta nel deserto del Nevada dai servizi segreti americani dato che, dopo aver lanciato una richiesta di aiuto, non si \u00e8 pi\u00f9 fatta sentire. Arrivati scoprono che i componenti della base sono tutti scomparsi, tranne un ragazzo, Jesse, nipote di un operaio della base, che, atterrito dallo shock non sa spiegare cosa sia successo. Reed indagando scopre che nei sotterranei dei laboratori, costruiti su una vecchia miniera di uranio, sono state trovate uova di dinosauro durante i lavori di costruzione.\nUna nube radioattiva che si \u00e8 sprigionata dai contenitori delle scorie ha poi innescato nelle uova una mutazione genetica, permettendone la rapida crescita. Bloccati nel deserto i sopravvissuti della squadra uccidono i raptor per\u00f2 sopravvivono solo Jesse e Reed. Riuscendo a chiamare un elicottero tentano di uscire ma Reed si ferisce cadendo da una costruzione in seguito a un'esplosione. Jesse riesce a uscire e a far aspettare i soccorsi e ritorna dentro per recuperare Reed.\nA questo punto i due devono sfuggire a un esemplare di T-Rex che intralcia loro la strada. Scappano salendo grazie a un ascensore ma il T-Rex grazie a un'uscita secondaria riesce a raggiungere l'elicottero. Jesse sale su una ruspa e dopo un acceso combattimento fa precipitare il predatore (che muore) attraverso il canale dell'ascensore permettendo ai due protagonisti di fuggire sull'elicottero con i soccorsi."}
{"id": "2734312", "revid": "287204", "url": "https://it.wikipedia.org/wiki?curid=2734312", "title": "Curit\u00ec", "text": ""}
{"id": "2734313", "revid": "287204", "url": "https://it.wikipedia.org/wiki?curid=2734313", "title": "Curiti", "text": ""}
{"id": "2734315", "revid": "228587", "url": "https://it.wikipedia.org/wiki?curid=2734315", "title": "Greenleaf", "text": ""}
{"id": "2734316", "revid": "647919", "url": "https://it.wikipedia.org/wiki?curid=2734316", "title": "Terremoto di Carlentini", "text": ""}
{"id": "2734317", "revid": "1573940", "url": "https://it.wikipedia.org/wiki?curid=2734317", "title": "Cephalotes", "text": "Cephalotes \u00e8 un genere di formiche, appartenente alla sottofamiglia Myrmicinae.\nTassonomia.\nIl genere \u00e8 composto da 135 specie, molte delle quali descritte dagli entomologi Cesare Baroni Urbani e Maria Lourdes de Andrade."}
{"id": "2734318", "revid": "123302559", "url": "https://it.wikipedia.org/wiki?curid=2734318", "title": "Museo geopaleontologico Alto Aventino", "text": "Il Museo Geopaleontologico Alto Aventino \u00e8 sito all'ultimo piano del castello ducale di Palena, in provincia di Chieti.\nStruttura.\nIl percorso museale inizia nella \"Sala della Conoscenza\" dove sono affrontati, sui due lati della sala, i temi generali della Geologia e della Paleontologia, temi tra loro speculari: sulla destra la geologia come evoluzione del pianeta Terra \"Gaia\", e i principi che la regolano, sulla sinistra la paleontologia, come evoluzione della vita sulla Terra.\nNella parte terminale della Sala della Conoscenza un settore \u00e8 dedicato ai grandi mammiferi del Quaternario, ed \u00e8 qui che troviamo la grande difesa e la mandibola di Mammuthus meridionalis la mandibola ed altri resti di Hippopotamus antiquus. Nelle sale dedicate al territorio, ossia nella \"Sala Aventino\" e nelle due \"Sale Palena, si propongono i protagonisti, i fossili nei loro antichi ambienti di vita e in quelle di oggi, i paesaggi geologici.\nNella prima sala, una vetrina \u00e8 dedicata ai pesci fossili di mare profondo abissale del Miocene medio di Torricella Peligna. Questo geosito ha restituito specie nuove tra cui \"Abruzzoichtys erminioi\", dedicato alla regione di provenienza e al suo scopritore, e il piccolo esemplare \"Dicosternon federicae\", proveniente da analogo ambiente sedimentario, ma dal territorio di Gessopalena. Il nucleo del Museo si raggiunge nelle due \"Sale Palena\" dove sono esposti e illustrati gli importanti reperti provenienti dal giacimento di Capo di Fiume: pesci, molluschi, echinidi, crostacei, piume di uccello, resti vegetali e un piccolo mammifero oggi estinto, \"Prolagus\", il cui scheletro si presenta pressoch\u00e9 completo ed eccezionalmente conservato nella roccia. L'ittiofauna del giacimento di Capo di Fiume, con oltre venti specie diverse, alcune delle quali per la prima volta rinvenute allo stato fossile, costituisce una delle pi\u00f9 interessanti associazioni del Miocene superiore dell'antico Mediterraneo.\nNell'ampia e luminosa sala \"Geologiocando\" i pi\u00f9 piccoli attraverso esperienze ludiche possono imparare fenomeni e processi geologici e paleontologici, mentre l'osservatorio geofisico virtuale, la mediateca e l'ipertesto permettono il coinvolgimento diretto del pubblico in approfondimenti tematici. Gli osservatori geologici, la loggetta e la grande terrazza, che aprono l'osservazione al territorio e ai suoi paesaggi, il magazzino scientifico, il laboratorio per la preparazione dei reperti e la sala conferenze e proiezioni completano la struttura museale. Al termine del percorso dopo aver appreso la \"Teoria di Gaia\", ossia del pianeta Terra come essere vivente, aver compreso che la geologia va considerata non solo come scienza per la ricostruzione degli ambienti del passato, ma come disciplina di prospettiva e di riflessione per il futuro del nostro pianeta e aver letto, infine, nell'ultimo pannello del museo la Carta sui Diritti della Terra (Digne, 1191) sottoscritta da 130 scienziati per la Protezione del Patrimonio Geologico, termina la visita del museo, e con un gioco di parole possiamo dire che la \"Sala della Conoscenza\" \u00e8 diventata la \"Sala della Coscienza\"."}
{"id": "2734322", "revid": "1924342", "url": "https://it.wikipedia.org/wiki?curid=2734322", "title": "I Believe in a Thing Called Love", "text": "I Believe in a Thing Called Love \u00e8 un singolo del gruppo inglese The Darkness, estratto dall'album d'esordio \"Permission to Land\" del 2003.\nQuesta canzone, sicuramente la pi\u00f9 nota della band, figura nella classifica delle cento migliori canzoni hard rock stilata in base a delle votazioni di fan da VH1 e anche tra le \"100 Greatest Guitar Tracks\" della rivista \"Q\". Nel 2014 \u00e8 stata inoltre indicata come la nona pi\u00f9 grande canzone pop metal da Yahoo! Music.\nJustin Hawkins, il leader del gruppo, canta la maggior parte della canzone in falsetto.\nVideo musicale.\nIl video musicale, molto ironico, vede i membri del gruppo a bordo di una navicella spaziale mentre suonano i rispettivi strumenti e combattono contro dei mostri.\nUso nei media.\nIl brano \u00e8 presente nella colonna sonora del film \"Che pasticcio, Bridget Jones!\"."}
{"id": "2734323", "revid": "3115", "url": "https://it.wikipedia.org/wiki?curid=2734323", "title": "Joseph Dominick von Lamberg", "text": "Biografia.\nJoseph Dominick von Lamberg nacque l'8 luglio 1680, nel feudo di famiglia in Stiria, Alta Austria. Era nipote del cardinale Johann Philipp von Lamberg.\nComp\u00ec i propri studi a Besan\u00e7on in Francia ed a Siena, terminandoli nel 1694 al Collegio Clementino di Roma.\nDopo essere stato ordinato sacerdote, entr\u00f2 come canonico nel capitolo di Passavia nel 1699 ove suo zio era vescovo. Qui fece una veloce carriera che da uffiziale lo port\u00f2 al grado di vicario generale nel novembre del 1703 e di prevosto nel 1704. Divenne quindi canonico del capitolo della cattedrale di Salisburgo nel 1706.\nEletto vescovo di Seckau il 19 novembre 1712, gli venne garantito anche il permesso di essere eletto alla carica di vescovo di Passavia l'11 febbraio 1719, venendo autorizzato dal capitolo della cattedrale il 2 gennaio 1723.\nCreato cardinale presbitero nel concistoro del 20 dicembre 1737, non prese parte al conclave del 1740 che elesse papa Benedetto XIV. Ricevette poi la porpora cardinalizia ed il titolo di San Pietro in Montorio il 16 settembre 1740. Non prese parte al conclave del 1758 che elesse papa Clemente XIII.\nMor\u00ec il 30 agosto 1761 nel palazzo vescovile di Passavia. Le sue spoglie vennero esposte nella cattedrale cittadina e sepolte in seguito nella cripta, nel mausoleo che egli stesso aveva fatto erigere per s\u00e9 stesso. Il suo cuore si trova invece in un'urna sull'altare maggiore della chiesa di Mariahilf secondo sue disposizioni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2734324", "revid": "339392", "url": "https://it.wikipedia.org/wiki?curid=2734324", "title": "Joseph Maria von Thun-Hohenstein", "text": ""}
{"id": "2734325", "revid": "144796", "url": "https://it.wikipedia.org/wiki?curid=2734325", "title": "Joseph Dominikus von Lamberg", "text": ""}
{"id": "2734332", "revid": "110157", "url": "https://it.wikipedia.org/wiki?curid=2734332", "title": "Posto Vecchio", "text": "Posto Vecchio \u00e8 una localit\u00e0 balneare ionica del basso Salento, frazione del comune di Salve, in provincia di Lecce. Sorge vicino a Marina di Pescoluse, a circa 13\u00a0km da Santa Maria di Leuca.\nCaratteristica di Posto Vecchio \u00e8 la spiaggia di sabbia finissima, situata a poca distanza da una lussureggiante vegetazione. Nel 2007 \u00e8 stata insignita, insieme con le altre marine di Salve, delle quattro vele di Legambiente e Touring Club Italiano per la pulizia del mare e la qualit\u00e0 dei servizi turistici."}
{"id": "2734333", "revid": "287204", "url": "https://it.wikipedia.org/wiki?curid=2734333", "title": "Campionato spagnolo di pallavolo maschile", "text": "Il campionato spagnolo di pallavolo maschile \u00e8 un insieme di tornei pallavolistici per squadre di club spagnole, istituiti dalla Federazione pallavolistica della Spagna."}
{"id": "2734336", "revid": "339392", "url": "https://it.wikipedia.org/wiki?curid=2734336", "title": "Superliga de Voleibol maschile", "text": ""}
{"id": "2734338", "revid": "210951", "url": "https://it.wikipedia.org/wiki?curid=2734338", "title": "Capetingie", "text": ""}
{"id": "2734339", "revid": "124687397", "url": "https://it.wikipedia.org/wiki?curid=2734339", "title": "Guerra polacco-moscovita", "text": "La guerra polacco-moscovita (1605\u20131618) ebbe luogo nei primi anni del XVII secolo con una sequenza di conflitti militari ed invasioni verso oriente delle forze armate della Confederazione Polacco-Lituana o di eserciti privati di mercenari capitanati da nobili dell'aristocrazia polacca, nel periodo in cui il Regno russo fu tormentato da una serie di guerre civili, il cosiddetto periodo dei torbidi.\nScatenate dalla crisi dinastica russa generarono caos all'interno della nazione. Le parti contendenti ed i loro scopi cambiarono molte volte durante il conflitto e la Confederazione Polacco-Lituana non fu realmente in guerra con la Russia fino al 1609, mentre diverse fazioni russe lottavano fra di loro, alleate con la Confederazione ed altre nazioni. L'Impero svedese partecip\u00f2 al conflitto, alleandosi alcune volte con la Russia ed altre volte combattendovi contro. Gli scopi delle varie fazioni cambiarono frequentemente, cos\u00ec come la consistenza degli scopi di volta in volta alla base dei conflitti. Essi andavano da piccole acquisizioni di territorio di confine imposti dal re di Polonia alla rivendicazione di questi alla costituzione di un unico regno fra la Confederazione e la Russia.\nLa guerra pu\u00f2 essere suddivisa in quattro diversi momenti. Nel primo, una parte della nobilt\u00e0 polacca incoraggiata dai boiardi russi ma senza l'approvazione del re di Polonia Sigismondo III Vasa tent\u00f2 di approfittare della debolezza della Russia intervenendo nella guerra civile sostenendo gli impostori, Falso Dimitri I e Falso Dimitri II, contro gli zar Boris Godunov e Vasilij \u0160ujskij. Il primo intervento polacco ebbe inizio nel 1605 e termin\u00f2 nel 1606 con la morte del falso Dimitri I. Il secondo inizi\u00f2 nel 1607 ed ebbe termine nel 1609 quando lo zar Vasili si alle\u00f2 militarmente con la Svezia. In risposta a questa alleanza, il re polacco Sigismondo III decise di intervenire ufficialmente dichiarando guerra alla Russia allo scopo di ottenere concessioni territoriali.\nDopo le prime vittorie della Confederazione nella Battaglia di Klu\u0161ino, che si concluse con l'entrata a Mosca delle forze polacche nel 1610, il figlio di Sigismondo, principe Ladislao, venne eletto zar per un breve periodo. Comunque, subito dopo, Sigismondo decise di installarsi sul trono di Russia. Questa decisione gli alien\u00f2 il sostegno dei boiardi che erano disposti ad accettare il moderato Ladislao ma non il pro-cattolico ed anti-ortodosso Sigismondo.\nSusseguentemente la fazione russa a favore dei polacchi svan\u00ec e la guerra riprese nel 1611, con la cacciata dei polacchi da Mosca e con la presa dell'importante citt\u00e0 di Smolensk, dopo un lungo assedio. Comunque, a seguito di disordini occorsi sia nella Confederazione che in Russia, ebbero luogo azioni militari di modesta portata fra il 1612 ed il 1617, quando Sigismondo fece un ultimo ed infruttuoso tentativo di conquistare la Russia. La guerra ebbe definitivo termine nel 1618 con la Pace di Deulino, che garant\u00ec alla Confederazione alcune concessioni territoriali, ma non il controllo sulla Russia."}
{"id": "2734341", "revid": "125222719", "url": "https://it.wikipedia.org/wiki?curid=2734341", "title": "Thomas Johann Kaspar von Thun und Hohenstein", "text": "Biografia.\nThomas Johann Kaspar era il figlio di un giudice episcopale. Dopo aver terminato i suoi studi, nel 1756 venne nominato canonico a Passavia. Nel 1766 venne nominato vicepresidente e nel 1771, unitamente agli ordini sacri, ottenne anche il titolo di decano del capitolo della cattedrale.\nIl 16 dicembre 1776 venne nominato consigliere privato del vescovo Leopold Ernst von Firmian, venendo da questi nominato vescovo ausiliare di Passavia con il titolo di vescovo titolare di Tiatira. Fin dall'inizio si distinse come uno dei pi\u00f9 influenti personaggi della corte episcopale, soprattutto in campo politico.\nDopo la morte di Firmian nel 1783, sembrava il candidato prescelto per la sua successione alla cattedra episcopale, ed invece venne sconfitto da Joseph Franz Anton von Auersperg che venne eletto al suo posto. Egli si pose perci\u00f2 come leader della parte conservatrice del capitolo contrapponendosi alacremente alle nuove riforme messe in campo dal neoeletto vescovo. Dopo la morte di Auersperg, il 4 novembre 1795, il capitolo della cattedrale lo elesse infine alla carica di vescovo di quella sede.\nCome successore dell'Auersperg, egli si preoccup\u00f2 immediatamente di cancellare molte delle riforme volute dal suo predecessore, occupandosi nel contempo anche dell'ampliamento del palazzo episcopale e di altri lavori di abbellimento in citt\u00e0.\nThomas Johann Kaspar von Thun und Hohenstein mor\u00ec dopo solo undici mesi di regno nel 1796 a seguito di una caduta da cavallo, all'et\u00e0 di 59 anni. La sua salma venne sepolta nella cattedrale cittadina.\nGenealogia episcopale.\nLa genealogia episcopale \u00e8:"}
{"id": "2734342", "revid": "729019", "url": "https://it.wikipedia.org/wiki?curid=2734342", "title": "Ferrovia Listowel-Ballybunion", "text": "La ferrovia Listowel-Ballybunion (in lingua inglese, \"Listowel and Ballybunion Railway\") fu una linea ferroviaria monorotaia a sella di tipo \"Lartigue\" che collegava le due cittadine di Ballybunion e Listowel, nella contea del Kerry, in Irlanda. Nota anche come Lartigue Monorailway (nome che fa riferimento al sistema \"Lartigue\"), fu la prima monorotaia al mondo per il trasporto di passeggeri. La ferrovia fu operativa per 36 anni, dal 1888 al 1924 e venne riaperta nel 2003 su un breve tratto dimostrativo.\nStoria.\nNel 1886 Lartigue port\u00f2 un tratto della monorotaia da lui ideata in esposizione a Londra, nella speranza di vendere la sua idea come una valida opzione ferroviaria. Contemporaneamente la popolazione del Nord Kerry sottoscriveva una petizione per avere un collegamento ferroviario tra Listowel e Ballybunion: in quel momento la richiesta giaceva sulla scrivania di un ministro a Westminster. Si decise cos\u00ec che per il collegamento Listowel-Ballybunion sarebbe stato testato il sistema \"Lartigue\".\nLa monorotaia, la cui costruzione era costata circa trentamila sterline dell'epoca, venne inaugurata il 1\u00ba marzo 1888.\nIl treno trasport\u00f2 passeggeri, ma anche bestiame e sabbia proveniente dalle spiagge. Tra i passeggeri vi furono i bambini che vi si recavano alle scuole secondarie di Listowel, persone di Limerick e Kerry che lo utilizzavano per raggiungere le spiagge di Ballybunion ed i campi da golf del Ballybunion Golf Club.\nLe operazioni di imbarco potevano richiedere molto tempo, specialmente quando si trasportava bestiame, in quanto il carico doveva essere ben bilanciato sui due lati; il treno era noto per essere rumoroso e lento: impiegava circa 40 minuti a percorrere meno di 15 chilometri tra le due cittadine.\nNonostante i ricavi fossero a malapena sufficienti a garantirne il funzionamento, rest\u00f2 in esercizio per 36 anni fino al 1924. La chiusura fu dovuta ai pesanti danni subiti durante la guerra civile irlandese tra il 1921 ed il 1923; la struttura venne completamente smantellata tranne un piccolo tratto di rotaia.\nNel 1988 venne celebrato il centesimo anniversario dell'apertura della monorotaia con diverse iniziative tra cui alcune pubblicazioni sulla sua storia.\nVennero recuperati ed assemblati circa 50 metri della rotaia originale, e si cominci\u00f2 a pensare ad una ricostruzione della monorotaia Lartigue. Nel 1990 venne cos\u00ec istituito un'associazione di volontari a Listowel, chiamata \"Lartigue Restoration Committee\" (\"Comitato per la restaurazione della \"Lartigue\"\", in inglese), con l'obiettivo di ripristinare l'antica monorotaia.\nLa riapertura.\nDopo un iniziale lavoro di raccolta fondi, nel novembre 2000 iniziarono i lavori sull'attuale sito in John B Keane Road a Listowel, diretti dai membri del Comitato, che vennero ultimati nel 2003: vennero realizzati circa 1000 metri di rotaia \"Lartigue\", con tre piattaforme rappresentanti le antiche stazioni di Listowel, Lisselton and Ballybunion.\nLe rotaie, le piattaforme girevoli, gli scambi ed il materiale rotabile vennero commissionati alla Alan Keef Ltd, azienda specializzata nella costruzione di piccole ferrovie turistiche e decauville. Sul sito dell'originale terminal di Listowel, che si trova a meno di 100 metri dall'attuale, \u00e8 stato allestito un parco dove si trovano i resti dei deviatoi originali e le fondazioni del ricovero della locomotiva\nAttualmente (2010) la struttura include anche un museo dedicato alla monorotaia \"Lartigue\", alloggiato nell'ex-deposito merci della compagnia ferroviaria \"Great Southern and Western Railway\" (l'attuale \"C\u00f3ras Iompair \u00c9ireann\") che serviva la linea ferroviaria Limerick\u2013Tralee.\nTecnica.\nSi tratta di una monorotaia tipo Lartigue, inventata dall'ingegnere francese Charles Lartigue, consistente in una struttura rialzata con sezione ad A, con un'unica rotaia centrale in cima, 3 piedi al di sopra del suolo. I vagoni sono costituiti da due cabine sistemate lateralmente al carrello centrale costituito da ruote verticali allineate; ruote orizzontali sotto i veicoli correvano invece su due rotaie di guida, senza alcuna funzione portante, sui lati della struttura della monorotaia per stabilizzare i veicoli. Si ritiene che Lartigue ebbe l'idea osservando i cammelli in Algeria, che portavano i carichi sistemati nelle gerle appese ai lati del dorso in modo da bilanciarne il peso.\nLa linea era dotata di piattaforme girevoli azionate manualmente, per invertire il senso di marcia della locomotiva.\nData l'evidente impossibilit\u00e0 di realizzare passaggi a livello a causa l'altezza della rotaia, le intersezioni con le strade erano realizzate mediante ponti levatoi o cavalcavia.\nLa locomotiva originaria.\nLa motrice era una particolare \"locotender\" 0-3-0 progettata dall'ingegnere svizzero Anatole Mallet (1837 \u2013 1919) e costruita in 3 esemplari dalla societ\u00e0 inglese \"\"The Hudson Engine Co. LTD\", che li consegn\u00f2 il 10 ottobre 1887. Essendo divisa in due longitudinalmente dalla rotaia, essa aveva l'intero sistema di generazione del vapore sdoppiato e ripartito in modo simmetrico sui due lati per bilanciare il peso: quindi due caldaie con relativi bruciatori e comignoli. Allo stesso modo anche le cabine erano due, una occupata dal macchinista ed una dal fuochista.\nAl centro, sull'asse longitudinale, si trovavano tre ruote in linea da 24 pollici di diametro che appoggiavano sulla rotaia centrale ed avevano funzione motrice.\nI vagoni.\nLe vetture per il trasporto dei passeggeri erano costituite da due cabine in legno poste lateralmente al carrello centrale. Furono costruite da \"Falcon Engine &amp; Carworks LTD\" di Loughborough, in Inghilterra.\nLa locomotiva attuale.\nSi tratta di una accurata replica delle originali locomotive \"Hudson\", andate perdute, realizzata dalla Alan Keef LTD. Pur mantenendo l'aspetto originale, si tratta per\u00f2 di un locomotore dotato di motore Diesel Perkins in luogo di quello a vapore. Le caldaie ed i comignoli hanno perci\u00f2 una funzione puramente estetica. Anche i vagoni (due carrozze di terza classe) sono stati riprodotti dallo stesso costruttore attingendo sia alla scarsa documentazione sopravvissuta, sia alle testimonianze di coloro che si ricordavano di aver viaggiato sulla monorotaia originale."}
{"id": "2734343", "revid": "767487", "url": "https://it.wikipedia.org/wiki?curid=2734343", "title": "Franz Adam", "text": "Figlio di Albrecht Adam e fratello dei pittori Benno ed Eugen.\nAllievo e collaboratore del padre, fu come lui specialista in pittura di battaglie e cavalli. I suoi quadri ritraggono vicende e momenti delle guerre europee del diciannovesimo secolo, come le tele con episodi tratti dalla guerra franco-prussiana."}
{"id": "2734347", "revid": "144796", "url": "https://it.wikipedia.org/wiki?curid=2734347", "title": "Joseph Dominikus Franz Kilian von Lamberg", "text": ""}
{"id": "2734350", "revid": "339392", "url": "https://it.wikipedia.org/wiki?curid=2734350", "title": "Thomas Johann von Thun und Hohenstein", "text": ""}
{"id": "2734358", "revid": "24443", "url": "https://it.wikipedia.org/wiki?curid=2734358", "title": "Monti Marsicani", "text": "I Monti Marsicani sono il sesto gruppo montuoso pi\u00f9 elevato dell'Appennino continentale , appartenente all'Appennino abruzzese, culminante nel Monte Greco (2.283 ), localizzati nel centro Italia, nel basso Abruzzo, al confine col Lazio ad ovest e il Molise a sud, ricadendo in buona parte nella zona dell'Alto Sangro e in misura minore nella parte meridionale della Marsica, in provincia dell'Aquila e marginalmente nelle province di Frosinone e Isernia: sono delimitati a nord dall'alveo del Fucino (Vallelonga), a est dalla valle del Gizio e dall'altopiano delle Cinquemiglia nella zona degli altipiani maggiori d'Abruzzo che li separano ad est dal massiccio della Maiella, a sud dalle valli del Sangro e del Volturno, a nord-ovest e ovest dalle valli del Liri (Valle Roveto), del Melfa (Val di Comino).\nDescrizione.\nSi tratta di un insieme di montagne dall'orografia aspra e molto articolata, caratterizzate da un ambiente naturale selvaggio e ben preservato, con estese foreste di faggio ed emergenze faunistiche quali l'orso marsicano, il lupo appenninico ed il camoscio d'Abruzzo. Questa situazione \u00e8 dovuta soprattutto all'ormai quasi secolare presenza del parco nazionale d'Abruzzo, Lazio e Molise, che, tra parco propriamente detto e area di protezione esterna, protegge la quasi totalit\u00e0 di questo gruppo montuoso. Interessano principalmente i territori dei comuni di Pescasseroli, Scanno, Opi, Roccaraso, Rocca Pia, Rivisondoli, Civitella Alfedena, Villetta Barrea, Barrea, Alfedena, Castel di Sangro, San Donato Val di Comino, Picinisco e Pizzone.\nOrografia.\nSono costituiti da numerosi sottogruppi (13 in tutto), che superano i 2000 metri di quota in oltre 50 vette, e precisamente:\nGeologia.\nSono spesso caratterizzati da un aspetto alpestre e roccioso, raro nell'Appennino, e questo sia per l'esteso modellamento glaciale risalente al Pleistocene, sia per la loro natura geologica prevalentemente calcareo-dolomitica. La costituzione geologica \u00e8 quella \u201cdi piattaforma\u201d, tipica della porzione di Appennino Centrale posta a levante della linea tettonica \u201cAnzio-Ancona\u201d: si tratta di sedimentazioni avvenute nel Mesozoico in un ambiente di mare tropicale poco profondo, di piattaforma \u201csottile\u201d o di \u201cscogliera\u201d. Ne sono derivati affioramenti caratterizzati dalla cosiddetta successione \u201cLaziale-Abruzzese\u201d, con maggior sviluppo delle dolomie basali seguite da sedimentazioni pressoch\u00e9 esclusivamente calcaree. In tutto il comprensorio sono presenti estese tracce del glacialismo pleistocenico (circhi glaciali, morene ed anche un lago morenico, il lago Pantaniello) e fenomenologie carsiche (doline, grotte, campi solcati).\nIdrografia.\nSeparati da un gran numero di valli sono solcati da fiumi e torrenti tributari del Tirreno (Melfa, Liri, Volturno), dell'Adriatico (Sangro, Gizio, Sagittario) e dell'alveo del Fucino (Giovenco, Rosa). I laghi principali sono il lago di Barrea (artificiale) ed il lago di Scanno (naturale). Altri laghi minori sono il lago di Villalago, il lago della Montagna Spaccata, il lago di Castel San Vincenzo, il lago Vivo ed il lago Pantaniello.\nAmbiente.\nFlora.\nLa flora \u00e8 soprattutto di carattere mediterraneo-montano, bench\u00e9 di essa facciano parte molte specie di origine settentrionale (\u201crelitti glaciali\u201d) ed orientale (\u201cbalcanico-illiriche\u201d). In generale, il bosco \u00e8 costituito essenzialmente da latifoglie decidue (roverella e cerro) fino ai 1000-1100 metri di quota; al di sopra di tale limite domina il faggio, che ovunque si spinge fino al limite superiore del bosco (1700-1800 metri). Sono presenti anche conifere: il pino nero vegeta soprattutto in una fascia di vegetazione interposta tra la faggeta e il querceto, di solito si tratta di rimboschimenti ma esiste anche un nucleo autoctono di una sottospecie ben caratterizzata (il pino nero di Villetta Barrea) presso l'abitato di Villetta Barrea, in Camosciara e in val Fondillo. \nIl pino mugo vegeta sui Monti della Meta e nella Camosciara ad una quota immediatamente superiore al limite della faggeta. Sono presenti anche altre conifere quali l'abete rosso, l'abete bianco e il larice, essenzialmente frutto di rimboschimenti, anche se in passato crescevano spontaneamente su queste montagne. Un nucleo relitto di betulla cresce in una localit\u00e0 presso il lago Vivo, nel comune di Barrea. Al di sopra del limite del bosco sono presenti praterie di altitudine con ginepro nano, pino mugo e numerose specie di piante erbacee, tra cui ricordiamo la stella alpina dell'Appennino, la viola della Majella, l'anemone alpino. L'iris marsica (o giaggiolo della Marsica) e la scarpetta di venere crescono nelle faggete.\nFauna.\nLa preziosa fauna, preservata nei secoli dall'aspra orografia dei Monti Marsicani, \u00e8 stata all'origine della creazione del Parco nazionale d'Abruzzo, Lazio e Molise. L'orso bruno marsicano, che conta all'incirca 50 individui all'interno dell'area del parco, il lupo appenninico ed il camoscio d'Abruzzo sono le specie pi\u00f9 importanti, ma sono presenti anche cervi, caprioli, volpi, cinghiali e numerose specie di uccelli, tra cui spicca l'aquila reale. Sono stati segnalati degli avvistamenti di lince, ma non \u00e8 chiaro se la specie sia stata oggetto di reintroduzioni recenti o se sia un relitto delle popolazioni che nei secoli passati vivevano su queste montagne."}
{"id": "2734368", "revid": "336009", "url": "https://it.wikipedia.org/wiki?curid=2734368", "title": "Multipoint", "text": ""}
{"id": "2734369", "revid": "986213", "url": "https://it.wikipedia.org/wiki?curid=2734369", "title": "Raymund Ferdinand von Rabatta", "text": "Biografia.\nRaymund Ferdinand von Rabatta era figlio del nobile conte Rabatta, ciambellano imperiale e capo della polizia.\nAvviato alla carriera ecclesiastica, nel 1688 entr\u00f2 a far parte del capitolo della cattedrale di Passavia. Nel 1693 ricevette il suddiaconato e solo il 5 giugno 1700 prese gli ordini sacri.\nDal 1705 al 1708 fu parroco presso Hartkirchen. Il 18 gennaio 1713 venne prescelto dal capitolo di Passavia per assurgere alla carica di vescovo e successivamente, il 18 settembre di quello stesso anno, gli pervenne la conferma papale alla nomina. Tra le prime riforme da lui attuate, non va dimenticata la costruzione di un ospedale che egli costru\u00ec a proprie spese a partire dal 1714, non gravando cos\u00ec sulle casse della diocesi gi\u00e0 molto malridotte all'epoca.\nA differenza dei suoi predecessori, egli si concentr\u00f2 sull'attivit\u00e0 pastorale, sostenendo la missione popolare e la formazione sacerdotale. Egli port\u00f2 avanti anche il popolamento della bassa foresta bavarese fondando la parrocchia di Breitenberg. Durante la propria reggenza fece anche costruire il nuovo palazzo vescovile di Passavia.\nAlla sua morte, avvenuta il 25 ottobre 1722, venne sepolto nella cripta della cattedrale di Passavia.\nGenealogia episcopale.\nLa genealogia episcopale \u00e8:"}
{"id": "2734382", "revid": "767487", "url": "https://it.wikipedia.org/wiki?curid=2734382", "title": "Christmas Time (Don't Let the Bells End)", "text": "Christmas Time (Don't Let the Bells End) \u00e8 un singolo pubblicato nel dicembre del 2003 dal gruppo musicale inglese The Darkness. La canzone \u00e8 una sorta di parodia delle canzoni di Natale, contiene riferimenti a campane e Babbo Natale accompagnati dal tipico canto in falsetto di Justin Hawkins.\nIl video.\nNel video musicale sono protagonisti i membri del gruppo che scartano dei regali di Natale, Justin invece pensa alla sua ragazza (interpretata dalla sua ragazza di allora e manager della band) mentre guarda il fuoco nel camino o le palle di Natale appese all'albero. Poi Justin va alla porta dove trova un coro di ragazzini che cantano e li invita ad entrare. Daniel Hawkins regala al fratello delle chiavi, Justin corre fuori e trova un'auto: dentro c'\u00e8 la sua ragazza, i due poi si baciano.\nChart.\nLe posizioni pi\u00f9 alte raggiunte nelle classifiche dei singoli di alcuni paesi:"}
{"id": "2734384", "revid": "2110845", "url": "https://it.wikipedia.org/wiki?curid=2734384", "title": "Sauro Taiti", "text": "Carriera.\nAla, ha giocato con Forte dei Marmi, Pistoiese, Bologna, Lucchese, e Carrarese, giocando varie stagioni in Serie A."}
{"id": "2734385", "revid": "1573940", "url": "https://it.wikipedia.org/wiki?curid=2734385", "title": "Bothrops", "text": "Bothrops \u00e8 un genere di serpenti crotalini appartenente alla famiglia dei viperidi, originario del Centro e del Sud America. Il nome generico deriva dalle parole greche \"bothros\" e \"ops\", che significano rispettivamente fossa e occhio o faccia, una chiara allusione ai recettori termici localizzati sul naso dell'animale. Gli individui appartenenti a questo genere sono responsabili della maggior parte delle morti dovute a morsi di serpente nelle zone in cui sono presenti.\nDal loro soprannome \"Ferri di lancia\" prende anche titolo l'omonimo romanzo di Rex Stout con protagonista Nero Wolfe.\nDescrizione.\nQuesti serpenti sono lunghi tra i 50\u201370\u00a0cm ed i 200\u00a0cm. Molti sono caratterizzati dalla presenza di un acuto canthus rostralis.\nLa disposizione delle squame sulla sommit\u00e0 della testa \u00e8 estremamente variabile. Il numero di quelle sovraoculari varia da 3 a 14, mentre normalmente ce ne sono 7-8 sopralabiali e 9-11 sottolabiali. Ci sono da 21 a 29 squame dorsali, da 139 a 240 ventrali e da 30 a 86 subcaudali, che sono generalmente divise.\nDistribuzione e habitat.\nSono diffuse dal Messico centro-orientale (Tamaulipas) all'Argentina. Alcune specie sono presenti nelle isole di Saint Lucia e Martinica nelle Piccole Antille, oltre che sull'isola di Queimada Grande al largo delle coste del Brasile.\nBiologia.\nLa maggior parte delle specie sono notturne, tranne alcune che ad elevate altitudini sono attive anche di giorno. Possono essere viste durante giornate nuvolose o periodi piovosi. La maggior parte delle vipere \"Bothrops\" sono terrestri, anche se tutte sono in grado di arrampicarsi.\nVeleno.\nGli appartenenti a questo genere sono responsabili della maggior parte delle morti in Centro e in Sud America pi\u00f9 di qualsiasi altro gruppo. Le specie pi\u00f9 pericolose sono \"B. asper\" e \"B. atrox\". Senza trattamenti sanitari il tasso di mortalit\u00e0 \u00e8 circa del 7% altrimenti oscilla tra lo 0.5 ed il 3%.\nI tipici sintomi di avvelenamento da \"Bothrops\" includono dolore immediato, capogiri, nausea, vomito, aumento della sudorazione, cefalea, sanguinamento della zona in cui \u00e8 avvenuto il morso, necrosi, sanguinamento da naso e gengive, ecchimosi, eritemi, ipotensione, tachicardia, ematemesi, melena, ematuria, emorragie intracerebrali, insufficienza renale e necrosi corticale bilaterale. Normalmente si pu\u00f2 presentare un impallidimento del tessuto nella zona colpita che pu\u00f2 estendersi al torso o all'estremit\u00e0 dell'arto.\nIn generale la morte deriva da ipovolemia, insufficienza renale e emorragia intracranica. Le complicazioni comuni includono necrosi e insufficienza renale dovuta a shock ipovolemico.\nTassonomia.\nIl genere comprende le seguenti specie:"}
{"id": "2734387", "revid": "144796", "url": "https://it.wikipedia.org/wiki?curid=2734387", "title": "Johann Philipp von Lamberg", "text": "Biografia.\nJohann Philipp von Lamberg nacque a Vienna il 25 maggio 1652 e venne battezzato il giorno seguente. Era zio del cardinale Joseph Dominik von Lamberg.\nCompiuti i propri studi a Vienna e Passavia, si rec\u00f2 a studiare a siena ove consegu\u00ec il dottorato \"in utroque iure\" (diritto canonico e civile) il 14 agosto 1673.\nPrese parte personalmente alla guerra contro i Turchi e fu ambasciatore austriaco in diversi paesi tra cui in Polonia. Ricevuta la tonsura ecclesiastica e gli ordini minori il 29 gennaio 1668, ottenne il suddiaconato il 13 settembre 1684 ed infine il diaconato. Divenne canonico delle cattedrali di Passavia, Salisburgo e Olomouc. Venne nominato Consigliere imperiale.\nEletto vescovo di Passavia dal suo stesso capitolo il 25 maggio 1689, gli venne concesso di accedere alla carica pur non avendo ancora ricevuto il diaconato con una dispensa pontificia dell'11 gennaio 1690. Nel contempo, per la sua consacrazione a vescovo, gli venne garantita la dispensa ad essere nominato alla sede episcopale da un vescovo e da due abati operanti insieme dal momento che il 14 gennaio 1690 non vi erano disponibilit\u00e0 di vescovi nella zona che non fossero impegnati in altre questioni religiose o territoriali. Nominato commissario regio a Ratisbona, fu ministro plenipotenziario imperiale alla Dieta di Ratisbona.\nCreato cardinale presbitero nel concistoro del 21 giugno 1700, partecip\u00f2 al conclave che sul finire di quello stesso anno elesse a pontefice Clemente XI. Il 3 gennaio 1701 ricevette la porpora cardinalizia ed il titolo di San Silvestro in Capite. Quindi egli ricevette dalla Santa Sede l'incarico di recarsi in visita dai diversi principi italiani nella ricerca di armate contro la Francia nella Guerra di successione spagnola. Divenne consigliere degli imperatori Leopoldo I, Giuseppe I e Carlo VI.\nNella sua corte di Passavia ebbe come Kapellmeister Georg Muffat e Benedikt Anton Aufschnaiter.\nMor\u00ec il 21 ottobre 1712 nell'abbazia di Sankt Emmeram di Ratisbona. La sua salma, trasportata a Passavia, venne esposta pubblicamente nella cattedrale cittadina per poi venire sepolta nella cappella che egli stesso aveva fatto erigere nel chiostro della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2734388", "revid": "144796", "url": "https://it.wikipedia.org/wiki?curid=2734388", "title": "Johannes Philipp von Lamberg", "text": ""}
{"id": "2734390", "revid": "144796", "url": "https://it.wikipedia.org/wiki?curid=2734390", "title": "Joseph Dominik von Lamberg", "text": ""}
{"id": "2734394", "revid": "709565", "url": "https://it.wikipedia.org/wiki?curid=2734394", "title": "Badger Badger Badger", "text": "Badger Badger Badger, The Badger Song o Badgers (in italiano, rispettivamente, \"Tasso Tasso Tasso\", \"La canzone del tasso\" o \"Tassi\") \u00e8 un'animazione flash ideata da Jonti Picking.\nDescrizione.\nIl cartone, uscito il 2 settembre 2003, vede protagonisti una serie di tassi che praticano la callistenia sulle note di una musica elettronica e di una voce che ripete ossessivamente la parola \"badger\", interrompendosi ciclicamente per dire \"mushroom\" (ed in quel mentre appare un'amanita muscaria) e \"a snake\" (ed appare un serpente nel deserto). Il video e la musica si ripetono in loop.\nIl successo fu tale da rendere \"Badger Badger Badger\" un vero fenomeno di Internet, tale da portare il suo autore all'attenzione di MTV Europe, che gli commission\u00f2 il cartone animato \"Weebl and Bob\". E sempre grazie al successo del video, il sito di Picking \"Weebl's Stuff\", dove vengono pubblicate le sue animazioni, si \u00e8 aggiudicato il titolo di miglior sito del 2004 per i frequentatori della versione britannica del sito Yahoo!.\nSecondo PC World, \"Badger Badger Badger\" \u00e8 stato uno dei cinque migliori fenomeni di Internet di tutti i tempi.\nNumerosi sono stati i seguiti e le citazioni del video originario: una versione di Halloween fu pubblicata da Picking gi\u00e0 nel 2003, ma esistono anche \u2013 tra le altre versioni ufficiali \u2013 una versione natalizia, una che ha per protagonisti i pupazzi ispirati dal successo, una calcistica.\nI tassi hanno fatto la loro comparsa anche in parodie di trailer di film come \"Snakes on a Plane\" o \"Transformers\".\nIl meme si \u00e8 poi diffuso, generando altre imitazioni e citazioni: tra queste, \"Harry Potter\" e un trailer de \"Le due torri\".\nIl brano.\nNel 2013, \u00e8 stato pubblicato un mash-up del refrain e di \"Flash\" dei Queen, realizzato da Jonti Picking e Brian May: \"Save The Badger Badger Badger\". Il brano \u00e8 entrato nella Top40 di iTunes nel Regno Unito."}
{"id": "2734397", "revid": "110157", "url": "https://it.wikipedia.org/wiki?curid=2734397", "title": "Mus\u00e9e des Beaux-Arts (Tours)", "text": "Il Mus\u00e9e des Beaux-Arts (\"Museo di Belle Arti\") di Tours si trova nell'antico palazzo vescovile della citt\u00e0, classificato monumento storico e situato in centro, nei pressi della cattedrale. Vi si trova esposta una delle collezioni d'arte pi\u00f9 ricche e importanti di Francia, fuori da Parigi.\nNel cortile del museo si trova un grandioso cedro del Libano e un curioso elefante impagliato, morto durante una parata del circo Barnum and Bailey nelle strade di Tours, il 10 giugno 1902. L'accesso al parco e al cortile sono gratuiti.\nCollezioni.\nIl museo \u00e8 rinomato soprattutto per la collezione di pittura, in cui spiccano alcuni capolavori come l\"'Orazione nell'orto\" e la \"Resurrezione\" di Andrea Mantegna, provenienti dalla predella della \"Pala di San Zeno\" (1457-1459) incamerati a seguito delle spoliazioni napoleoniche della Repubblica di Venezia.\nTra i primitivi italiani figurano anche opere di Antonio Vivarini, Giovanni di Paolo, Lippo d'Andrea e Lorenzo Veneziano. Tra i pittori italiani del '600, Mattia Preti.\nTra i pittori francesi, fino al XIX secolo, spiccano opere di Claude Vignon, Philippe de Champaigne, Jacques Blanchard, No\u00ebl Coypel, Eustache Le Sueur, Jean Jouvenet, Charles de La Fosse, Hyacinthe Rigaud, Nicolas de Largilli\u00e8re, \u00c9lisabeth Sonrel, Jean-Marc Nattier, Fran\u00e7ois Boucher, Charles-Andr\u00e9 van Loo, Nicolas Lancret, Jean-Baptiste Perronneau, Joseph Vernet, Hubert Robert, Ingres, Th\u00e9odore Chass\u00e9riau, Eug\u00e8ne Delacroix, Edgar Degas et Claude Monet.\nTra i fiamminghi e gli olandesi sono presenti Rubens, Rembrandt, Gerard ter Borch, Bartholomeus Van der Helst, David Teniers il Giovane, Jan van Goyen."}
{"id": "2734403", "revid": "287204", "url": "https://it.wikipedia.org/wiki?curid=2734403", "title": "Come Down Jesus", "text": "Come Down Jesus \u00e8 una canzone scritta da Jos\u00e9 Feliciano e dalla ex moglie Janna Marlyn Feliciano ed interpretata da Jos\u00e9 Feliciano, uscita nel mercato internazionale a ottobre 1971 all'indomani del grande successo di Che Sar\u00e0 che lo stesso Jose aveva stra-venduto in svariati paesi in tutto il mondo cantandola in 3 lingue tra cui la versione italiana presentata al Festival di Sanremo 1971.\nCome Down Jesus fu per\u00f2 il primo singolo di una nuova e non sempre fortunata successiva era della carriera di Jose Feliciano che abbandonando il suo produttore Rick Jarrard e la collaudata formula di successo negli anni precedenti, cio\u00e8 di essere uno dei pi\u00f9 affermati interpreti al mondo di personali cover di famosi brani scritti da altre band, e dopo aver modificato il suo contratto con la Rca Victor diventando proprietario delle sue canzoni, tenta la strada come auto-produttore dei suoi dischi e, in questa canzone come in quasi tutte le canzoni del coevo album che la contiene \"That The Spirit Needs\", anche l'autore. \nA questa nuova formula si aggiunge anche un netto cambio di sonorit\u00e0, ora pi\u00f9 lontane dagli arrangiamenti classico orchestrali precedenti e pi\u00f9 vicini ad un rock progressivo sulla scia dei nuovi successi di Elton John o James Taylor. \nLa canzone ha poi un inaspettato testo di protesta sui problemi di povert\u00e0, fame e sprechi del pianeta tanto da supplicare, come dice la canzone, \"la richiesta a Ges\u00f9 di scendere sulla terra (Come Down Jesus) a vedere le cose fatte dal cancro-uomo creato dalle sue mani a cui lui non creder\u00e0\"\nNonostante la scia del successo precedente che aveva catapultato Jose alla ribalta in tutto il 1971, di suoni pi\u00f9 moderni e ritmo, di valide recensioni di Billboard e altre riviste, nonch\u00e9 una nuova vitalit\u00e0 avvertibile in tutta la canzone e album, questa canzone fallisce le classifiche tanto in Usa (dove solo l'album toccher\u00e0 il 136\u00ba posto nella Top200) che in Europa occidentale; curiosamente diverr\u00e0 un buon successo dietro l'allora \"cortina di ferro\", specialmente nella ex-Jugoslavia (dove pochi mesi prima gi\u00e0 Che Sar\u00e0 aveva spopolato), in Spagna con l'album nella Top20 e soprattutto in Svezia dove per qualche anno ancora Jose sar\u00e0 uno degli artisti internazionali pi\u00f9 seguiti tanto da portare, tra gli altri, anche il singolo \"Come Down Jesus\" al nr. 9 in classifica il 16/1/1972"}
{"id": "2734409", "revid": "223320", "url": "https://it.wikipedia.org/wiki?curid=2734409", "title": "Cattedrale di Saint-Gatien", "text": ""}
{"id": "2734410", "revid": "767487", "url": "https://it.wikipedia.org/wiki?curid=2734410", "title": "The Young Veins", "text": "I The Young Veins sono una band indie rock provenienti da Las Vegas, Nevada. I suoi componenti sono due ex membri dei Panic! at the Disco: Ryan Ross e Jon Walker che nel luglio del 2009 hanno deciso di abbandonare la loro band iniziale per proseguire con un progetto pi\u00f9 vicino ai loro gusti musicali. Gli altri membri della band sono: il bassista Andy Soukal, il batterista Nick Murray e il tastierista Nick White.\nIl primo singolo lanciato dalla band \u00e8 stato Change al quale hanno seguito altri due singoli e poi l'album Take a Vacation, distribuito l'8 giugno 2010.\nLe tonalit\u00e0 musicali della band sono decisamente diverse da quelle del primo album con i Panic! at the Disco, A Fever You Can't Sweat Out, mentre invece si avvicinano molto al secondo album dei PATD, Pretty. Odd. e sono motivi che ricordano le canzoni dei Beatles.\nIl 10 dicembre 2010, il chitarrista Jon Walker ha annunciato via Twitter che la band \u00e8 attualmente in pausa: \"Gli Young Veins sono in pausa e resteranno cos\u00ec per il momento. Grazie per aver comprato l'album e per essere venuti ai concerti.\"."}
{"id": "2734411", "revid": "287204", "url": "https://it.wikipedia.org/wiki?curid=2734411", "title": "Museo Casa degli artisti e uomini illustri di Palena", "text": ""}
{"id": "2734413", "revid": "84604", "url": "https://it.wikipedia.org/wiki?curid=2734413", "title": "Raccolta &quot;O. Recchione&quot;", "text": ""}
{"id": "2734414", "revid": "122488973", "url": "https://it.wikipedia.org/wiki?curid=2734414", "title": "Rasht", "text": "Rasht (; gilaki Resht) \u00e8 il capoluogo della regione di Gilan e la pi\u00f9 grande citt\u00e0 iraniana vicina al mar Caspio. \u00c8 inoltre il maggior centro di traffici commerciali tra il Caucaso, la Russia e l'Iran attraverso il porto di Bandar-e-Anzali da cui dista 40\u00a0km.\nLa famosa Rose de Rescht \u00e8 stata rinvenuta in questa localit\u00e0, da cui prende il nome.\nLa localit\u00e0 ha assunto fama internazionale dopo essere stata designata come Citt\u00e0 Creativa della gastronomia dall'UNESCO nel 2015 the Iranproject"}
{"id": "2734415", "revid": "287204", "url": "https://it.wikipedia.org/wiki?curid=2734415", "title": "Effetto dromotropo positivo", "text": ""}
{"id": "2734416", "revid": "767487", "url": "https://it.wikipedia.org/wiki?curid=2734416", "title": "Alceo Lipizer", "text": "Carriera.\nHa disputato 4 campionati di Serie A a girone unico con le maglie di Juventus e , totalizzando complessivamente 50 presenze e 15 reti, delle quali 10 nella sola stagione 1949-1950, contribuendo all'ottimo sesto posto finale dei lariani. Con la Juventus ha inoltre disputato, con 4 presenze all'attivo, il transitorio campionato di Divisione Nazionale 1945-1946.\nHa inoltre collezionato 61 presenze e 15 reti in 3 campionati di Serie B nelle file di Fiumana e Como, conquistando, coi lombardi, con 12 reti all'attivo, il successo fra i cadetti nella stagione 1948-1949."}
{"id": "2734417", "revid": "729019", "url": "https://it.wikipedia.org/wiki?curid=2734417", "title": "Vought SB2U Vindicator", "text": "Il Vought SB2U Vindicator era un bombardiere in picchiata imbarcato, monomotore biposto e monoplano ad ala bassa, sviluppato dall'azienda aeronautica statunitense Vought negli anni trenta ed impiegato nelle aviazioni di marina di Stati Uniti d'America, Francia e Regno Unito durante la seconda guerra mondiale.\nStoria del progetto.\nIl progetto del Vindicator nacque (con la sigla di progetto V-156) nel corso del 1935 quando il Bureau of Aeronautics (BuAer), dipartimento della United States Navy deputato alla gestione del materiale e tecnologia della propria componente aerea, avanz\u00f2 alla Vought la richiesta per la costruzione di due prototipi, dalle differenti caratteristiche, allo scopo di valutare la costruzione di un nuovo velivolo da destinare a compiti di esplorazione e bombardamento (scout/bomber secondo la designazione all'epoca in vigore, da cui la sigla SB).\nI due velivoli si presentavano rispettivamente in configurazione monoplana (designazione XSB2U) e biplana (XSB3U); le prove comparative furono svolte nell'estate del 1936 e le risultanze furono favorevoli alla formula monoplana che pure tradiva la diretta discendenza rispetto al biplano Vought SBU (realizzato peraltro solo tre anni prima) ed il 26 ottobre del medesimo anno, la Vought ricevette un ordine per 54 velivoli di serie (designazione SB2U-1), dotati di motore Pratt &amp; Whitney R-1535, radiale a 14 cilindri raffreddato ad aria.\nLo sviluppo del Vindicator procedette con la versione SB2U-2 che recepiva modifiche di dettaglio e venne ordinata dall'US Navy in 58 esemplari.\nNel 1939 un esemplare della serie SB2U-2 venne modificato mediante la sostituzione del carrello d'atterraggio con galleggianti a scarponi; questo prototipo venne designato XSB2U-3 ma non ebbe alcun seguito produttivo.\nLa designazione SB2U-3 venne ripresa per identificare la terza versione di serie che differiva dalle precedenti per la blindatura dell'abitacolo, per la maggiore capacit\u00e0 dei serbatoi di carburante e per l'armamento difensivo di maggior calibro; l'ordine dell'US Navy per velivoli di questa versione ammont\u00f2 a 57 unit\u00e0. Da quest'ultima versione vennero derivati gli esemplari esportati in Francia e nel Regno Unito.\nTecnica.\nStruttura.\nIl Vindicator era un monoplano ad ala bassa dalla struttura completamente metallica con rivestimento in parte metallico ed in parte costituito da tela. Fu il primo aereo dell'US Navy ad ala bassa con il carrello retrattile; era dotato di estremit\u00e0 alari ripiegabili per lo stivaggio negli hangar delle portaerei e gancio d'arresto all'estremit\u00e0 posteriore della fusoliera.\nMotore.\nLa propulsione era affidata al motore Pratt &amp; Whitney R-1535, un 14 cilindri radiale a doppia stella raffreddato ad aria; impiegato nelle varianti R-1535-95 (SB2U-1 e SB2U-2) e R-1535-02 (SB2U-3, V-156 e V-156B-1) erogava, in entrambi i casi, la potenza di 825 hp.\nL'elica era di tipo bipala; sul velivolo venne installato un sistema di inversione del senso di rotazione allo scopo di ridurne la velocit\u00e0 durante gli attacchi in picchiata, ma il suo impiego operativo non \u00e8 certo e la riduzione della velocit\u00e0 sarebbe stata ottenuta mediante l'estrazione del carrello durante la fase d'attacco.\nArmamento.\nL'armamento difensivo era costituito da due mitragliatrici, una brandeggiabile disposta alla fine dell'abitacolo a disposizione del navigatore ed una fissa sistemata nella sezione centrale della semiala destra, sparante al di fuori del raggio dell'elica. Nelle prime due versioni le due armi erano di calibro 0.308 in (pari a 7,62 mm), mentre nella versione SB2U-3 vennero installate mitragliatrici da 0.50 in (12,7 mm).\nIl carico offensivo consisteva in una bomba (per un massimo di 1\u00a0000 lb) trasportata su una sorta di culla disposta sotto l'abitacolo che, mediante un movimento basculante, ne consentiva il rilascio al di fuori del disco dell'elica.\nImpiego operativo.\nConsegnati ai reparti dell'US Navy a partire dal 1937, i Vindicator divennero operativi presso reparti imbarcati sulle portaerei , , e . Gi\u00e0 nel 1940 per\u00f2, il velivolo era considerato obsoleto, in quanto troppo pesante rispetto alla potenza sviluppata dal motore.\nI primi velivoli a vedere il combattimento furono i V-156 dell'A\u00e9ronautique navale che non ritenne di assegnarli ai reparti operativi sulla propria portaerei \"B\u00e9arn\", ma li destin\u00f2 a reparti operanti da basi a terra. Impiegati prevalentemente contro l'invasore tedesco (anche se non mancarono operazioni sul fronte italiano) subirono numerosi abbattimenti. Gli esemplari rimanenti, di cui alcuni caduti in mano tedesca, non furono rimessi in servizio.\nIl secondo lotto di velivoli ordinati dalla Francia venne dirottato verso il Regno Unito a seguito della resa francese; il governo britannico li assegn\u00f2 alla \"Fleet Air Arm\" che assegn\u00f2 loro il nome di \"Chesapeake\" (nome della Baia di Chesapeake, al largo della quale si svolse una battaglia decisiva nella guerra d'indipendenza americana). Scherzosamente ribattezzati \"Cheesecake\" dagli equipaggi, 14 velivoli vennero assegnati alla portaerei di scorta . I \"Chesapeake\", gi\u00e0 nel novembre del 1941, vennero sostituiti nei reparti di prima linea dai Fairey Swordfish e destinati a ruoli di addestramento e traino bersagli.\nIl Vindicator venne inoltre impiegato in combattimento dai reparti aerei della US Navy, nel contesto della Guerra del Pacifico; mentre alcuni esemplari risultarono distrutti al termine dell'attacco di Pearl Harbor, altri arrivarono a partecipare alla battaglia delle Midway prima di essere relegati a compiti di seconda linea e destinati, anche in questo caso, a compiti di addestramento.\nA testimonianza della raggiunta obsolescenza, durante le ultime missioni di combattimento i Vindicators furono scherzosamente ribattezzati dagli equipaggi (spesso gi\u00e0 abituati all'impiego di macchine pi\u00f9 moderne) come \"Vibrators\" (vibratori) o \"Wind indicators\" (indicatori di vento)."}
{"id": "2734418", "revid": "1373059", "url": "https://it.wikipedia.org/wiki?curid=2734418", "title": "Association Sportive Beauvais Oise", "text": "L'Association Sportive Beauvais Oise \u00e8 un'associazione calcistica francese della citt\u00e0 di Beauvais fondata nel 1945. \nAttualmente gioca nel Championnat de France amateur."}
{"id": "2734419", "revid": "111740533", "url": "https://it.wikipedia.org/wiki?curid=2734419", "title": "Corale Pisana", "text": "La Corale Pisana \u00e8 una societ\u00e0 dedicata alla promozione della cultura musicale, in particolare corale, con sede a Pisa.\nStoria.\nNella citt\u00e0 alfea una prima scuola corale era nata nel 1855 e da questa sorse la societ\u00e0 \"Vincenzo Galilei\", che ebbe allievi celebri come i baritoni Emilio Barbieri, Lelio Casini e Oreste Benedetti, o il basso Gaetano Monti. I cantori della societ\u00e0 parteciparono alle varie stagioni dei teatri cittadini, quello dei Ravvivati e poi quello Nuovo, dal 1904 dedicato a Giuseppe Verdi.\nLa societ\u00e0 \"Corale Pisana\" venne costituita nel 1910 ed ebbe come padrini personaggi illustri del panorama musicale, quali Pietro Mascagni e Giacomo Puccini. Il primo presidente fu il cavalier Umberto Ascani e molti famosi maestri si susseguirono alla sua direzione, tra cui Bruno Pizzi che nel 1959, in occasione del cinquantenario dalla fondazione, port\u00f2 la societ\u00e0 alla vittoria del prestigioso Concorso Polifonico Internazionale di Llangollen in Galles.\nNegli anni novanta la societ\u00e0 ha contribuito all'organizzazione di molti eventi musicali in Pisa e provincia, con la collaborazione di artisti di spicco del panorama non solo lirico, tra cui Andrea Bocelli, Sarah Brightman, Zucchero Fornaciari, Cecilia Gasdia e Manuela Custer. \u00c8 stata pure ospite di manifestazioni internazionali, come il 4\u00ba Festival di Musica Sacra del Principato di Monaco.\nDal 2003, in occasione dei cinquant'anni dalla morte del grande baritono pisano Titta Ruffo, sotto la direzione artistica del Maestro Gianpaolo Mazzoli, la Societ\u00e0 Corale Pisana ha organizzato il \"Concorso Citt\u00e0 di Pisa \u2013 Omaggio a Titta Ruffo\" per cantanti lirici, che ha registrato notevoli frequenze da parte di artisti di ogni parte del mondo.\nNegli ultimi anni ha intensificato i rapporti di collaborazione con gli enti delle zone limitrofe, come la Fondazione Festival Pucciniano e il Teatro Guglielmi di Massa. Nel 2010 ha festeggiato il suo primo secolo di vita."}
{"id": "2734422", "revid": "453768", "url": "https://it.wikipedia.org/wiki?curid=2734422", "title": "Mala vita (opera)", "text": "Mala vita, opera in tre atti su libretto di Nicola Daspuro, \u00e8 stata la prima opera lirica composta da Umberto Giordano, che fu valutata positivamente dall'Editore Sonzogno, con il quale il compositore stipul\u00f2 il suo primo contratto.\nStoria.\nLa prima rappresentazione avvenne a Roma al Teatro Argentina il 21 febbraio 1892. Rappresentata in molte citt\u00e0 italiane e particolarmente a Roma, Venezia e Bologna, venne poi data a Vienna, dove riscosse un grande successo. L'opera, in tre atti, risente dello stile di Pietro Mascagni. La prima rappresentazione a Napoli, per\u00f2, fu un fiasco; ci\u00f2 spinse Giordano e il librettista a rielaborarla corposamente, modificandone i personaggi. L'opera riveduta and\u00f2 in scena nel 1897 col titolo \"Il voto\".\nTrama.\nNell'anno 1810, a Napoli poco prima delle feste di Piedigrotta.\nAtto I:\nIl tintore Vito, amante di Amalia, donna sposata (con Annetiello), \u00e8 tisico. Per la paura di morire fa voto al Crocifisso di sposare la prima prostituta che incontrer\u00e0 per redimerla. Dinanzi alla fontana incontra la prostituta Cristina, che gli aveva gettato una rosa dalla finestra del postribolo dove vive. Le propone di sposarlo. Ella accetta, ma Amalia non \u00e8 disposta a perdere l'amante.\nAtto II:\nAll'abitazione di Amalia entra Cristina. Amalia le implora di rompere il rapporto con Vito, senza il quale non sa pi\u00f9 vivere. Quando Cristina la rifiuta, spiegandole che Vito rappresenta la sua unica speranza per la salvezza, Amalia la minaccia. Cristina esce e poi Vito entra. In un duetto, Amalia seduce Vito, e si baciano mentre Cristina guarda da fuori.\nAtto III:\nCominciano le feste di Piedigrotta con una canzone corale (\"Ce sta, ce sta un mutto ca dice accuss\u00ec:\", attribuita nel libretto allo stesso Salvatore Di Giacomo). Cristina, disperata, tenta di convincere Vito a mantenere la propria parola e sposarla. Egli risponde che non pu\u00f2 resistere ad Amalia, e la lascia. Cristina prega il Signore, rendendosi conto che dovr\u00e0 tornare al postribolo mentre fuori si cantano le canzoni per feste di Piedigrotta."}
{"id": "2734423", "revid": "1305772", "url": "https://it.wikipedia.org/wiki?curid=2734423", "title": "Effetto dromotropo", "text": "Con effetto dromotropo si indica una modifica della velocit\u00e0 di conduzione dell'impulso elettrico del cuore a livello della muscolatura sia atriale che ventricolare che, soprattutto, a livello del nodo atrioventricolare (\"dromos\" dal greco \"velocit\u00e0\").\nEffetto dromotropo positivo.\nL'effetto dromotropo positivo \u00e8 dovuto all'azione di fibre noradrenergiche originate dal sistema ortosimpatico che aumentano la velocit\u00e0 di conduzione dell'impulso grazie a un intervento su canali per il calcio responsabili del potenziale d'azione. Questi, in seguito a fosforilazione, sono resi pi\u00f9 efficienti e consentono un flusso entrante di ioni molto pi\u00f9 elevato.\nEffetto dromotropo negativo.\nL'effetto dromotropo negativo, dovuto all'azione di fibre colinergiche del sistema parasimpatico, esplica un'azione opposta a causa della defosforilazione dei canali per il calcio che quindi renderanno pi\u00f9 lenta la genesi del potenziale d'azione nella cellula."}
{"id": "2734425", "revid": "729019", "url": "https://it.wikipedia.org/wiki?curid=2734425", "title": "Johannes Blaskowitz", "text": "Blaskowitz \u00e8 ricordato soprattutto per i rapporti da lui inviati all'Alto Comando della Wehrmacht, in cui denunciava le atrocit\u00e0 commesse dalle \"Einsatzgruppen\" e dalle SS a danni di civili ed ebrei in Polonia.\nBiografia.\nJohannes Albrecht Blaskowitz nacque a Paterswalde (Prussia Orientale) il 10 luglio 1883. Partecip\u00f2 alla prima guerra mondiale come capitano e nella Repubblica di Weimar divenne ufficiale della Reichswehr. Nel 1936 venne nominato Generale di Fanteria della Wehrmacht. Ebbe ruoli di comando durante la seconda guerra mondiale, e mor\u00ec a Norimberga il 5 febbraio 1948.\nI comandi in Polonia ed i rapporti inviati all\"'OKW\" (1939-1940).\nAl comando della 8\u00aa Armata durante l'invasione della Polonia, Blaskowitz si distingue nella battaglia della Bzura e viene decorato con la Croce di Cavaliere (lui e Von Kluge sono stati i primi militari a riceverla). Al termine della campagna di Polonia, Blaskowitz viene promosso \"Generaloberst\" (Colonnello Generale) e nominato \"Oberbefehlshaber Ost\" (Comandante Militare del fronte Est).\nIn questa veste, tra la fine di settembre 1939 e inizio maggio 1940, Blaskowitz invia all'Alto Comando della Wehrmacht una serie di rapporti sulle atrocit\u00e0 commesse dalle \"SS\" e dai gruppi di sterminio \"Einsatzgruppen\". I rapporti sono molto espliciti: Blaskowitz condanna il comportamento delle \"SS\" e lo definisce indegno della dignit\u00e0 del soldato e dichiara che i soldati sono inorriditi dai crimini delle \"SS\". Inoltre Blaskowitz proibisce alle unit\u00e0 sottoposte al suo comando la partecipazione a queste azioni, pena il deferimento alla corte marziale..\nL'ultimo rapporto di Blaskowitz viene inoltrato ad Hitler, che nel maggio 1940 lo destituisce dal comando e lo trasferisce sul fronte occidentale.\nSul fronte occidentale (1940-1945).\nBlaskowitz riceve una serie di incarichi in Francia: inizialmente nominato comandante della 9\u00aa Armata in Francia, a Blaskowitz viene dato l'incarico (meno prestigioso) di Comandante Militare della Francia del nord. Successivamente diviene comandante della 1\u00aa Armata (Francia del sud) e nel maggio 1944 dell\"'Heeresgruppe G\" (Gruppo d'armate G, composto alla 1\u00aa e dalla 19\u00aa Armata). Dopo lo sbarco degli Alleati anglo-americani nella Francia meridionale (Operazione Dragoon del 15 agosto 1944), le armate di Blaskowitz ripiegano combattendo fino al nuovo dispiegamento. Blaskotwitz riceve le \"Fronde di Quercia\" per la \"Croce di Cavaliere\" ottenuta in Polonia (ottobre 1944).\nL'esito disastroso di un contrattacco delle armate di Blaskowitz (imposto da Hitler), le nuove denunce sulle atrocit\u00e0 ed i dissidi con l'OKW causano la messa a riposo del generale nella riserva (settembre 1944 - dicembre 1944). Blaskowitz viene richiamato al comando del \"Gruppo armate G\" nel dicembre 1944, ma nell'offensiva delle Ardenne le sue armate non avranno un ruolo diretto, quanto una funzione di appoggio. Successivamente a Blaskowitz viene dato il comando dell\"'Heeresgruppe H\" nel gennaio 1945 e della 25\u00aa Armata: per tre mesi le sue armate nei Paesi Bassi sono costrette a ripiegare combattendo contro gli anglo-americani e Blaskowitz riceve le \"Spade\" da aggiungere alla \"Croce di Cavaliere con Fronde di Quercia\".\nIl 7 aprile 1945 la 25\u00aa Armata diventa Comando militare d'Olanda e di conseguenza Blaskowitz viene nominato \"Oberbefehlshaber Niederlande\": in quest'ultimo ruolo si arrende agli Alleati il 5 maggio. Fu inquisito per crimini di guerra al processo agli alti comandi, ma si suicid\u00f2 prima della conclusione del procedimento.\nNei media.\nIl suo nome \u00e8 stato legato a quello del personaggio agente segreto americano William \"B.J.\" Blazkowicz, protagonista della fortunata serie di videogiochi \"Wolfenstein\"."}
{"id": "2734429", "revid": "15756", "url": "https://it.wikipedia.org/wiki?curid=2734429", "title": "James Files", "text": "\u00c8 un sedicente ex agente segreto della Central Intelligence Agency. In un'intervista rilasciata nel 1994 dichiar\u00f2 di essere stato l'uomo che la mattina del 22 novembre 1963 spar\u00f2 a Dallas, dalla collinetta erbosa in Dealey Plaza, al presidente statunitense John F. Kennedy. Le indagini sul caso Kennedy hanno sempre indicato in Lee Harvey Oswald il solo killer di Kennedy.\nJames Files fu arrestato il 5 agosto 1991 con l'accusa di tentato omicidio dell'agente di polizia David Ostertag. \u00c8 stato condannato a 30 anni di prigione ed \u00e8 stato detenuto nel carcere di Stateville in Illinois, fino alla sua liberazione condizionale nel maggio del 2016, con 5 anni di anticipo.\nNel 1992, a Beaumont, un agente dell'FBI, Zack Shelton, rivel\u00f2 che, tramite un suo informatore, era venuto a conoscenza che un detenuto, James Files, possedeva informazioni sull'uccisione di John F. Kennedy. La sua prima rivelazione risale al 1994, quando raccont\u00f2 la sua storia a Joe West, un investigatore privato che indagava sul caso Kennedy. La storia \u00e8 stata poi resa pubblica nel video \"L'assassinio di JFK: Confessione di un assassino\" del 1996.\nBiografia.\nJames E. Files \u00e8 nato in una piccola fattoria nella periferia di Oakman, in Alabama, il 24 gennaio 1942. Sua sorella maggiore, Maria Pearl Files, \u00e8 nata nella stessa fattoria nel 1936. Files ha usato il cognome di \"Sutton\" fino al 1963. La famiglia Sutton-Files si trasfer\u00ec a Melrose Park, nell'Illinois nel 1940, e James \u00e8 cresciuto nel quartiere italiano.\nFu etichettato come un \"giovane delinquente\" dal capo della polizia locale; acquist\u00f2 la sua prima auto a 14 anni e guid\u00f2 moto e auto da corsa a 20 anni. Files uccise la prima volta all'et\u00e0 di sedici anni, per vendicare l'omicidio di sua sorella, Maria Pearl Johnson, a Saint Louis, decapitando il suo assassino a distanza ravvicinata con un tiro di fucile da caccia.\nJames Files entr\u00f2 a far parte dell'esercito degli Stati Uniti nel 1959, arruolato nella 82\u00aa Airborne, la divisione di paracadutisti, e fu inviato nel Laos partecipando all'operazione White Star. Files afferm\u00f2 di aver partecipato a missioni di intelligence e di aver fatto parte delle prime truppe da combattimento statunitensi segrete inviate in Vietnam.\nServizio militare.\nSi discute molto sul servizio militare di Files. Secondo il sito Wim Dankbaar's, Files ha dichiarato che i suoi dati relativi al servizio militare sono stati cancellati dalla Central Intelligence Agency (CIA), e che questo \u00e8 il motivo per cui il Federal Bureau of Investigation (FBI), investigatori privati e agenzie investigative non sono stati in grado di trovare alcuna traccia del suo passato militare.\nNel 1995, tuttavia, John C. Grady, lo storico ufficiale della 82\u00b0 Airborne e del 505 reggimento fanteria paracadutisti, sostenne di aver individuato il numero di matricola dell'esercito intestato a James Files in un \"inattivo\" file di un remoto Ufficio regionale a St. Louis. Dopo 18 mesi di ricerca, Grady verific\u00f2 che i file erano effettivamente registrati negli schedari dell'esercito degli Stati Uniti nel 1959 e che James Files fu arruolato nella 82\u00b0 Airborne, prima di essere inviato nel Laos il 10 luglio 1959.\nUn anno pi\u00f9 tardi, all'inizio del 1996, Grady verific\u00f2 nuovamente quello stato di servizio, ma nessun dato fu pi\u00f9 trovato. Tutti i file sotto il nome di \"James E. Files\" furono contrassegnati \"non disponibili ulteriori informazioni.\" Files dichiar\u00f2 in un'intervista del 1994 che il suo nome legale fino al 1963 era di \u201cJames Sutton\u201d, non \u201cJames Files\u201d, quindi l'esercito americano non avrebbe alcun dato sotto il nome di \"James E. Files\".\nConnessione con la CIA.\nDopo 14 mesi di servizio militare, Files dichiar\u00f2 di essere stato giudicato dalla corte marziale di Fort George G. Meade nel Maryland con l'accusa di aver ucciso due dei suoi uomini quando prestava servizio nel Laos. Files afferm\u00f2 inoltre che in quel periodo fu protetto e reclutato da un agente della CIA, David Atlee Philips, anche se non esistono prove concrete del fatto. Fu grazie a David Atlee Philips, che Files incontr\u00f2 Lee Harvey Oswald (Phillips \u00e8 stato responsabile di Oswald, secondo le affermazioni di Files). Fu lo stesso Phillips a consegnare i proiettili per la pistola Remington XP-100 \"Fireball\", che furono poi utilizzati nell'omicidio di Kennedy a Dallas. Molto poco si sa invece sul coinvolgimento di Files nella CIA tra il 1959 e il 1979 e delle altre numerose operazioni della CIA in Florida, Louisiana, Texas, Cuba e il Sud America alle quali sicuramente Files prese parte.\nLegami con la mafia.\nIn una intervista del 1994, Files diede cos\u00ec la sua versione dei fatti in merito al suo coinvolgimento nel crimine organizzato:\nFiles fu scelto come autista e guardia del corpo da Charles Nicoletti, figura di spicco della mafia di Chicago, nel 1961, o all'inizio del 1962 e ne divenne il suo uomo di fiducia. Files sostiene inoltre di aver fatto diversi \"lavori sporchi\" per Nicoletti prima dell'assassinio del presidente John F. Kennedy, e lo stesso Nicoletti fu fortemente impressionato in diverse occasioni per la sua capacit\u00e0 con le armi da fuoco. Secondo il sito Wim Dankbaar's, diversi testimoni oculari hanno riferito di aver visto Files e Charles Nicoletti insieme:\nLa partecipazione all'assassinio di JFK secondo la testimonianza di Files.\nAttraverso una lunga intervista, registrata nel 2003, James Files rilasci\u00f2 una testimonianza sulla catena di eventi che lo portarono all'assassinio di John F. Kennedy.\nRiassumendo, afferm\u00f2 che una sera a Chicago, nella primavera del 1963, mentre stava giocando con un flipper, Charles Nicoletti gli si avvicin\u00f2 e gli disse che dovevano uscire con l'automobile. Nel corso dell'uscita, Nicoletti gli rivel\u00f2 un piano per assassinare il presidente John F. Kennedy e che tale operazione era stata pianificata dalla CIA, dal boss della malavita di Chicago Sam Giancana, e il \u201clavoro\u201d era stato delegato allo stesso Nicoletti. Per compiere l'attentato furono considerate diverse localit\u00e0, tra cui Chicago, solamente in ultima analisi, fu scelta Dallas, nel Texas, come il luogo ideale dell'attentato.\nFiles sostenne che non fu ingaggiato come l'attentatore principale, ruolo assegnato invece allo stesso Nicoletti, appostato nel Dal-Tex Building, ma ebbe il compito di reperire le armi e di osservare la posizione dell'agguato. Una settimana prima dell'assassinio, Files disse di essersi trasferito a Dallas e di aver soggiornato presso il Motel Lamplighter a Mesquite, dove chiam\u00f2 al telefono Nicoletti e David Atlee Philips (che lui afferma di essere stato il suo \"controllore\"). Files sostiene che la mattina dopo Lee Harvey Oswald lo raggiunse in albergo. Nei cinque giorni successivi, Files e Oswald trascorsero le giornate insieme. Files conferma che lui e Oswald andarono in un poligono di tiro per provare le armi che dovevano essere utilizzate per l'agguato del presidente Kennedy, e che in quell'occasione Oswald raccolse i bossoli sparati. Dichiara inoltre di non aver mai parlato con Oswald del progetto dell'assassinio.\nDue giorni prima dell'assassinio, il 20 novembre, Nicoletti arriv\u00f2 a Dallas e disse a Files che Johnny Roselli, altro malavitoso di Chicago, era giunto in aereo con un team della CIA per fermare il piano ordito, ma nonostante questo Roselli aveva intenzione di portare a termine il compito a qualsiasi costo. Quando Files fu ingaggiato come tiratore, gli furono date le seguenti direttive da Nicoletti: doveva sparare solo se Nicoletti avesse mancato o ferito il bersaglio ed eventualmente non doveva colpire Jacqueline Kennedy.\nA seguito di queste linee guida, Files scelse di usare un prototipo del fucile bolt-action Remington XP-100 \"Fireball\", caricato con un proiettile .221 Remington Fireball, al quale era stata limata la punta e iniettato mercurio con un contagocce, successivamente sigillata con cera, in modo che questo esplodesse all'impatto. L'arma gli fu consegnata dall'agente della CIA, David Atlee Philips e la posizione scelta per la copertura fu la famigerata \"collinetta erbosa\", la Grassy Knoll in Dealey Plaza, dietro lo steccato di legno. Egli asserisce che indossava una giacca \"reversibile\" da ferroviere e che nascose il Remington XP-100 \"Fireball\" in una piccola valigia.\nJames Files, il 22 novembre, aspett\u00f2 in un cantiere ferroviario l'arrivo del corteo del presidente Kennedy e quando questo giunse in vista, si appost\u00f2 nel luogo individuato mirando all'occhio destro di Kennedy. Quando incominci\u00f2 il rumore del primo sparo di Nicoletti, egli stesso cominci\u00f2 a contare i colpi, e al secondo prese la mira e spar\u00f2 alla testa di Kennedy. Il suo tiro, a suo dire, \u00e8 stato il proiettile fatale che uccise il Presidente. Subito dopo, ripose la pistola nella valigia, e si allontan\u00f2 indisturbato. Dopo aver camminato verso un'autorimessa, trov\u00f2 Charles Nicoletti e Johnny Roselli che lo aspettavano e se ne ritorn\u00f2 a Chicago.\nLe dichiarazioni di Files in breve.\nFiles ha rilasciato due interviste: la prima volta nel 1994, a Bob Vernon, e la seconda nel 2003, a Jim Marrs &amp; Wim Dankbaar. Nel corso di queste due interviste, ha reso le seguenti dichiarazioni:"}
{"id": "2734432", "revid": "28959794", "url": "https://it.wikipedia.org/wiki?curid=2734432", "title": "Santa Ursula", "text": ""}
{"id": "2734434", "revid": "107098", "url": "https://it.wikipedia.org/wiki?curid=2734434", "title": "AS Beauvais Oise", "text": ""}
{"id": "2734435", "revid": "767487", "url": "https://it.wikipedia.org/wiki?curid=2734435", "title": "Drag Him to the Roof", "text": "Drag Him to the Roof \u00e8 una canzone della rock band Toto, quarto singolo estratto dall'album Tambu.\nInformazioni.\nIl brano fu scritto da Steve Lukather, David Paich e Stan Lynch. Come singolo ebbe un buon successo commerciale, tanto da posizionarsi al ventottesimo posto nella Official Singles Chart. Il brano ha varie influenze che passano dall'Hard rock, al Pop rock, fino ad arrivare all'Alternative rock. Del brano non fu per\u00f2 girato il videoclip."}
{"id": "2734436", "revid": "287204", "url": "https://it.wikipedia.org/wiki?curid=2734436", "title": "Mirko Mazzari", "text": "Carriera.\nCresciuto nelle file dell'attuale Rinascita Team Romagna Nuoto (RTRN) di Ravenna, \u00e8 stato allenato sin dalla giovane et\u00e0 dal tecnico Athos Maggioli. Specializzato nel dorso , ha avuto una lunga carriera in cui si \u00e8 distinto per anni nei campionati italiani come avversario di Stefano Battistelli e di Emanuele Merisi. \nNelle gare internazionali con la nazionale, dopo le due medaglie vinte ai campionati europei giovanili di nuoto ha raggiunto la finale olimpica nel 1996 ad Atlanta e quelle europee del 1999 e del 2000, sempre nei 200 metri dorso.\nDa segnalare che nel 2004 ha disputato a Gubbio i campionati italiani di nuoto per salvamento.\nPalmar\u00e8s.\n\"nota: questa lista \u00e8 incompleta\"\nAltri risultati.\nCampionati italiani.\n6 titoli individuali e 6 in staffette, cos\u00ec ripartiti:\n\"fino al 1995 sono indicate solo le vittorie, dal 1996 tutti i pod\u00ee\""}
{"id": "2734447", "revid": "2056951", "url": "https://it.wikipedia.org/wiki?curid=2734447", "title": "Proteste post-elettorali in Iran del 2009-2010", "text": "Le proteste post-elettorali del 2009-2010 in Iran hanno avuto origine come contestazione contro l'irregolare rielezione del presidente dell'Iran Mahmud Ahmadinejad durante le elezioni presidenziali del 2009 e sono proseguite come moto di protesta contro il suo governo.\nLa protesta, nonostante si sia sviluppata materialmente nella capitale iraniana, ha ottenuto la solidariet\u00e0 di diversi gruppi e associazioni nazionali e sovra-nazionali in tutto il mondo e si \u00e8 sviluppata notevolmente sulla piattaforma, globale, di Internet.\nLa rivolta ha coinvolto parecchie decine di migliaia di persone.\nL'esordio: i presunti brogli.\nIl 12 giugno 2009 si svolgono le Elezioni presidenziali in Iran del 2009 e Ahmadinejad ne esce vincitore, ma il moderato Mousavi denuncia dei brogli elettorali.\nMir Hosein Musavi si \u00e8 dichiarato subito vincitore dell'elezione e ha affermato che vi erano stati massicci brogli. Il quotidiano francese \"Le Figaro\" ha spiegato il 16 giugno 2009 che \u00absecondo alcune fonti interne\u00bb non meglio identificate, \u00abla commissione elettorale aveva dapprima avvertito Musavi della sua vittoria, nella stessa serata del voto (venerd\u00ec), chiedendogli di aspettare per annunciare il risultato \u00bb.\nSecondo Mohammad-Reza Jalili, professore all'IUHEI di Ginevra e autore di \"G\u00e9opolitique de l'Iran\", mai un broglio cos\u00ec immenso era stato organizzato prima. Egli ha anche spiegato come tali brogli hanno potuto essere realizzati.\nSecondo il quotidiano francese \"Lib\u00e9ration\" di quello stesso giorno, secondo rivelazioni provenienti da esperti del ministero degli Interni, \u00abi veri risultati dei candidati\u00bb erano radicalmente differenti da quelli annunciati ufficialmente: il conservatore-\"riformatore\" Mir Husein Musavi sarebbe risultato primo con 19 milioni di voti (45,2 %) (su 42 milioni di votanti), davanti al secondo candidato riformatore, Mehdi Karrubi, che ha raccolto 13 milioni di suffragi (31 %), Ahmadinejad sarebbe arrivato solo terzo, con 5,7 milioni di voti (13,6 %).\u00bb Il 19 giugno, \"Lib\u00e9ration\" parlava di \u00abqualche funzionario del ministero degli Interni\u00bb, di cui 4 arrestati e i morto. Il quotidiano dava cifre un po' pi\u00f9 precise: 19 milioni di voti per Musavi, 13,38 milioni per Karrubi, 5,77 milioni per Ahmadinejad e 3,74 milioni per Rezai. Secondo il quotidiano britannico \"The Guardian\", queste cifre erano state fornite da Ebrahim Amini, un consigliere di Karrubi, e sarebbero state dunque meno credibili di quelle comunicate dal vincitore Musavi, con 21,3 milioni di voti, seguito da Ahmadinejad con 10,5 milioni, da Rezai con 2,7 milioni e Karrubi con 2,2 milioni..\nSecondo il sito \"Fararou\" del sindaco di Teheran, il quotidiano radicale \"Keyhan\" voleva annunciare venerd\u00ec sera che Ahmadinejad era stato eletto con il 63 % dei voti, mentre il conteggio non era ancora terminato. Sarebbero stati i servizi d'informazione che avevano chiesto di non pubblicare questa \"informazione\"\u00bb, ha affermato il 15 giugno la sociologa specialista dell'Iran Azadeh Kian-Thi\u00e9baut.\nIl 19 giugno, \"Lib\u00e9ration\" precisa le modalit\u00e0 con le quali sarebbe stata attuata la frode elettorale: \u00abLa manipolazione dei voti ha potuto essere massiccia grazie alla presa di controllo del ministero degli Interni da parte dei \"basiji\" (miliziani del regime) che hanno impiegato, venerd\u00ec, ossia il giorno stesso dello scrutinio, 17 ore per attrezzare di terminali elettronici per la conta dei voti, cacciando dal loro posto i funzionari responsabili di quelle funzioni\u00bb. Secondo il quotidiano, \u00abieri, per la prima volta, la televisione di Stato iraniana, citando i rappresentanti dei tre candidati \"sconfitti\", ha riconosciuto \"646 gravi irregolarit\u00e0\"\u00bb.\nIl sito \"Rue 89\" fornisce un'analisi pi\u00f9 dettagliata dei metodi impiegati per i brogli: moltiplicazione inspiegabile delle urne mobili (che hanno seguito strani tragitti), impedimento delle ispezioni da parte degli osservatori, constatazione che la partecipazione ha grottescamente superato il 100% degli iscritti al voto in pi\u00f9 di 30 citt\u00e0, assunzione del controllo dei terminali informatici incaricati di contare i voti da parte dei \"Basiji\", come ricordato da \"Lib\u00e9ration\".\nSi viene a sapere che il 18 giugno il candidato conservatore Mohsen Rezai, antico capo storico dei \u201cGuardiani della Rivoluzione islamica\u201d (Pasdaran), ha denunciato brogli in un'intervista alla televisione di Stato, sottolineando che in 170 circoscrizioni in cui egli aveva presentato la sua lista, la partecipazione aveva raggiunto tra il 95 % e il 140 % dei votanti. Rezai denuncia ugualmente il rifiuto del ministero degli Interni di comunicargli i risultati, seggio per seggio.\nMir Hosein Musavi pubblica il suo rapporto sui brogli elettorali il 23 giugno 2009. Denuncia \u00abl'utilizzo su larga scala dei mezzi a disposizione del governo a favore del suo candidato\u00bb (Ahmadinejad). Afferma che \u00abschede elettorali sono state stampate la sera dell'elezione senza che esse avessero alcun numero di serie\u00bb, che i rappresentanti degli altri candidati non hanno potuto sorvegliare l'andamento dello scrutinio nei seggi elettorali ed esprime i suoi \u00abseri dubbi\u00bb sul fatto che le urne siano state installate vuote nei seggi e che i rappresentanti dei candidati non abbiano potuto constatare la correttezza dei sigilli..\nLa sociologa specialista dell'Iran, Azadeh Kian-Thi\u00e9baut (Universit\u00e0 Paris-VII e CNRS) afferma: \u00abVi sono stati brogli, senza alcun dubbio\u00bb. Ella basa la sua analisi sulla scarsa popolarit\u00e0 di Ahmadinejad in numerosi strati della popolazione (operai, piccoli commercianti, classi medie, una parte stessa degli agricoltori), sulla debolezza dei risultati di Musavi nella sua stessa citt\u00e0 natale e di Mehdi Karrubi nel suo villaggio del Lorestan.\nIl quotidiano francese \"Lib\u00e9ration\" cita in particolare come prova di un broglio elettorale il fatto che il candidato \"riformista\" Mehdi Karrubi abbia ufficialmente ottenuto un solo voto nella sua citt\u00e0 natale di Aligudarz, che vanta quasi 80.000 abitanti), malgrado la sua acclarata popolarit\u00e0 e il sostegno garantitogli dalla potente organizzazione dei dervisci e che Ahmadinejad abbia invece ottenuto 2.886 voti a fronte dei 95 dei suoi rivali a Rafsanjan, citt\u00e0 natale del suo grande rivale Ali Akbar Hashemi Rafsanjani. \u00abMentre sono divulgati i risultati ufficiali \u2013 prosegue \"Lib\u00e9ration\" \u2013 ci si \u00e8 resi conto del loro carattere stravagante. In 77 circoscrizioni le cifre mostrano una partecipazione superiore di pi\u00f9 del 70% del numero degli aventi diritto, fino al 140 % in numerose altre circoscrizioni.\nNei giorni che seguono, numerose personalit\u00e0 politiche reclamano un nuovo conteggio dei voti. Fra essi gli antichi Presidenti della Repubblica Ali Akbar Hashemi Rafsanjani (Presidente dal 1989 al 1997) e Mohammad Khatami (Presidente dal 1997 al 2005).\nIl 30 giugno, Mir Hosein Musavi mantiene la sua richiesta di nuove elezioni presidenziali, come risulta dal suo sito web \"Ghalamnews\". Il 1\u00ba luglio, il candidato riformatore Mehdi Karrubi afferma in una lettera pubblicata sul suo sito Internet di non riconoscere la validit\u00e0 della rielezione a Presidente iraniano di Mahmud Ahmadinejad.\nL'Associazione dei Chierici Combattenti, che raduna il clero sciita riformista dietro l'antico Presidente della Repubblica Mohammad Khatami, contesta ugualmente il risultato dell'elezione.\nIl Grande Ayatollah Montazeri, ex-successore designato di Khomeini, lancia un appello con un gesto senza precedenti affinch\u00e9 sia destituito Ali Khamenei, la Guida Suprema (\"Rahbar\" ) dell'Iran.\nQuattro Grandi Ayatollah sui dieci presenti in Iran (Hossein-Ali Montazeri, Nasser Shirazi, Asadollah Zanjani, Abdolkarim Musavi Ardibili) hanno chiesto il 20 giugno 2009 al potere costituito di esaminare con cura i reclami dei candidati he contestavano i risultati elettorali e di emettere un \u00abverdetto convincente., \u00bb. Il 3 agosto, la Guida Suprema ha confermato la rielezione di Ahmadinejad, dichiarando che \u00abil voto certo e senza precedenti degli iraniani per il Presidente riflette la loro approvazione del bilancio del governo uscente\u00bb.\nApparenti comunicazioni del Ministero dell'Interno con risultati opposti rispetto a quelli ufficiali.\n\u00c8 stata pubblicata in rete copia di una lettera, di autenticit\u00e0 non confermata, con cui il Ministro dell'Interno comunicava alla Guida Suprema Khamenei un risultato elettorale opposto rispetto a quello ufficiale, in linea con le proteste della popolazione.\nSecondo questa lettera, Mir Hosein Musavi sarebbe il vincitore delle elezioni con 19 milioni di voti, seguito dal candidato riformista Mehdi Karrubi con 13 milioni di voti. Il presidente uscente Mahmud Ahmadinejad avrebbe in realt\u00e0 ottenuto solo 5,6 milioni di voti.\nLa protesta.\nLa protesta prende luogo subito dopo la pubblicazione dei risultati elettorali, il 13 giugno 2009, guidata in particolar modo dal maggiore candidato dell'opposizione, Mousavi. Le manifestazioni nelle strade della capitale (e di altre citt\u00e0 iraniane) continua i giorni successivi ed aumenta la violenza, in particolare a seguito dell'irruzione degli uomini del Basij (forza paramilitare iraniana sottoposta al corpo dei Guardiani della rivoluzione Islamica, o \"Pasdaran\", guidati dal governo) nell'Universit\u00e0 di Tehran, causando diversi feriti.\nIl 15 giugno i manifestanti marciano lungo la via Azadi e Mousavi compare in pubblico per la prima volta dopo le elezioni.\nIl 16 giugno le proteste continuano ma il Consiglio dei Guardiani annuncia che ci sar\u00e0 un parziale riconteggio dei voti - e non un annullamento delle elezioni come richiesto dai pi\u00f9.\nLe proteste continuano ancora e il 18 giugno diverse centinaia di manifestanti portano, su proposta di Mousavi, una candela a segno di lutto per le - prime - vittime della protesta.\nVenerd\u00ec 19 giugno la Guida Suprema, l'Ayatollah Ali Khamenei dichiara, durante il rito religioso, che l'elezione \u00e8 stata legittimata, definisce la grande affluenza alle urne e la risultante vittoria (di Ahmadinejad) una \"scelta divina\", perci\u00f2 non c'\u00e8 motivo per cui le proteste vengano ulteriormente tollerate. L'opposizione non approva la dichiarazione ma le tensioni si distendono parzialmente.\nIl giorno successivo, il 20 giugno, avvengono meno proteste nelle strade della citt\u00e0 ma i manifestanti scesi comunque in piazza vengono coinvolti in momenti di pi\u00f9 grave violenza, che viene a culminare con l'omicidio della giovane iraniana identificata come Neda Agha-Soltan, che viene colpita da un proiettile sparato da un uomo del corpo dei Basij, in Kargar Avenue a Tehran. L'uccisione viene filmata in diversi video amatoriali e si diffonde con grande velocit\u00e0 su Internet, per poi raggiungere, nel giro di poche ore, la stampa e le televisioni di tutto il mondo.\nUn'altra occasione per una protesta nazionale arriva alla morte a 87 anni dell'Ayatollah dissidente Montazeri, il 20 dicembre 2009. I funerali sono l'occasione per una rivolta generale in tutte le piazze. Un'ulteriore occasione sorge durante i festeggiamenti dell'Ashura, festa nazionale iraniana, raggiungendo ancora una volta un clima da guerra civile.\nLa repressione.\nLa repressione della protesta viene attuata dall'organizzazione paramilitare del Basij che ha soffocato sia le manifestazioni pacifiche che quelle violente, usando manganelli, spray al peperoncino, bastoni e, in alcuni casi, armi da fuoco. Le autorit\u00e0 iraniane hanno inoltre chiuso le universit\u00e0 a Teheran, hanno censurato siti web, bloccato comunicazioni tramite cellulare (chiamate vocali e SMS) e hanno negato la libert\u00e0 di manifestare.\nAmnesty International afferma che il numero dei morti nel corso delle contestazioni ammonterebbero almeno al doppio di quelle riconosciute dal regime (le autorit\u00e0 hanno ammesso oltre 40 morti) e che oltre 5000 persone sono state arrestate, sottoposte a tortura e maltrattamenti.\nSecondo Amnesty International sono state comminate 12 condanne a morte (una sola tra queste commutata in pena detentiva), numerose condanne a pene detentive e vi sono alcuni casi di inflizione di pene corporali, nella fattispecie di frustate.\nIn particolare l'organizzazione denuncia l'iniquit\u00e0 dei processi\nche hanno portato a queste condanne ed il perseverare del governo iraniano di Ahmadinejad nella sua politica repressiva anche all'indomani della repressione delle prime contestazioni.\nInfatti, il 22 ottobre 2009 circa 70 persone sono state arrestate per aver preso parte ad un incontro di preghiera a sostegno degli attivisti in carcere, mentre nella seconda met\u00e0 di novembre e nella prima settimana di dicembre oltre 90 studenti sono stati arrestati e ad altri \u00e8 stato impedito di proseguire gli studi per evitare la ripresa delle manifestazioni, venendo espulsi dai loro atenei.\nIl 10 dicembre 2009 Amnesty International ha pubblicato un rapporto riguardante l'analisi sistematica delle violazioni dei diritti umani in corso in Iran.\nNei mesi successivi il governo ha represso ulteriori manifestazioni di protesta con arresti di migliaia di persone, alcune condanne a morte e alcuni morti; in particolare ha bandito dal paese 60 istituzioni straniere, tra cui mezzi di informazione e organizzazioni per i diritti umani.\nIl 22 maggio 2010, in occasione di proteste contro l'arresto di alcuni studenti contestatori, il presidio dei principali atenei iraniani da parte di forze militari regolari e paramilitari e l'espulsione di studenti dissidenti dai rispettivi atenei, presso la \u201cAzad University Central Teheran Branch\u201d si sono avuti nuovi scontri, con numerosi feriti e arresti tra gli studenti.\nIl 9 giugno 2010 Amnesty International ha pubblicato un secondo rapporto -\"From protest to prison: Iran one year after the election\"- sulle violazioni dei diritti umani in corso in Iran, denunciandone il perdurare.\nLe diverse definizioni della protesta.\nIl movimento dei contestatori \u00e8 stato definito \"Onda Verde\" e \"Green Moviment\", mentre la protesta \u00e8 stata definita come \"Green revolution\" (\"Rivoluzione verde\"), \"Sea of Green\" (traducibile come \"Mare di verde\"), a ricordare il colore della campagna pubblicitaria del candidato sconfitto Mousavi, ma \u00e8 stata definita anche come \"Persian Awakening\" (\"Risveglio persiano\"). La protesta \u00e8 stata talvolta soprannominata anche come \"Twitter Revolution\" (\"Rivoluzione di Twitter\") perch\u00e9 le informazioni riguardanti la protesta hanno spesso raggiunto la stampa internazionale grazie alla comunicazione di singoli utenti di tramite Internet e social network, in particolare \"Twitter\", anche senza risolvere niente nella realt\u00e0."}
{"id": "2734450", "revid": "188379", "url": "https://it.wikipedia.org/wiki?curid=2734450", "title": "K2-L'ultima sfida", "text": ""}
{"id": "2734452", "revid": "61051", "url": "https://it.wikipedia.org/wiki?curid=2734452", "title": "M1919 Browning", "text": ""}
{"id": "2734454", "revid": "310967", "url": "https://it.wikipedia.org/wiki?curid=2734454", "title": "Charadrius morinellus", "text": "Il piviere tortolino o piviere tortolino eurasiatico (Charadrius morinellus, Linnaeus 1758) \u00e8 un uccello della famiglia dei Charadriidae.\nSistematica.\nIl piviere tortolino non ha sottospecie, \u00e8 monotipico.\nAspetti morfologici.\nDall'apertura alare di circa 60\u00a0cm per una lunghezza che non supera i 20\n cm, il piviere tortolino appartiene alla famiglia dei trampolieri. Il piumaggio si caratterizza per una colorazione olivastra, che si fa pi\u00f9 \nscura sul dorso, mentre il capo appare nero, con la classica macchia bianca tra gli occhi e il collo.\nDistribuzione e habitat.\nOccupa un vasto areale al di sopra dell'equatore. In Italia sono stati trovati nidi solo nelle regioni centrali al di sopra dei 2000 m s.l.m.; \u00e8 comunque visibile durante le migrazioni e i suoi habitat preferenziali sono costituiti dagli spazi aperti.\nBiologia.\nCibo e alimentazione.\nSi nutre di artropodi terrestri.\nRiproduzione.\nNidifica in primavera inoltrata.\nStatus e conservazione.\n\u00c8 specie particolarmente protetta ai sensi della legge. 157/92."}
{"id": "2734458", "revid": "287204", "url": "https://it.wikipedia.org/wiki?curid=2734458", "title": "Hohe Veitsch", "text": "L'Hohe Veitsch (1.981 ) \u00e8 la montagna pi\u00f9 alta delle Alpi di M\u00fcrzsteg nelle Alpi Settentrionali di Stiria."}
{"id": "2734459", "revid": "1934238", "url": "https://it.wikipedia.org/wiki?curid=2734459", "title": "Banco di Roma", "text": "Il Banco di Roma fu una banca italiana fondata nel 1880 a Roma.\nDichiarata, insieme a Banca Commerciale e Credito Italiano, banca d'interesse nazionale, fu per lunga parte della sua storia controllata dall'IRI, fino al 1992.\nIn tale anno essa, insieme al Banco di Santo Spirito e alla Cassa di Risparmio di Roma, conflu\u00ec in una nuova societ\u00e0 chiamata Banca di Roma.\nA sua volta, Banca di Roma divenne capofila di Capitalia ed entr\u00f2 a far parte del gruppo UniCredit nel 2007.\nStoria.\nBanca cattolica.\nIl Banco di Roma viene fondato il 9 marzo 1880 su iniziativa di alcuni nobili romani, in un periodo di forte sviluppo urbanistico ed economico della citt\u00e0, divenuta da poco Capitale del Regno. Ai rogiti del notaio Scipione Vici, nel suo studio di Roma, si riuniscono il principe Sigismondo Giustiniano Bandini, il duca di Bomarzo Francesco Borghese ed il marchese Giulio Merenghi, i quali costituiscono il Banco di Roma, con un capitale di Lire 6 milioni, aumentabile fino ad un massimo di Lire 20 milioni. Ne viene eletto primo presidente il principe Placido Gabrielli, che figura tra i maggiori azionisti.\nNato come istituzione locale, con l'inizio del nuovo secolo sotto la presidenza di Ernesto Pacelli, il Banco dimostra un'ambizione internazionale: in pochi decenni sono aperti sportelli in tutta Italia ed \u00e8 la prima banca italiana ad aprire, tra il 1901 e il 1914, filiali all'estero. Tra le molte, si ricorda che il 2 gennaio 1901 si insedia la Filiale di Genova, nel novembre dello stesso anno segue Torino, il 22 gennaio 1902 apre la Filiale di Parigi, il 4 ottobre 1906 La Valletta (Malta), il 18 dicembre 1909 la Filiale di Napoli, il 15 gennaio 1910 il Banco apre Barcellona, ed il 18 novembre 1910 apre la Filiale di Firenze (fonte Luigi De Rosa, Storia del Banco di Roma, aprile 1989). Tuttavia, l'espansione in Italia era preclusa dalle due maggiori banche nazionali, la Banca Commerciale Italiana e il Credito Italiano: perci\u00f2 il Banco di Roma scelse l'espansione nel Mediterraneo, in particolare in Libia (fu anche per salvare la banca dal dissesto e da un possibile esproprio, che il governo Giolitti decise di dichiarare guerra alla Turchia per ottenere la Libia).\nPer espandersi in Italia il Banco ricorse agli aumenti di capitale, attraverso i quali la presenza della nobilt\u00e0 romana nel capitale sociale diminu\u00ec in favore del Credito Nazionale, banca partecipata dalle banche cattoliche italiane e che veniva finanziata dallo stesso Banco di Roma. Nel 1914, a causa delle perdite, il Banco dovette svalutare il capitale. Fu la Banca d'Italia che aiut\u00f2 il Banco di Roma a riprendersi da quella crisi.\nLa nazionalizzazione.\nNel 1921 il Banco era di nuovo in crisi, sovraindebitato nei confronti della Banca d'Italia. Il governo e la banca centrale rifinanziavano il Banco di Roma per paura che si verificasse un nuovo crollo bancario dopo quello della Banca Italiana di Sconto. Con l'avvento del fascismo, nel 1923, il Banco di Roma fu rilevato dalla \"Societ\u00e0 Nazionale Mobiliare\", controllata per il 26% dal \"Consorzio Sovvenzioni\" e per un altro 26% dalla Banca Commerciale Italiana e dal Credito Italiano.\nNel 1933 l\u2019\"Istituto di Liquidazioni\", com'era stato ribattezzato il \"Consorzio Sovvenzioni\" nel 1926, venne assorbito dal nuovo istituto di salvataggio, l'IRI, che aveva rilevato anche il Credito e la Commerciale, cosicch\u00e9 il Banco di Roma si trov\u00f2 ad esser controllato dall'IRI. \nNel 1934 si avvia il riassetto complessivo del sistema bancario nazionale ed il Banco, come le altre due banche dell'IRI, diviene nel 1937 \u201cbanca di interesse nazionale\u201d.\nAll'inizio della Seconda guerra mondiale, sotto la presidenza di Felice Guarneri, il Banco conta una estesa presenza in tutta Italia e vanta una notevole rete internazionale, specie nel Mar Mediterraneo, in Medio oriente e in Africa orientale.\nL'espansione riprende nel dopoguerra, anche con la costituzione di Mediobanca, e prosegue negli anni cinquanta e sessanta, sia in Italia che all'estero. La presenza internazionale si consolida dagli anni settanta con l'accordo di cooperazione \"Europartners\" stipulato insieme con Commerzbank, Cr\u00e9dit Lyonnais e Banco Hispano-Americano e con l'apertura di nuove filiali e rappresentanze in tutti i mercati, dal Nord America all'Estremo Oriente.\nNel 1991 si avvia il processo di concentrazione che porter\u00e0 il 1\u00ba agosto 1992 alla nascita di Banca di Roma."}
{"id": "2734460", "revid": "767487", "url": "https://it.wikipedia.org/wiki?curid=2734460", "title": "Lieutenant Pigeon", "text": "I Lieutenant Pigeon erano un gruppo musicale di musica popolare e demenziale originario di Coventry, Inghilterra.\nCarriera.\nI Lieutenant Pigeon erano un gruppo musicale popolare nei primi anni settanta. Era uno spin-off di un gruppo di musica sperimentale chiamato Stavey Makepeace, venne fondato da Robert Woodward. Il suono del gruppo era dominato da un pesante ragtime di pianoforte suonato dalla madre di Woodward, Hilda.\nI Liutenant Pigeon realizzarono due \"hit\": \"Mouldy Old Dough\", scritta da Robert Woodward e dal collega Nigel Fletcher, che sal\u00ec al primo posto nel 1972 seguito da \"Desperate Den\" (diciassettesimo posto nel 1973). Tutte e due le canzoni erano largamente strumentali, con il titolo che fornivano praticamente l'unico verso.\nIl 28 dicembre 1972, i Lieutenant Pigeon si esibirono a \"Top of the Pops\" cantando \"Mouldy Old Dough\".\nI Liuetenant Pigeon, nell'autunno del 1974, hanno ottenuto successo con la cover della canzone \"I'll Take You Home Again, Kathleen\".\nI Lieutenant Pigeon si scolsero nel 1978. Hilda Woodward mor\u00ec il 22 febbraio 1999."}
