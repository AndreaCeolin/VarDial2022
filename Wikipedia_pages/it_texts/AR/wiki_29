{"id": "2685740", "revid": "1149807", "url": "https://it.wikipedia.org/wiki?curid=2685740", "title": "Personaggi di Digimon Adventure V-Tamer 01", "text": "Il seguente \u00e8 un elenco dei personaggi che compaiono nella serie manga dedicata al media franchise giapponese \"Digimon\", \"Digimon Adventure V-Tamer 01\".\nTaichi ed i suoi amici.\nTaichi Yagami.\n \u00e8 il protagonista del manga \"V-Tamer 01\". \u00c8 un ragazzo proprietario di un V-Pet con al suo interno un Digimon che era stato reputato un trucco scaricato da qualche parte; inoltre \u00e8, in apparenza e nel modo di fare, molto simile al personaggio di \"Digimon Adventure\". Quando finisce a Digiworld, Taichi capisce che il \"trucco\" \u00e8 in realt\u00e0 il suo Digimon partner, Zeromaru. All'incontro con Lord HolyAngemon, colui che lo ha chiamato a Digiworld, a Taichi viene richiesto aiuto per combattere Demon. Tai accetta di dare il suo aiuto e, insieme a Gabo nelle vesti di guida, inizia a cercare le cinque V-Tag, degli oggetti necessari per entrare nel castello di Demon e poter confrontarsi con lui. Tai si ritrova presto a dover affrontare Etemonkey ed i suoi compagni, guardiani delle V-Tag. Nonostante si trovi a Digiworld, il ragazzo si trova costretto a combattere anche altri esseri umani, come Neo Saiba e gli Alias III, che per\u00f2, alla fine, si schierano dalla sua parte. Dopo che lui e Zeromaru riescono infine a sconfiggere Demon, Tai e gli altri bambini possono tornare al mondo reale.\nEsistono alcuni numeri speciali di \"V-Tamer 01\" in cui Tai si trova a fare squadra con Davis Motomiya, Ry\u014d Akiyama e Takuya Kanbara.\nZeromaru.\n, spesso chiamato semplicemente Zero e conosciuto con il nome di Zeromon nella versione italiana del manga, \u00e8 un Veedramon, Digimon animale mitico di livello campione, ed \u00e8 il Digimon partner di Taichi Yagami.\nZeromaru \u00e8 un Veedramon e durante la serie acquisisce l'abilit\u00e0 di digievolvere in forme pi\u00f9 potenti come AeroVeedramon e UlforceVeedramon. Tuttavia, ci si riferisce a lui con il nome datogli da Taichi, \"Zeromaru\", e non con il nome della specie a cui appartiene, \"Veedramon\".\nZeromaru condivide molti dei tratti della personalit\u00e0 che appartengono al suo partner umano Taichi: ha una grande forza di volont\u00e0, ma a volte \u00e8 troppo avventato ed odia essere sottovalutato. Riconosce di non poter fare tutto da solo, ma \u00e8 determinato a provare la sua forza nonostante ci\u00f2. Durante la serie di \"V-Tamer 01\", Zeromaru combatte contro diversi Digimon potenti e spesso vince solo grazie alle tattiche di Taichi.\nRei Saiba.\n \u00e8 la sorella di Neo Saiba che \u00e8 stata trasportata a Digiworld con lui e gli Alias III, ovvero Sigma, Mari Goutokuji e Hideto Fujimoto.\nTaichi Yagami e Zeromaru la incontrano per la prima volta quando due Flymon le stanno dando la caccia e questi ultimi vengono presto eliminati da Zeromaru. Nonostante lei inizialmente sembri essere spaventata da Zero, dopo che lui le salva la vita i due iniziano ad avere un rapporto pi\u00f9 stretto e caloroso. Rei non \u00e8 in grado di camminare nel mondo reale a causa di un incidente recente, ma pu\u00f2 invece farlo a Digiworld e presto si scopre che la collana che porta al collo in realt\u00e0 \u00e8 un Digiuovo che Neo utilizza per rendere pi\u00f9 forte Arkadimon, il suo Digimon da un certo punto della serie in avanti.\nLa ragazza si infuria con Neo quando scopre che il fratello vuole eliminare Taichi ed i suoi amici. Per tutta risposta, Neo fa rinchiudere Rei in una stanza, ma quest'ultima viene liberata da Pal e Pul. Rei, Sigma e Mari riescono cos\u00ec a scappare dal castello di Demon. Durante la battaglia finale tra Taichi e Neo, Rei minaccia il fratello di buttarsi in un precipizio se le ostilit\u00e0 non cessano immediatamente, ma viene salvata da Zeromaru. Tuttavia, Neo ferma la battaglia dopo aver ascoltato l'appello di Rei. Tornati nel mondo reale, la ragazza tiene viva la sua amicizia con Taichi e gli altri.\nGabo.\n \u00e8 un Gabumon, Digimon rettile di livello intermedio, che vive nel castello di Lord HolyAngemon. Incontra per la prima volta Taichi Yagami e Zeromaru mentre questi scappavano inseguiti da un Tortomon e li porta da Lord HolyAngemon. Da quel momento in poi, Gabo inizi\u00f2 a viaggiare con Taichi con il ruolo di sua guida a Digiworld. Gabo \u00e8 facilmente irritabile, un effetto collaterale dell'essere molto sapiente e di conoscere bene tutti i Digimon esistenti e lo stesso Digiworld. Messo a paragone con l'atteggiamento estroverso di Taichi e Zeromaru, Gabo \u00e8 un totale pessimista. Successivamente il suo atteggiamento muta e diventa uno dei Digimon che hanno profondamente fiducia nelle capacit\u00e0 di Taichi e Zeromaru.\nGon.\n \u00e8 un Gomamon, Digimon animale acquatico, che Taichi Yagami ed il resto del gruppo incontrano dopo il tentativo fallito di Zero di nuotare. Dopo essere stato salvato da Gesomon, gli viene dato maggiore potere cos\u00ec da diventare pi\u00f9 forte. Agli ordini di Lord Whamon, Gon porta Taichi e Zeromaru da lui, dove \u00e8 testimone della morte di Lord Whamon. Incaricato da quel momento di proteggere l'Oceano Net, aiuta Taichi e Zeromaru nel loro combattimento contro Lord Marine, ma viene gravemente ferito. Dopo la battaglia, tuttavia, Gon digievolve in una nuova forma, un Ikkakumon invece di morire. Torna successivamente per aiutare Taichi nelle difese contro Neo Saiba.\nLord Whamon.\n \u00e8 un Whamon, Digimon animale acquatico di livello campione, protettore dell'Oceano Net, ma, al momento dell'arrivo delle armate di Demon, non riesce a fronteggiare Lord Marine, che aveva invaso il suo territorio. Dopo aver sentito dell'arrivo di Taichi e Zeromaru, chiede a Gon di portarli da lui. Lord Whamon spiega loro la vera natura di Digiworld cos\u00ec come quella del proprio ruolo di \"Programma di Supporto\" per aiutare Taichi. Dopo aver lasciato in eredit\u00e0 a Taichi il Digivice 01, nomina Gon suo successore come protettore dell'Oceano Net e muore subito dopo. Gon recupera quindi il suo Digiuovo per tenerlo al sicuro.\nStarmon.\n, Digimon mutante di livello campione, \u00e8 la autoproclamata stella di Star City. Taichi Yagami e Zeromaru vengono sfidati in una contesa per la difesa del \"titolo\" dopo che i due erano stati acclamati come stelle per le loro battaglie contro Demon. I due dovevano affrontare due contese: battere un Gekomon in una gara di canto e fare a braccio di ferro con un Tyrannomon. Zeromaru riesce a superare queste due sfide grazie ai folli scarabocchi di Taichi nel suo libro della vittoria. Taichi li trasmette cos\u00ec a Zero, permettendo al duo di vincere in modo inaspettato. Come ultima sfida, i due devono sfidare Starmon in una gara di velocit\u00e0, cio\u00e8 riuscire a toccarlo in un tempo massimo di tre minuti. Zeromaru riesce a vincere questa sfida raggruppando fan intorno a s\u00e9 e firmando autografi, rendendo geloso Starmon. Starmon quindi si arrende, dando l'opportunit\u00e0 a Taichi e Zeromaru di tornare a Star City ogni volta che vogliono.\nJijimon.\n \u00e8 un Digimon antico di livello mega che \u00e8 anche un rinomato dottore di Hospitown. Appare numerose volte durante lo svolgimento del manga per prestare aiuto medico allo spesso ferito Zeromaru. Possiede anche numerose conoscenze sul legame che si sviluppa tra un domatore ed il suo Digimon cos\u00ec come sull'esistenza di Zeromaru come Digimon antico e sui pro e i contro della sua abilit\u00e0 di sovrascrittura.\nPal e Pul.\n sono una femmina ed un maschio di PetitMamon, mini evil Digimon di livello intermedio, che fanno la loro apparizione nella seconda met\u00e0 del manga. I due aiutano Rei Saiba a scappare dal castello di Demon dopo aver capito quanto fosse fuori di s\u00e9 Neo Saiba (dal quale i due volevano inizialmente un autografo).\nLord HolyAngemon ed i suoi alleati.\nLord HolyAngemon.\n \u00e8 un umanoide fasciato da una veste bianca. Indossa inoltre una visiera bianca, in cui \u00e8 incastonata una croce ed il quale \u00e8 corredato da piccole ali, che gli copre gli occhi, mentre sulla sua cintura c'\u00e8 il simbolo della pace. Sul suo dorso sono presenti due grandi ali bianche. Quando \u00e8 costretto a combattere, Lord HolyAngemon indossa un'armatura da battaglia che lo rende praticamente identico ad un qualsiasi altro MagnaAngemon, Digimon angelo di livello evoluto.\nLord HolyAngemon \u00e8 colui che convoca Taichi a Digiworld cos\u00ec che possa aiutare lui e gli altri Digimon buoni a combattere Demon. Vive nel Castello del Sacro Angelo e, insieme a Lord Whamon, governa Digiworld. \u00c8 uno dei Programmi di Supporto che aiutano l'\"Antivirus\" Taichi a sconfiggere il \"Virus\" Demon. Durante l'invasione di Neo Saiba al suo castello, Lord HolyAngemon appare nella sua armatura da battaglia ed elimina alcuni Digimon nemici. Per affrontare Arkadimon prova anche ad usare il suo Varco Soprannaturale per sigillarlo in un'altra dimensione, ma il Digimon resiste all'attacco; quindi, Lord HolyAngemon rivela la sua abilit\u00e0 di digievolvere al livello mega, abilit\u00e0 di cui aveva sigillato il potere cos\u00ec da non far sentire gli altri Digimon a disagio a causa della sua aura. Digievolve in Seraphimon. Tuttavia, Arkadimon \u00e8 ancora troppo forte per Lord HolyAngemon, che viene sconfitto e torna alla sua forma di MagnaAngemon per recuperare le forze. Quando Neo attacca nuovamente, il Digimon digievolve in Dominimon per aiutare in battaglia contro le forze di Demon insieme a Leo, nella sua forma di Regulumon, e all'Omnimon di Hideto Fujimoto. Nonostante sia in grado di sconfiggere la maggior parte degli scagnozzi di Demon, Lord HolyAngemon viene ferito gravemente da Arkadimon nella sua forma di livello mega, ma riesce a sopravvivere.\nLord HolyAngemon dispone di numerosi Digimon sotto il suo diretto comando, come ad esempio Patamon, Angemon e Knighmon.\nLeo.\n \u00e8 un Leomon, Digimon animale di livello campione, che lavora per Lord HolyAngemon al suo castello, dove allena giovani Digimon. Leo assomiglia ad un leone bipede alto e muscoloso, che porta una spada alla vita. Leo si dimostra un allenatore piuttosto brutale, arrivando a malmenare i suoi allievi se questi non riescono nei compiti da lui assegnati. Il suo atteggiamento cambia dopo l'incontro con Taichi Yagami e Zeromaru, soprattutto dopo che combattono contro il suo Kuwagamon e lo battono. Tra i Digimon che allena ci sono Agumon, Kuwagamon, Greymon, Centarumon e Meramon. Tempo dopo l'arrivo di Taichi a Hospitown, Leo digievolve in un Panjyamon. In questa forma, Leo combatte e distrugge Boltmon, ma ha qualche problema nell'affrontare VenomMyotismon. Quando riesce a guadagnare il vantaggio, per\u00f2, viene attaccato da Arkadimon, che trapassa il Panjyamon con il suo braccio, prelevando alcuni dei suoi dati. Durante il secondo attacco di Neo, Leo digievolve ancora in una nuova forma, un Regulumon, combattendo l'esercito di Demon insieme a Lord HolyAngemon, nella sua forma di Dominimon, e all'Omnimon di Hideto Fujimoto.\nGekovitch.\n \u00e8 uno ShogunGekomon, Digimon anfibio di livello evoluto, che lavora per Lord HolyAngemon ed \u00e8 il terzo avversario di Taichi Yagami e Zeromaru. Il suo attacco speciale \u00e8 Pugno Musicale e durante il combattimento con Tai e Zero sfida il duo a spezzarla. Anche se l'attacco usa onde sonore, ferisce il nemico e forma una barriera che annulla qualsiasi attacco, Taichi e Zeromaru riescono ad interferire con le onde sonore generate facendo a pezzi un candeliere. Gekovitch \u00e8 testimone dell'invasione all'interno del castello di Lord HolyAngemon e fa di tutto per impedire al suo signore di combattere contro Arkadimon.\nNinjamon.\n, Digimon mutante di livello campione, \u00e8 un membro dell'armata di Lord HolyAngemon. Lavora come spia e spesso porta delle informazioni dal castello di Demon. Informa il suo padrone della nascita di Arkadimon ed \u00e8 anche colui che informa Tai del piano di Neo di attaccare il castello di Lord HolyAngemon. Tuttavia, prima che possa recarsi al castello, viene catturato da Rose. Dopo aver recuperato dalle sue ferite, Ninjamon interviene per aiutare nella battaglia contro il Digimon di Hideto, Omega.\nDemon e le sue Armate.\nDemon.\n, evil Digimon di livello mega, \u00e8 la forza malvagia che si nasconde dietro il caos generatosi a Digiworld. Il suo obiettivo \u00e8 quello di creare un'armata di Digimon malvagi per prendere il controllo di Digiworld. Inoltre, \u00e8 anche impegnato a far crescere un Digiuovo di terribile potenza nel suo castello posto al centro del Continente di Folder, castello che originariamente apparteneva ad una divinit\u00e0 Digimon. Dopo aver visto quanto Zeromaru sia diventato potente sotto la guida di Tai, Demon capisce di aver bisogno di un Domatore per usufruire del pieno potenziale del suo Digimon superevoluto ed individua la persona che fa al caso suo in Neo. Demon ha inoltre tutte le intenzioni di invadere anche il mondo reale dopo essersi impadronito di Digiworld. Tuttavia, Neo colpisce a tradimento Demon e causa l'assorbimento dei suoi dati da parte del suo Digimon, Arkadimon.\nSembra proprio che Demon se ne sia andato per sempre, ma in realt\u00e0 il Digimon malvagio sapeva fin dall'inizio che Neo successivamente lo avrebbe tradito e aveva fatto in modo che tutto questo accadesse senza problemi affinch\u00e9 lui potesse infine possedere Arkadimon. Una volta che Neo riesce a tornare alla ragione, in ogni caso, Arkadimon si frantuma in mille pezzi, lasciando emergere Demon, che, dopo aver assorbito i dati di Arkadimon, aumenta la sua potenza digievolvendo in Demon superevoluto, ma viene presto sconfitto da Zeromaru, digievoluto nella forma di UlforceVeedramon Future Mode.\nNeo Saiba.\nNeo Saiba \u00e8 un domatore malvagio che appare in \"V-Tamer 01\" ed \u00e8 il fratello di Rei Saiba. Il suo Digimon partner originale era un Greymon, che lui per\u00f2 ripudi\u00f2 per le sue continue sconfitte in battaglia. Agli ordini di Demon, Neo dispone di tantissimi Digimon, compresi un Devimon ed un Ogremon che sono capaci di DNAdigievolvere in SkullSatamon, usato da Neo pi\u00f9 volte per eliminare Etemonkey, MetalGreymon (evolutosi dal suo stesso Greymon), Ghoulmon ed altri. Ognuno di questi Digimon viene sconfitto da Neo stesso o dallo Zeromaru di Taichi Yagami. Il Digimon successivo che Neo riceve da Demon \u00e8 invece Arkadimon, usato per sconfiggere Pie e Rose (anche se Rose muore molto pi\u00f9 tardi). Successivamente conduce l'invasione al castello di Lord HolyAngemon con un'armata composta da diversi Airdramon, Devidramon, Vilemon, Devimon, un Boltmon, un Gryphonmon, un Megadramon, un Gigadramon ed un VenomMyotismon. Il suo Arkadimon riesce inoltre a sconfiggere anche Leo e Seraphimon, la forma di livello mega di Lord HolyAngemon. Tempo dopo l'invasione, e dopo la minaccia di Rei di buttarsi da un precipizio se le lotte non fossero finite, Neo e Taichi interrompono la loro rivalit\u00e0. Dopo questi eventi, Neo diventa amico di Taichi e nuovamente degli Alias III, salvando anche la vita di Taichi. Tornato nel mondo reale, vince il successivo torneo D-1 e la sua amicizia con Taichi e gli Alias III continua ad esistere pi\u00f9 forte che mai.\nArkadimon.\n \u00e8 un Digimon animale di enorme potenza cresciuto da Demon, l'unico a poter evolvere al livello superevoluto. Demon, deciso ad impadronirsi del Digimon, lo affida alle cure di Neo per farlo crescere e sviluppare, per poi impadronirsene una volta che Neo comprende i suoi sbagli e cessa le ostilit\u00e0 nei confronti di Tai, distruggendo Arkadimon in mille pezzi ed assorbendo i suoi dati.\nDiversamente dagli altri Digimon, il nome di Arkadimon non cambia dopo la digievoluzione. Ci\u00f2 significa che il nome \"Arkadimon\" si riferisce a tutte le sei forme apparse del Digimon.\nSkullSatamon.\n, Digimon fantasma di livello evoluto, \u00e8 la forma DNAdigievoluta del Devimon e dell'Ogremon di Neo. La sua prima dimostrazione di potere si manifesta con la distruzione di Etemonkey. Riappare successivamente per combattere Zeromaru dopo che Neo usa MetalGreymon per raccogliere i dati di Zero. Nonostante la sua apparente vittoria iniziale, viene ucciso quando la rabbia di Zero esplose rabbiosamente a causa dei commenti di Neo riguardo Taichi.\nMegadramon.\n, Digidrago oscuro di livello evoluto, \u00e8 la forma DNAdigievoluta del Kuwagamon e del Kokatorimon di Neo. \u00c8 un Digimon in grado di volare, di evitare gli attacchi di Zero e che riesce quasi a sconfiggerlo grazie alla tattica di Neo di separarlo nei suoi Digimon base e poi DNAdigievolverli insieme nuovamente. Quando Taichi riesce ad elaborare un piano per sconfiggere il Digimon ed annientare la tattica di Neo, quest'ultimo fa DNAdigievolvere Megadramon con Cherrymon per formare Ghoulmon. Megadramon viene annientato quando Ghoulmon viene sconfitto.\nGhoulmon.\n, evil Digimon di livello mega, \u00e8 la forma DNAdigievoluta del Megadramon di Neo e del Guardiano della V-Tag del Cielo, Cherrymon. Come Digimon di livello mega, la sua stessa aura causa distruzione intorno a lui, formando addirittura una frattura spazio-temporale. Inizialmente riesce quasi ad uccidere sia Taichi che Zeromaru, ma quando Zero riesce a digievolvere nella sua forma di AeroVeedramon, Ghoulmon perde nella battaglia aerea che ne consegue e viene ucciso quando Zero scaglia il suo attacco pi\u00f9 potente.\nEtemonkey.\nEtemonkey \u00e8 un Etemon, Digimon balocco di livello evoluto, agli ordini di Demon e serve da antagonista per i primi capitoli poich\u00e9 pone i cinque Digimon Guardiani di livello evoluto a protezione delle V-Tag. Viene rivelato successivamente che Etemonkey serve Demon solo per avere un'occasione di giocare con gli esseri umani e che non ha nessuna intenzione di combattere per conquistare il mondo reale. Viene occasionalmente visto volare grazie all'ausilio di diversi DemiDevimon oppure cavalcare un Monochromon. Viene infine distrutto dallo SkullSatamon di Neo dopo che Demon lo accusa di perdere di proposito contro Taichi e Zeromaru.\nGuardiani delle V-Tag.\nA guardia delle V-Tag, necessarie per entrare nel castello di Demon, ci sono cinque Digimon di livello evoluto inviati da Etemonkey; in ogni caso, alla fine, questi vengono tutti sconfitti da Taichi e Zeromaru.\nLord Triceramon.\nGuardiano della V-Tag del Cielo, \u00e8 un Triceramon, Digisauro di livello evoluto, ed \u00e8 il primo Digimon di livello evoluto che Taichi e Zeromaru affrontano veramente in battaglia durante la loro avventura alla ricerca delle cinque V-Tag. Nonostante sia estremamente forte, alla fine della battaglia Lord Triceramon perde e capisce la forza nascosta dei domatori: un Digimon con un domatore al suo fianco pu\u00f2 combattere fino ed oltre i suoi limiti senza preoccuparsi di morire successivamente, poich\u00e9 ha un domatore che si occupa di lui. A guardia del suo dominio ci sono un DarkTyrannomon e un Deltamon.\nLord Marine.\nGuardiano della V-Tag del Mare, \u00e8 un MarineDevimon, Digimon animale acquatico di livello evoluto, che ha invaso l'Oceano di Net. Secondo dei Digimon di livello evoluto che affrontano Tai e Zero, Lord Marine costringe i due ad una battaglia sottomarina, poich\u00e9 la sua velocit\u00e0 all'interno del suo dominio marino \u00e8 senza paragoni. La sua prodigiosa velocit\u00e0, tuttavia, fa da contraltare alla sua estrema debolezza di una bassa difesa, come Taichi capisce quando un morso di Gon lo danneggia oltremodo. Dopo averlo raggirato in modo da riemergere, Zeromaru sconfigge Lord Marine con due buoni pugni e Taichi reclama la V-Tag del Mare. Tra i suoi sottoposti si possono annoverare un Gesomon e un Octomon.\nLord Vamde.\nGuardiano della V-Tag dell'Illusione, \u00e8 un Myotismon, Digimon fantasma di livello evoluto, la cui base si trova in un sinistro castello ed \u00e8 il terzo Digimon di livello evoluto ad affrontare Taichi e Zeromaru. Il suo piano prevede di sfruttare un Bakemon, mascherato come un Patamon, per instillare sfiducia tra Taichi e Zeromaru e sfruttare il seme del dubbio risultante per fare il lavaggio del cervello a Zeromaru. Il suo piano fallisce, tuttavia, a causa del forte legame tra i suoi nemici e viene ucciso definitivamente quando Taichi d\u00e0 fiducia ad un accecato Zeromaru spronandolo a scagliare una Freccia Rovente sul volto di Lord Vamde mentre quest'ultimo stringe Taichi a s\u00e9. I suoi alleati includono Bakemon, Candlemon, Devimon, Meramon, Kuwagamon, DemiDevimon e Kabuterimon.\nL'odio di Lord Vamde, in ogni caso, non svanisce con lui ed il Digimon decide di scambiare la sua intelligenza per il puro potere e di accedere alla sua forma di livello mega, VenomMyotismon. Neo lo porta con s\u00e9 nella sua prima battaglia contro le forze di Lord HolyAngemon e viene quasi eliminato quando Leo digievolve al livello evoluto. Arkadimon interviene e lo salva ma, subito dopo il loro arrivo, Taichi e Zeromaru decidono di decapitarlo con un pugno e poi distruggere il suo \"vero\" corpo.\nMetalGreymon.\nGuardiano della V-Tag dell'Impero del Metallo e quarto Digimon di livello evoluto a combattere contro Taichi e Zeromaru, , Digimon androide di livello evoluto, era originariamente un Greymon cresciuto da Neo, ma che fu cancellato dopo aver perso ripetutamente in battaglia. Dopo la sua cancellazione, MetalGreymon si materializz\u00f2 a Digiworld e si diresse alla Fabbrica di Metalli per diventare pi\u00f9 forte modificando il suo corpo. Successivamente incontra nuovamente Neo a Digiworld e, ancora leale al suo ex Domatore, \u00e8 desideroso di mostrargli quanto sia migliorato. Va vicino allo sconfiggere Zeromaru, ma Neo lo usa per raccogliere altri dati su Zeromaru, facendolo attaccare di proposito. Una volta che MetalGreymon non \u00e8 pi\u00f9 in grado di raccogliere dati su Zeromaru, Neo lo elimina senza piet\u00e0.\nCherrymon.\nGuardiano della V-Tag del Cielo, , Digimon pianta di livello evoluto, piuttosto che affrontare Taichi e Zeromaru direttamente, viene usato in una DNAdigievoluzione con il Megadramon di Neo per formare Ghoulmon. Viene eliminato con Ghoulmon quando questi viene sconfitto.\nNeoDevimon.\nI sono Digimon angelo caduto di livello evoluto agli ordini di Demon e, successivamente, di Neo. Sono soldati semplici che sono fedeli al loro maestro, ma mostrano comunque i segni di una figura da leader.\nTre NeoDevimon lavorano per Neo e vengono da lui inviati a tenere a bada l'Omnimon di Hideto, Omega, cos\u00ec che un quarto NeoDevimon possa uccidere Zeromaru mentre quest'ultimo dorme. Zeromaru sconfigge due di questi prima dell'arrivo di Jijimon e Birdramon. Callismon successivamente rivela che Neo aveva precedentemente creato i NeoDevimon basandosi su Devimon.\nCallismon.\n, Digimon animale sintetico di livello mega, \u00e8 stato creato da Neo usando il 10% dei dati di Arkadimon su un Grizzlymon. Quando Callismon viene presentato al resto dell'armata di Demon, riesce a fare a pezzi un Devimon ed un Ogremon e a tranciare a met\u00e0 un Boltmon. Viene sguinzagliato alla ricerca di Rei, che era scappata dal castello di Demon, che raggiunge velocemente, stordendola. In ogni caso, Zeromaru si rialza e inizia a combattere contro di lui. Inizialmente Callismon riesce a destreggiarsi abilmente contro Zero, bloccando i suoi attacchi ed anche causandogli alcuni danni. Tuttavia Zero rivela di stare solamente abituandosi al suo corpo pi\u00f9 forte e vince la battaglia, distruggendo infine Callismon dopo alcuni buoni colpi ed il suo attacco \"Spada Alata\".\nLykamon, Panimon e Hermmon.\n dovevano originariamente apparire per combattere contro Omnimon, Regulumon e Dominimon. Questa trama accessoria, tuttavia, \u00e8 stata tagliata per problemi di tempo. Cos\u00ec come per Callismon, Lycamon e Hermmon sarebbero stati creati da Neo Saiba usando il DNA di Arkadimon su altri Digimon.\nAlias III.\nGli Alias III sono un terzetto di Domatori umani, ognuno di essi affiancato da un Digimon partner, che inizialmente fungono da antagonisti per Taichi e Zeromaru poich\u00e9 si uniscono a Neo e Demon per aiutarli a dare vita ad Arkadimon dopo essere stati scelti da Neo stesso. Ognuno di loro affronta un combattimento uno contro uno contro Taichi, sperando ognuno di riuscire a sconfiggere il \"parassita\". Successivamente, tuttavia, ai tre viene fatto capire che essi rappresentano semplicemente un diversivo per far guadagnare tempo ad Arkadimon cos\u00ec che questo possa avere il potere necessario a sconfiggere Taichi e di conseguenza diventano amici di Tai e Zero. In precedenza il trio \u00e8 stato usato anche come mezzo per ottenere nutrimento per Arkadimon.\nSigma.\nSigma \u00e8 un membro degli Alias III ed \u00e8 il primo membro ad affrontare Taichi Yagami e Zeromaru per conto di Neo Saiba. Il suo Digimon \u00e8 Pie il Piedmon ed i loro sentimenti dell'uno sono connessi all'altro e viceversa, legandoli con un potente collegamento empatico. Quando Zero combatte contro Pie, parte della maschera del Digimon si rompe allo stesso tempo in cui si rompe parte della maschera di Sigma. Taichi d\u00e0 a Sigma l'opportunit\u00e0 di ritirarsi dalla battaglia affinch\u00e9 Pie possa essere risparmiato e Sigma gli \u00e8 molto grato di questo. Sigma in quel momento \u00e8 ansimante e sembra affaticato come se avesse sentito anche lui gli infortuni e la fatica del suo Digimon. Quando Neo scopre l'andamento della battaglia contro Tai, ordina ad Arkadimon di combattere contro Pie. Sigma si trova dietro ad una finestra di vetro insieme a Neo e non pu\u00f2 fare nulla. Al momento della morte di Pie, sia l'umano che il Digimon urlano insieme. Tutto ci\u00f2 sembra indicare che Sigma aveva un legame eccezionalmente forte con il suo partner. Arkadimon assorbe quindi i dati di Pie e digievolve al livello intermedio, mentre Sigma viene imprigionato nel castello. Successivamente riesce a scappare insieme a Rei Saiba e a Mari e si schiera dalla parte di Taichi per fermare Arkadimon. Mentre si trova ancora all'interno del castello, decide grazie al suo intelletto di raccogliere la maggior quantit\u00e0 possibile di dati da Arkadimon quando questo dorme. I suoi dati non risultano inutili, poich\u00e9 la debolezza da lui scoperta viene utilizzata successivamente da Taichi e Zero per sconfiggere Arkadimon. La sua amicizia con Tai e Zero continua, come provato dall'ultimo capitolo del manga dove Sigma appare senza maschera.\nLa maschera di Sigma ha un amplificatore incorporato che \u00e8 collegato al suo computer palmare, cos\u00ec che l'amplificatore annuncia ci\u00f2 che Sigma scrive, rendendo il ragazzo molto bravo a scrivere velocemente. Sigma parla infine quando la met\u00e0 inferiore della sua maschera viene distrutta per chiedere a Tai e Zero di non fare del male a Pie. Quando dopo la battaglia i due cercano di mostrarsi amichevoli con lui e gli parlano, Sigma rifiuta la loro offerta e se ne va, ma pochi secondi dopo manda una e-mail a Taichi dicendogli che ci penser\u00e0 su. La sua abilit\u00e0 nello scrivere ad un certo punto rivaleggia con quella di Taichi, poich\u00e9 Sigma \u00e8 in grado di rispondere facilmente con uno dei suoi ordini.\nIn passato Sigma era troppo timido per parlare apertamente, anche quando scopr\u00ec che i suoi \"amici\" lo stavano solo usando continu\u00f2 semplicemente a sorridere e sub\u00ec il colpo. Quando scopr\u00ec la possibilit\u00e0 di chattare, il ragazzo si sent\u00ec finalmente libero di dire ci\u00f2 che voleva, anche se nessuno dei suoi conoscenti rese ci\u00f2 pi\u00f9 semplice. Un giorno, mentre stava chattando, Sigma ricevette un messaggio da Neo che gli parlava delle sue abilit\u00e0 e di come esse avrebbero potuto essere utilizzate per aiutarlo a creare un nuovo mondo digitale.\nPie.\n il Piedmon, Digimon mago di livello mega, \u00e8 il Digimon partner di Sigma degli Alias III. Inizialmente le cose sembrano andare male per Zeromaru nello scontro con lui, poich\u00e9 i comandi di Sigma si dimostrano migliori e pi\u00f9 veloci di quelli che Taichi invia a Zero. Tuttavia, grazie al forte legame e alla forte fiducia instauratasi tra Zero e Taichi, il duo riesce infine a sconfiggere Pie. Dopo la battaglia, sia Sigma che Pie cambiano il loro atteggiamento e tornano al castello di Demon. Come punizione, Demon ordina a Neo di combattere contro Pie con il suo nuovo Digimon Arkadimon, appena schiusosi dal Digiuovo. Nonostante sia solo un Digimon di livello primario, Arkadimon riesce ad uccidere Pie trapassandolo ed assorbendo poi i suoi dati, digievolvendo al livello intermedio. La morte di Pie affligge moltissimo Sigma, fatto che suggerisce che Pie fosse il primo amico di Sigma.\nMari Goutokuji.\nMari Goutokuji \u00e8 il secondo membro degli Alias III ad affrontare Taichi Yagami e Zeromaru per conto di Neo Saiba. Il suo partner \u00e8 Rose il Rosemon. La ragazza scalcia violentemente Ninjamon quando il Digimon prova ad attaccarla. Viene quindi fermata da Rei Saiba che le grida contro e Rose viene poi sconfitta da Zero. Mari e Rose aiutano Taichi e gli altri nella battaglia contro Arkadimon, che avviene dopo il congedo degli Alias III da parte di Neo, nella quale Rose viene presumibilmente uccisa. Mari continua ad essere amica degli altri dopo il loro ritorno nel mondo reale, dove la si pu\u00f2 vedere accompagnarsi a Sigma.\nDurante la sua battaglia con Taichi e Zero inizialmente appare come una ragazza un po' oca, sciocca e svenevole, impegnata a parlare di cose come la sua carriera di idol pop su internet nel mondo reale o del fatto che quando Neo diverr\u00e0 re del mondo digitale lei sar\u00e0 la sua regina, ma tutto ci\u00f2 \u00e8 solo una recita che lui utilizza per distrarre Taichi e Zero. Mari diventa infatti molto fredda e quasi sadica quando termina la sua recita, arrivando a saltare con violenza su un nemico rimasto ferito in precedenza.\nRose.\n il Rosemon, Digimon folletto di livello mega, \u00e8 il Digimon partner di Mari degli Alias III. Mentre Neo Saiba \u00e8 impegnato a guidare le truppe di Demon al castello di Lord HolyAngemon, Rose si confronta con Zero come diversivo. La personalit\u00e0 di Rose \u00e8 molto simile a quella della sua domatrice. Prima che lei appaia a Taichi ed ai suoi amici, il Digimon cattura un Ninjamon che voleva avvisare Lord HolyAngemon e presenta il Digimon gravemente ferito agli avversari. Anche se inizialmente si comporta in modo sciocco, successivamente svela le sue vere abilit\u00e0 da combattente e rende quasi Zero il suo schiavo d'amore. Zero riesce infine a combattere la sua seduzione e a sconfiggerla. Quando Mari si rivolta contro Neo, Rose aiuta Omega nel combattimento contro Neo Saiba e Arkadimon. Rose riesce infatti ad imprigionare Arkadimon con i suoi tralci di vite, ma Arkadimon riesce a liberarsi e a trafiggerla. Rose, in punto di morte, riesce per\u00f2 a tranciare di netto il braccio con cui Arkadimon l'aveva trapassata per dare a Omega pi\u00f9 possibilit\u00e0 di avere la meglio sul loro comune nemico.\nHideto Fujimoto.\nHideto Fujimoto \u00e8 un membro degli Alias III ed ha due Digimon partner invece di uno solo. Sono Warg il WarGreymon e Melga il MetalGarurumon, che sono in grado di DNAdigievolvere in Omega l'Omnimon. Hideto \u00e8 il terzo e ultimo membro degli Alias III ad affrontare Taichi Yagami e Zeromaru per conto di Neo Saiba dopo il fallimento degli altri due membri degli Alias III. Hideto si rimprovera ci\u00f2 che \u00e8 accaduto a Rei Saiba (anche Neo, tuttavia, si rimprovera l'accaduto). \u00c8 implacabile nel suo tentativo di distruggere Taichi e Zero, arrivando a spingere i suoi due Digimon diverse volte oltre i loro limiti; in questa battaglia viene mostrato il vero valore dell'amicizia. Successivamente Hideto aiuta nella battaglia finale contro Arkadimon, dove Omega sarebbe stato distrutto se Hideto non lo avesse fatto de-DNAdigievolvere. Porta avanti la sua amicizia con gli altri nel mondo reale ed il suo Digimon partner \u00e8 l'unico Digimon degli Alias III a non essere cancellato.\nIl suo contributo dopo essere passato dalla parte di Tai e Zero gioca un ruolo importante nella sconfitta di Neo. Poich\u00e9 Hideto \u00e8 l'unico ad avere un Digimon dopo la battaglia, \u00e8 la sua esperienza, trasferita a Tai, che aiuta Zero a sopravvivere ai primi incontri con Arkadimon. Hideto inoltre usa Omega per aiutare coloro che combattono contro Neo a volare quando Zero \u00e8 gravemente ferito. Insieme a Leo e Lord HolyAngemon riesce a prendere tempo fin quando Zero non recupera. Riesce anche a convincere Neo che ci\u00f2 che sta facendo \u00e8 sbagliato. Hideto \u00e8 anche un Domatore riconosciuto nel mondo reale, sconfitto solo da Neo alla sua scuola e secondo solo a Taichi e Neo in termini di potere. Dimostra anche di avere sentimenti simili a Tai nei confronti dei Digimon, non volendo cancellare Warg e Melga quand Neo gli dice che sono troppo deboli. La sua bont\u00e0 nei loro confronti tuttavia lo ripaga, poich\u00e9 \u00e8 proprio questa bont\u00e0 a permettergli di digievolvere.\nOmega.\n l'Omnimon, Digimon guerriero di livello mega, \u00e8 il Digimon partner di Hideto degli Alias III. Omnimon \u00e8 un Digimon composto da Warg e Melga, rispettivamente un WarGreymon e un MetalGarurumon. Durante la battaglia, Omega capisce che Zeromaru \u00e8 un Digimon buono e perde di proposito la battaglia con lui. Ci\u00f2 comporta il cambiamento di fronte di Hideto, che si schiera con Taichi. Successivamente, Omega combatte Arkadimon quando Neo congeda gli Alias III, ma viene ferito gravemente e riesce a malapena a fuggire con Hideto. In seguito aiuta a difendere il Castello di Lord HolyAngemon da un attacco di Neo, dove ancora una volta combatte contro Arkadimon finch\u00e9 non viene sostituito da Zeromaru. Alla fine, Omega \u00e8 l'unico Digimon degli Alias III a non essere distrutto.\nPrima degli eventi della serie, Hideto usava Warg e Melga per tenere al sicuro il suo posto di miglior Domatore della scuola, per poi venire detronizzato da Neo al suo arrivo. Anche se Neo gli aveva suggerito di cancellare i suoi Digimon, secondo lui troppo deboli, Hideto si era rifiutato, dicendo che loro sono suoi amici. Questa bont\u00e0 \u00e8 il fattore scatenante che una notte aveva innescato la DNAdigievoluzione dei due in Omega; \u00e8 proprio questa evoluzione ad essere parzialmente responsabile per l'incidente che coinvolge Rei Saiba. L'amicizia che lega i tre \u00e8 evidenziata nuovamente quando sia Warg che Melga si rifiutano di continuare a combattere contro Zero, ben sapendo che Hideto sta combattendo per delle ragioni sbagliate.\nDigimon esclusivi.\nParallelmon.\n \u00e8 un Digimon mutante di livello mega e principale nemico in un numero speciale di V-Tamer che non segue la trama principale. Questo Digimon \u00e8 in grado di viaggiare attraverso mondi paralleli. In ogni mondo, il suo obiettivo \u00e8 catturare Digiprescelti/Domatori per acquisire pi\u00f9 potere. Parallelmon usa i suoi poteri di viaggio temporale per mandare Veemon e Davis Motomiya della continuity di \"Digimon Adventure 02\" in quella di \"Digimon Adventure V-Tamer 01\" e per assorbire TK Takaishi, Kari Kamiya, Yolei Inoue, Cody Hida ed i loro rispettivi Digimon nel mondo di \"Digimon Adventure 02\".\nParallelmon poi passa al mondo di \"V-Tamer 01\" ed attacca Davis e Veemon, ma i due vengono salvati da Taichi Yagami e da Zeromaru. Poich\u00e9 non riescono a distruggere Parallelmon, il gruppo si ritrova costretto a scappare e ad affrontare Parallelmon successivamente. Gli altri Digiprescelti di \"Adventure 02\", intanto, essendo stati assorbiti da Parallelmon, lavorano insieme all'interno del mostro per ricreare il Digiuovo dei Miracoli, permettendo a Veemon di armordigievolvere Magnamon. Nel frattempo, Taichi e Davis elaborano un piano per sconfiggere Parallelmon. Zeromaru riesce ad indebolire il Digimon, ma il merito della sua distruzione va a Magnamon. Davis e Veemon riescono cos\u00ec a tornare nel loro mondo e tutto torna come prima l'apparizione di Parallelmon.\nMetamormon.\n \u00e8 un Digimon mutante di livello mega e principale nemico in un numero speciale di \"V-Tamer 01\" che non segue la trama principale. Il dispositivo sul suo petto gli permette di scannerizzare un Digimon e poi di copiare la sua forma (incluse le sue abilit\u00e0 speciali).\nIn questa storia, Taichi e Zeromaru fanno squadra con Takuya Kanbara della continuity di \"Digimon Frontier\" per salvare il villaggio dei Babamon da Metamormon. Inizialmente, Metamormon diventa un Imperialdramon Fighter Mode e li attacca. Successivamente diventa un Ghoulmon per combattere contro Takuya (nella forma di Agunimon). Quando Agunimon slidedigievolve in BurningGreymon, Metamormon diventa nuovamente Imperialdramon Fighter Mode ed attacca BurningGreymon nel bel mezzo del combattimento con Zeromaru. Con Takuya ferito, Zeromaru si ritrova a combattere Metamormon da solo. Non appena Metamormon diventa Goldramon e la lotta continua, Taichi e Zeromaru notano che il Sistema di Memoria di Metamormon si trova nel dispositivo sul suo petto. Nonostante le sue ferite, Takuya spiritdigievolve Agunimon di nuovo e combatte contro Metamormon finch\u00e9 il Digimon mutaforma non prende la forma dello stesso Agunimon, facendo passare un brutto momento a Zeromaru. Il finto Agunimon attacca, ma Taichi ed il vero Agunimon elaborano un piano. Agunimon si lancia verso Metamormon, quindi torna alla sua forma umana, che Metamormon non \u00e8 in grado di copiare. Takuya quindi spiritdigievolve in BurningGreymon e sconfigge Metamormon. Zeromaru finisce quindi l'opera facendolo fuori. Metamormon \u00e8 attualmente il pi\u00f9 veloce ed uno dei pi\u00f9 forti e pi\u00f9 pericolosi Digimon di tutti i tempi, anche se spesso non mostra la sua piena velocit\u00e0 o potenza.\nVikemon.\n \u00e8 un Digimon animale di livello mega e principale nemico in un numero speciale di \"V-Tamer 01\" che non segue la trama principale.\nVikemon \u00e8 uno degli scagnozzi di Demon, con il potere di essere in grado di abbassare la temperatura a suo piacimento. Ry\u014d Akiyama e Taichi Yagami fanno squadra per fermarlo, ma finiscono per rimanere invischiati in una lite tra di loro. La debolezza di Vikemon \u00e8 proprio il bollente fervore che sia Ryo che Taichi mostrano audacemente; pi\u00f9 la lite si accende, pi\u00f9 Vikemon si indebolisce, finch\u00e9 quest'ultimo non si ritrova sconfitto."}
{"id": "2685746", "revid": "1305772", "url": "https://it.wikipedia.org/wiki?curid=2685746", "title": "Fo\u010da", "text": "Fo\u010da (in cirillico serbo \"\u0424\u043e\u0447\u0430\") \u00e8 una citt\u00e0 e comune nell'est della Bosnia ed Erzegovina, nonch\u00e9 capoluogo dell'omonima regione, sotto la giurisdizione della Repubblica Serba con 19.811 abitanti al censimento 2013.\nRinominata durante la guerra Srbinje riprese il vecchio nome nel 2004 ed \u00e8 ricordata nel resto della ex-Jugoslavia per il fatto che nel territorio della municipalit\u00e0 ebbe luogo la Battaglia della Sutjeska.\nSorge alla confluenza dei fiumi Drina e \u0106ehotina.\nIl suo centro storico, che era tra quelli che avevano meglio conservato la tipica impronta ottomana, \u00e8 stato quasi del tutto distrutto nel 1992 durante la guerra, cos\u00ec come tutte le 12 moschee superstiti della citt\u00e0 (5 erano gi\u00e0 state distrutte durante la seconda guerra mondiale). Alcune di esse erano considerate di grande valore storico e artistico. Tra i monumenti sopravvissuti si annoverano la \"Sahat kula\" (Torre dell'orologio) e il caravanserraglio ottomani. Il 4 maggio 2019 la pi\u00f9 celebre delle moschee distrutte, la moschea Alad\u017ea, \u00e8 stata riaperta dopo quasi cinque anni di lavori di ricostruzione.\nPopolazione.\nL'ultimo censimento ufficiale del 1991 mostrava i seguenti dati:\nComune di Fo\u010da - totale: 40.513\nCitt\u00e0 di Fo\u010da - totale: 14.335\nCuriosit\u00e0.\nQua \u00e8 nato il militare e assassino seriale Milan Luki\u0107 il 6 settembre 1967."}
{"id": "2685753", "revid": "1305772", "url": "https://it.wikipedia.org/wiki?curid=2685753", "title": "Luigi Minichini", "text": "Biografia.\nEntr\u00f2 nel seminario diocesano di Nola nel 1798 e poi nell'Ordine dei Frati Minori Conventuali. Nel 1818 fu costretto ad abbandonare il convento di San Giovanni in Galdo perch\u00e9 accusato di aver avvelenato il frate laico Carmine Carrella da Saviano.\nEntrato nella Carboneria, assieme ai sottotenenti Morelli e Silvati fu uno degli capi della rivolta del 2 luglio 1820 a Nola. Entr\u00f2 tuttavia presto in disaccordo con i militari in quanto, nelle prime fasi della rivolta, riteneva pi\u00f9 opportuno cercare l'appoggio dei contadini anzich\u00e9 quello dell'esercito e della borghesia. Nonostante l'insuccesso delle sue iniziative, nell'ottobre 1820 fu inviato in missione in Sicilia dove tuttavia ebbe nuovi dissensi con le autorit\u00e0 locali. Successivamente tent\u00f2 anche di stringere accordi con i carbonari del regno di Sardegna e della Lombardia, ma sempre senza successo.\nDopo la revoca della costituzione da parte di Ferdinando I delle Due Sicilie e l'entrata degli austriaci a Napoli (1821), Minichini and\u00f2 in esilio dapprima in Spagna e poi in Inghilterra, dove divenne protestante. Scrisse anche un resoconto dei moti costituzionali che vendette manoscritta al governo delle Due Sicilie. Nel 1825 si stabil\u00ec negli Stati Uniti d'America."}
{"id": "2685760", "revid": "1305772", "url": "https://it.wikipedia.org/wiki?curid=2685760", "title": "Ars magna", "text": "L'Ars magna (\"La grande arte\") era un metodo inventato da Raimondo Lullo (1235-1315), teologo, filosofo e missionario catalano, da lui descritto nella sua opera \"Ars compendiosa inveniendi veritatem seu ars magna et maior\" (1274), tramite il quale, servendosi anche di schemi e figure, si potessero collegare concetti fondamentali, in una sorta di logica meccanica, in modo da ottenere verit\u00e0 in ogni campo del sapere.\nQuesta tecnica poteva anche essere usata come una forma di mnemotecnica, in quanto facilitava la memorizzazione delle nozioni di base, ma lo scopo ultimo era quello di \u00ab\"arrivare a una enciclopedia totale, a un sapere universale... Cio\u00e8 a una \"clavis\" universale, cio\u00e8 una \"chiave\" universale, che mi permetta di accedere a qualunque sapere nella sua totalit\u00e0.\"\u00bb\nL'ars magna voleva essere anche un trattato di retorica, scienza dell'invenzione e logica per un corretto uso della ragione, conseguibile anche attraverso vere e proprie macchine inferenziali combinatorie che Lullo costru\u00ec materialmente.\nNella Spagna del XIII secolo, dove convivevano cultura musulmana, cristiana ed ebraica, Lullo ricercava una modalit\u00e0 logico-dialettica per portare al cristianesimo gli islamici e gli ebrei. Le sue numerose opere scritte in arabo avevano lo scopo di convincere tramite rigide argomentazioni logiche arabi ed ebrei della superiorit\u00e0 della religione cristiana dimostrando loro la verit\u00e0 del dogma trinitario, il maggior ostacolo alla conversione dei miscredenti.\nL'ars magna.\nSi tratta, per Lullo, di trovare una scienza universale, tale che, nei principi di questa, siano contenuti i principi di tutte le scienze particolari. Il problema che il filosofo maiorchino cerca di risolvere originava da Aristotele che aveva distinto i principi comuni a ogni scienza dai principi propri di ciascuna. Aristotele nella sua opera di logica formale, gli \"Analitici\", aveva gi\u00e0 intravisto la possibilit\u00e0 di una scienza unica, dove i concetti semplici venissero simboleggiati con le lettere dell'alfabeto greco in modo da effettuare dei veri e propri calcoli sillogistici.\nNell\"'Ars generalis ultima\" (1305-1308) e nell'\"Ars brevis\" (1308), redazioni finali delle opere precedenti: \"Ars compendiosa inveniendi veritatem...\" , \"Ars demonstrativa\" (1275), Lullo vuole descrivere non tanto una logica quanto una tecnica di ricerca.\nMentre per Aristotele i principi non si basano su dimostrazioni ma derivano dall'esperienza e dall'induzione, Lullo crede di risolvere ogni problema con precisione matematica: parte dal presupposto che ogni proposizione sia scomponibile in elementi costitutivi e che i termini complessi siano riducibili a pi\u00f9 termini semplici o principi. Supposto di aver completato il numero di tutti i termini semplici possibili, combinandoli in tutti i modi possibili si otterranno tutte le proposizioni vere possibili: nasce cos\u00ec l'\"arte combinatoria\".\nLogica, metafisica e teologia.\nI principi primitivi e fondamentali secondo Lullo sono diciotto, nove riguardano gli attributi di Dio (\u00abdignit\u00e0\u00bb) che sono espressi per la divinit\u00e0 al massimo grado:\nbont\u00e0, grandezza, eternit\u00e0, potenza, saggezza, volont\u00e0, virt\u00f9, verit\u00e0, gloria;\naltri nove riguardano le relazioni che possono intercorrere tra gli esseri finiti e contingenti:\ndifferenza, concordanza, contrariet\u00e0, principio, mezzo, fine, maggioranza, uguaglianza, minoranza.\nQuesti principi vengono raffigurati con simboli o con lettere dell'alfabeto e possono essere correlati tra loro mediante cerchi concentrici o altre figure. Le varie combinazioni che risultano di volta in volta, rappresentano i diversi ragionamenti su varie questioni riguardanti la scienza e la teologia.\nPoich\u00e9 questi elementi primi essenziali sono il fondamento della realt\u00e0 e i principi della conoscenza, allora la metafisica si identifica con la logica e questa ripropone per il sapere umano lo stesso ordine (le \"rationes\" eterne) che Dio ha posto nella creazione della natura, che, secondo l'insegnamento di Sant'Agostino, \u00e8 l'altra faccia di Dio, \u00abil libro su cui s'impara a conoscere Dio\u00bb, al quale, alla fine, potremo misticamente congiungerci.\nL'ars magna fu quasi del tutto dimenticata dagli autori medioevali mentre fu riscoperta nel Rinascimento dove fu utilizzata nell'alchimia e nell'astrologia e nelle scienze occulte. Giordano Bruno ad esempio, era considerato un esperto di questa tecnica.\nAncora nel '600 l'ars magna trov\u00f2 cultori come Agrippa di Nettesheim (1486\u20131535), il gesuita Athanasius Kircher (1602\u20131680), il \"maestro in un centinaio d'arti\", Pierre Gassendi (1592\u20131655), George Dalgarno (1626 ca-1687), ma furono soprattutto Thomas Hobbes (1588\u20131679) e i suoi seguaci che tentarono di svilupparla ed applicarla ad ogni campo del sapere.\nL\"'ars combinatoria\".\nCon il nome di \"ars combinatoria\", l'Ars magna ricompare con Leibniz (1646\u20131716). Tra gli svariati interessi del filosofo vi era infatti anche quello per lo studio del linguaggio sul quale egli riteneva potesse fondarsi una nuova scienza: l'\"Ars combinatoria\": una simbolizzazione del pensiero con cui operare calcoli logico-matematici.\nNella sua \"Dissertatio de arte combinatoria\" (1666) Leibniz si proponeva di creare un metodo con il quale, servendosi di proposizioni primitive, attraverso la loro combinazione, si potessero verificare le verit\u00e0 gi\u00e0 presenti (\"ars demonstrandi\") e trovarne di nuove (\"ars inveniendi\").\nPerch\u00e9 questo potesse avvenire occorreva che concetti complessi potessero scomporsi sino alla loro primitiva semplicit\u00e0 e che fosse possibile realizzare un linguaggio unico per tutte le scienze, una specie di \u00abalfabeto del pensiero umano\u00bb composto da simboli (\"characteristica universalis\") che potessero combinarsi tra loro cos\u00ec come avviene per le idee con l'attivit\u00e0 di pensiero.\nLa combinazione dei segni doveva avvenire secondo precise regole (\"calculus ratiocinator\"), come per la matematica, che proprio in questo modo calcola le entit\u00e0 quantitative, cos\u00ec con il \"calculus\" si potranno escludere le entit\u00e0 create dall'immaginazione, quelle cio\u00e8 che non hanno cio\u00e8 un fondamento razionale.\nI discepoli di Leibniz, Christian Wolff (1679-1754) , Johann Heinrich Lambert (1728-1777), cercheranno, senza successo, di rendere esecutivo il progetto del maestro ma arriveranno comunque a sviluppare i principi della logica formale aristotelica fondando la logica matematica."}
{"id": "2685761", "revid": "114325", "url": "https://it.wikipedia.org/wiki?curid=2685761", "title": "Carpazi meridionali", "text": ""}
{"id": "2685765", "revid": "88812", "url": "https://it.wikipedia.org/wiki?curid=2685765", "title": "Ars compendiosa inveniendi veritatem seu ars magna et maior", "text": ""}
{"id": "2685768", "revid": "1034604", "url": "https://it.wikipedia.org/wiki?curid=2685768", "title": "Vocale posteriore semiaperta arrotondata", "text": "La vocale posteriore semiaperta arrotondata \u00e8 un suono vocalico usato in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 O. \nOccorrenze.\nIn italiano.\nIn italiano tale fono \u00e8 reso con la grafia oppure ed \u00e8 presente per esempio nella parola \"parola\" . \u00c8 chiamata spesso O aperta.\nIn catalano.\nIn catalano tale fono \u00e8 presente per esempio nella parola \"cosa\" \"cosa\" .\nIn francese.\nIn francese tale fono \u00e8 presente per esempio nella parola \"sort\" \"sorte\" .\nIn inglese.\nIn inglese tale fono \u00e8 presente in molte variet\u00e0.\nIn occitano.\nIn occitano tale fono \u00e8 reso con ed \u00e8 presente per esempio nella parola \"\u00f2me\" \"uomo\" .\nIn polacco.\nIn polacco tale fono \u00e8 reso con la grafia , ed \u00e8 presente per esempio nella parola \"kot\" \"gatto\" .\nIn portoghese.\nIn portoghese tale fono \u00e8 presente per esempio nella parola \"s\u00f3\" \"solo\" .\nIn tedesco.\nIn tedesco tale fono \u00e8 presente per esempio nella parola \"voll\" \"pieno, completo\" ."}
{"id": "2685769", "revid": "356328", "url": "https://it.wikipedia.org/wiki?curid=2685769", "title": "/\u0254/", "text": ""}
{"id": "2685774", "revid": "729019", "url": "https://it.wikipedia.org/wiki?curid=2685774", "title": "Battaglia di Paardeberg", "text": "La battaglia di Paardeberg fu combattuta tra il 18 e il 27 febbraio 1900 e segn\u00f2 un momento decisivo della seconda guerra boera. Il corpo di spedizione britannico che aveva iniziato l'11 febbraio 1900 una grande offensiva invadendo lo Stato Libero d'Orange, riusc\u00ec a bloccare sulle rive del fiume Modder i \"commando\" boeri del generale Piet Cronje.\nDopo un attacco frontale ordinato dal generale Horatio Kitchener che venne respinto dai boeri il 18 febbraio, il feldmaresciallo Frederick Roberts, il comandante in capo britannico, giunse sul campo di battaglia e inizi\u00f2 un massiccio bombardamento d'artiglieria delle forze nemiche accerchiate costringendole alla resa il 27 febbraio 1900.\nLa battaglia di Paardeberg fu la pi\u00f9 importante vittoria britannica della grande guerra boera e permise al feldmaresciallo Roberts di proseguire con successo l'avanzata verso le capitali boere Bloemfontein e Pretoria.\nLa guerra boera sul fronte occidentale.\nL'inizio della seconda guerra boera era stato caratterizzato sul fronte occidentale dagli attacchi delle forze boere del Transvaal e dello Stato Libero d'Orange contro le citt\u00e0 sul confine con la colonia del Capo; in pochi giorni i boeri posero l'assedio a Kimberley e Mafeking e schierarono le loro forze principali a nord del fiume Orange per bloccare un'eventuale controffensiva nemica. In effetti, dopo l'arrivo del grosso del corpo di spedizione del generale Redvers Buller, i britannici organizzarono una forza di salvataggio che, al comando del generale Paul Methuen, inizi\u00f2 ad avanzare a nord dell'Orange in direzione di Kimberley.\nLa campagna del generale Methuen termin\u00f2, dopo alcune difficili e costose vittorie, con la disfatta nella battaglia di Magersfontein dell'11 dicembre 1899; i boeri del generale Piet Cronje e del generale Koos de la Rey, schierati nelle trincee scavate ai piedi di una serie di alture a nord del fiume Modder, respinsero con pesanti perdite l'attacco britannico e bloccarono ogni ulteriore avanzata nemica verso Kimberley che quindi rimase assediata. Il generale Methuen dovette ripiegare sul Modder e attendere rinforzi. Nel frattempo, dopo la sconfitta di Colenso in Natal, il generale Buller era stato sostituito al comando supremo delle forze britanniche in Sudafrica dall'esperto e risoluto feldmaresciallo Frederick Roberts che sbarc\u00f2 a Citt\u00e0 del Capo il 10 gennaio 1900 e assunse subito il controllo delle operazioni, coadiuvato dal suo energico capo di stato maggiore, il generale Horatio Kitchener.\nIl feldmaresciallo Roberts decise di concentrare la maggior parte delle forze britanniche appena arrivate di rinforzo sulla linea del Modder e dirigere personalmente una grande marcia di aggiramento per superare le difese del generale Cronje e avanzare direttamente sulla capitale dello Stato Libero d'Orange, Bloemfontein. Dopo complessi preparativi logistici, il grande corpo di spedizione del feldmaresciallo Roberts, circa 40.000 soldati con 100 cannoni, diede inizio all'avanzata il 10 febbraio 1900; mentre il generale Methuen rimaneva con due brigate sul Modder per ingannare i difensori boeri, le forze britanniche principali, costituite dalle tre divisioni di fanteria dei generali Thomas Kelly-Kenny, Charles Tucker e Henry Colvile avanzarono verso est lungo la riva meridionale del fiume; la potente divisione di cavalleria del generale John French invece cavalc\u00f2 direttamente su Kimberley per sbloccare la citt\u00e0 assediata che venne raggiunta e liberata il 15 febbraio 1900.\nIl generale Cronje, fermo con le sue forze a Magersfontein, si trovava in difficolt\u00e0; dopo la riuscita marcia di aggiramento del corpo di spedizione britannico diveniva pericoloso rimanere sulle posizioni. Egli poteva ripiegare a nord lungo la ferrovia o cercare di effettuare una difficile ritirata verso est, lungo il Modder, per sbarrare la strada di Bloemfontein. Nonostante i consigli dei suoi due migliori comandanti, Christiaan De Wet e J.S.Ferreira, il generale Cronje prese la decisione pi\u00f9 rischiosa; nella notte del 15 febbraio i boeri abbandonarono le trincee di Magersfontein e il \"laager\" al completo, circa 5.000 uomini con tutti i carri coperti trainati dai buoi, inizi\u00f2 a ripiegare verso est in direzione di Bloemfontein lungo la direttrice dell'avanzata dei britannici. Il comandante De Wet tuttavia decise di agire autonomamente e con il suo piccolo contingente si port\u00f2 a sud del Modder, mentre il generale Ferreira ripieg\u00f2 a nord di Kimberley.\nNel frattempo il feldmaresciallo Roberts stava continuando l'avanzata con la massima energia; il 15 febbraio, mentre il generale French entrava a Kimberley, la divisione del generale Kelly-Kenny raggiunse il Modder al guado di Klip Drift; era inoltre in avvicinamento anche la divisione del generale Tucker. Il feldmaresciallo Roberts aveva deciso di concentrare tutte le sue forze per agganciare il \"laager\" del generale Cronje e aveva lasciato indietro al guado Waterval Drift il suo enorme traino di carri e bestiame. Il generale De Wet con un'audace incursione raggiunse il guado incustodito e disperse il bestiame, ma il feldmaresciallo Roberts non si fece sconcertare dalla minaccia ai suoi rifornimenti e continu\u00f2 l'avanzata a marce forzate lungo il Modder. Il 16 febbraio la retroguardia del generale Cronje venne raggiunta dalla fanteria britannica, mentre il generale French ricevette l'ordine dal generale Kitchener di lasciare immediatamente Kimberley e avanzare a sud con la cavalleria per bloccare la strada ai boeri.\nLa cavalleria del generale French era molto indebolita dopo la carica verso Kimberley e i cavalli erano in pessime condizioni; il generale pot\u00e9 radunare solo 1.200 soldati per la nuova avanzata; nonostante queste difficolt\u00e0 i cavalieri mossero subito a sud per agganciare il convoglio boero. Furono gli esploratori delle cosiddette \"Tigri\" di Rimington, guidati dal capitano Chester Master, che individuarono per primi il \"laager\" in movimento del generale Cronje. I boeri avevano raggiunto alle ore 11.00 del 17 febbraio il guado sul Modder del Paardeberg Drift (il guado del \"colle dei cavalli\") a circa trenta chilometri a nord-ovest di Ramdam; nel primo pomeriggio i cavalieri del generale French arrivarono da nord e sorpresero i boeri che si trovarono la strada sbarrata verso est a Koodoosrand. Il generale Cronje, disponendo di forze molto superiori numericamente a quelle del generale French, avrebbe potuto attaccare e aprirsi il passo; sarebbe stato anche possibile, abbandonare il convoglio di carri ed i civili, e sfuggire con i \"commando\" a cavallo. Il comandante boero decise invece di fermarsi a Paardeberg e di organizzare posizioni trincerate sulle sponde del fiume che offrivano un buon riparo ai carri e al bestiame.\nLa battaglia.\nAttacco del generale Kitchener il 18 febbraio 1900.\nDurante il pomeriggio del 17 febbraio il generale French, schierato sulla riva settentrionale del Modder riusc\u00ec a tenere impegnate le superiori forze boere; nel frattempo le divisioni di fanteria del corpo di spedizione britannico erano impegnate a marciare con la massima velocit\u00e0 per raggiungere il Paardeberg e congiungersi con la cavalleria. Il feldmaresciallo Roberts, affetto da un raffreddore, era rimasto nel suo quartier generale di Jacobsdal e quindi fu il generale Kitchener che diresse l'ultima parte dell'inseguimento ed ebbe modo di mostrare la sua grande energia. Sotto il controllo del capo di stato maggiore dell'armata, una serie di formazioni britanniche arrivarono a Paardeberg entro la notte del 17 febbraio; a sud e sud-est del Modder giunse per prima la fanteria montata del colonnello Ormelie Hannay. A mezzanotte arrivarono sul campo i soldati della brigata Highlander del generale Hector MacDonald che avevano percorso a marce forzate 31 miglia in 24 ore; i soldati scozzesi, reduci dalla disastrosa esperienza della battaglia di Magersfontein, erano particolarmente motivati e determinati. Alle ore 04.30 del 18 febbraio giunse la 19\u00aa brigata del generale Horace Smith-Dorrien che occup\u00f2 le posizioni occidentali dello schieramento; seguirono,a sud del fiume, le due brigate della 6\u00aa Divisione del generale Thomas Kelly-Kenny che avevano perso tempo muovendo nell'oscurit\u00e0. Al mattino del 18 febbraio 1900 il \"laager\" boero del generale Cronje era praticamente circondato dalle preponderanti forze britanniche.\nPoco dopo l'alba il generale Kitchener era arrivato sul campo di battaglia e si era recato ad ispezionare, insieme al generale Kelly-Kenny, le posizioni del \"laager\" boero; il capo di stato maggiore era estremamente ottimista; alle ore 08.00 comunic\u00f2 al feldmaresciallo Roberts a Jacobsdal che il convoglio nemico era stato bloccato sul fiume, che era \"fermo dritto di fronte a noi\" e che riteneva fosse \"un caso di resa totale\". In realt\u00e0 il generale Kelly-Kenny, che per la sua anzianit\u00e0 di grado era il generale teoricamente in comando in attesa dell'arrivo del feldmaresciallo Roberts, non condivideva la fiducia del generale Kitchener. Il comandante della 6\u00aa Divisione riteneva che le sue forze fossero molto stanche dopo la marcia forzata e che fosse rischioso lanciarle in un attacco prematuro contro i boeri che apparivano ben schierati nelle forti posizioni sulle rive del Modder. Il generale Kelly-Kenny intendeva quindi rimanere sulla difensiva e rafforzare il cerchio britannico intorno al \"laager\" nemico per impedire sortite e contrastare eventuali interventi dall'esterno da parte di altri \"commando\" boeri di cui si conosceva la presenza nelle vicinanze. Il generale Kitchener aveva idee molto diverse; egli era sicuro che fosse possibile ottenere una rapida vittoria sferrando un attacco immediato in tutti i settori con la fanteria. Un messaggio personale del feldmaresciallo Roberts chiar\u00ec che il responsabile delle operazioni a Paardeberg in sua assenza era il generale Kitchener che quindi ebbe l'autorit\u00e0 per respingere il prudente piano del generale Kelly-Kenny e per passare subito all'attacco.\nIl generale Kitchener decise di sferrare un massiccio attacco frontale dalla riva meridionale del Modder con il grosso della 6\u00aa Divisione del generale Kelly-Kenny, mentre contemporaneamente la 9\u00aa Divisione del generale Henry Colvile avrebbe attaccato sull'ala sinistra con la brigata Highlander a sud del fiume e la 19\u00aa brigata a nord del corso d'acqua, dopo aver attraversato il Modder al Paardeberg Drift; infine un terzo attacco sarebbe stato condotto sull'ala destra, dalla riva settentrionale, dalla fanteria montata del colonnello Hannay e da parte della 18\u00aa brigata. Si trattava di un piano complesso che presupponeva un adeguato coordinamento degli attacchi e che sottovalutava le difficolt\u00e0 di un assalto frontale contro posizioni trincerate; inoltre il generale Kitchener dimostr\u00f2 eccessiva precipitazione e non fu in grado di diramare ordini precisi e tempestivi ai suoi subordinati. Il generale Cronje, dopo aver preso la decisione di rimanere a Paardeberg, aveva provveduto a far costruire efficaci posizioni difensive sfruttando le ripide sponde del Modder; furono organizzate trincee su entrambe le sponde lungo un tratto di circa due miglia; i boeri, al riparo dei loro trinceramenti, disponevano di ampi campi di tiro attraverso il terreno scoperto che avrebbero dovuto superare gli attaccanti.\nIl generale Kitchener non tenne alcun conto degli avvertimenti dei subordinati; egli parl\u00f2 di raggiungere un rapido successo; in realt\u00e0 l'attacco del 18 febbraio 1900, la \"domenica nera\" (o \"Bloody Sunday\"), si sarebbe concluso con un sanguinoso insuccesso per i britannici. L'attacco britannico, preceduto dal fuoco di venti cannoni dell'artiglieria pesante e campale che colpirono il nemico e incendiarono alcuni dei carri coperti boeri, si svilupp\u00f2 inizialmente a sud del Modder ma, nonostante l'alto morale dei soldati, non raggiunse risultati decisivi. Il generale Kelly-Kenny impegn\u00f2 prima due battaglioni della 18\u00aa brigata e quindi l'intera 13\u00aa brigata del generale Charles Knox. Il 1\u00b0 \"Welsh Regiment\" e il 1\u00b0 \"Essex Regiment\" furono subito fermati dal fuoco dei boeri; lo \"Yorkshire Regiment\" giunse a costo di gravi perdite fino a duecento metri dalla linea del fiume ma venne respinto; i reggimenti \"West Riding\" e \"Oxfordshire Light Infantry\" raggiunsero e conquistarono qualche posizione boera della riva meridionale del Modder, ma subirono dure perdite e lo stesso generale Knox fu ferito; alle ore 12.00 il generale Kelly-Kenny arrest\u00f2 gli attacchi.\nContemporaneamente, sulla sinistra della 6\u00aa Divisione aveva attaccato anche la brigata Highlander del generale Hector MacDonald; il generale Henry Colvile, comandante della 9\u00aa Divisione, avrebbe preferito concentrare tutte le sue unit\u00e0 sulla riva settentrionale del Modder, ma il generale Kitchener ignor\u00f2 i piani del suo subordinato e ordin\u00f2 di attaccare con la brigata scozzese a sud del fiume. Gli Highlander quindi assaltarono la riva meridionale attraverso una pianura completamente scoperta dove furono esposti al preciso ed efficace tiro dei fucilieri boeri. Gli scozzesi si trovarono nella stessa situazione critica della battaglia di Magersfontein; vennero sorpresi dal fuoco nemico, dovettero fermarsi e rimasero bloccati per ore sotto il sole sul terreno scoperto a circa cento metri dal Modder. Solo piccoli reparti dei reggimenti \"Black Watch\" e \"Seaforth Highlander\" riuscirono a raggiungere le sponde, mentre il grosso della brigata, fortemente provata dalle perdite, rimase fermo accanto alla 13\u00aa brigata; il generale MacDonald venne ferito ed evacuato.\nIl generale Kitchener nonostante questi primi insuccessi era deciso a continuare l'attacco; alle ore 13.00 si rec\u00f2 al posto di comando del generale Colvile ed ordin\u00f2 di sferrare al pi\u00f9 presto l'attacco sul fianco sinistro dalla riva settentrionale del Modder con la 19\u00aa brigata che fin dal mattino aveva guadato il fiume; quindi raggiunse il generale Kelly-Kenny con cui entr\u00f2 in forte contrasto. Il comandante della 6\u00aa Divisione si oppose ad una ripresa degli attacchi dalla riva meridionale, ma il generale Kitchener impose di attaccare sul fianco destro; egli comunic\u00f2 personalmente gli ordini al colonnello Hannay scrivendo in un messaggio che il \"laager\" boero doveva essere \"assalito ad ogni costo\".\nAnche l'ultima serie di attacchi britannici termin\u00f2 con un fallimento; sul fianco destro, il colonnello Hannay dopo aver ricevuto gli ordini del generale Kitchener che egli riteneva ineseguibili, ebbe un crollo nervoso e alle ore 15.30 guid\u00f2 un inutile attacco con un piccolo gruppo di fucilieri montati durante il quale fu ucciso, mentre sul fianco sinistro il generale Smith-Dorrien, non informato degli ordini del generale Kitchener, non riusc\u00ec a coordinare gli attacchi della 19\u00aa brigata a partire dalla riva settentrionale del Modder. Alle ore 17.15 i canadesi del 1\u00b0 \"Royal Canadians Regiment\" e il \"Cornwall Light Infantry\" sferrarono un ultimo attacco con grande slancio ma non riuscirono ugualmente ad intaccare le linee boere; il comandante del battaglione britannico cadde sul campo. Al tramonto il generale Kitchener dovette ammettere che il suo piano non aveva raggiunto gli obiettivi e decise di arrestare gli attacchi. I boeri del generale Cronje erano accerchiati in un perimetro ristretto, avevano molto sofferto sotto il fuoco dell'artiglieria e davano segno di nervosismo e demoralizzazione, ma le truppe britanniche aveva subito perdite molto elevate negli attacchi frontali, oltre 1.200 morti, feriti e dispersi, e non erano riusciti a penetrare in nessun punto nel perimetro difensivo boero; inoltre, c'erano segni dell'arrivo di rinforzi nemici che sembravano mettere in pericolo le retrovie dell'armata.\nArrivo del feldmaresciallo Roberts.\nIl feldmaresciallo Roberts venne informato la sera del 18 febbraio dal generale Kitchener del fallimento degli attacchi con un messaggio poco chiaro in cui il capo di stato maggiore minimizzava l'insuccesso e riferiva di \"contare su risultati pi\u00f9 definitivi\" per l'indomani. Il feldmaresciallo Roberts ritenne indispensabile riprendere il controllo della situazione e decise di recarsi subito sul campo di battaglia e assumere il comando diretto delle operazioni. Alle ore 10.00 del mattino del 19 febbraio 1900 il comandante in capo arriv\u00f2 al Paardeberg.\nNonostante gli ottimistici rapporti del capo di stato maggiore dell'armata, la battaglia del 18 febbraio si era in realt\u00e0 conclusa con perdite sanguinose per i britannici e vivaci contrasti si erano accesi tra i generali. Mentre il generale Kitchener propose di sferrare un nuovo attacco generale, altri alti ufficiali erano nettamente contrari. Il 20 febbraio, dopo aver controllato personalmente la situazione tattica e aver deplorato le gravi perdite, il feldmaresciallo Roberts ritenne, dopo aver in un primo tempo ipotizzato di riprendere gli attacchi con la fanteria, che non fosse necessario rischiare un assalto frontale e che fosse possibile schiacciare la resistenza boera con un massiccio concentramento di artiglieria. Il comandante in capo prefer\u00ec inviare nelle retrovie il generale Kitchener per migliorare le comunicazioni del corpo di spedizione, mentre egli diresse la battaglia al Paardeberg.\nLe forze britanniche erano ulteriormente aumentate dopo l'arrivo anche della 7\u00aa Divisione del generale Charles Tucker; inoltre erano giunti sul posto anche i cannoni della brigata di artiglieria del colonnello Hall con la 18\u00aa, 62\u00aa e 75\u00aa batteria campale che comprendeva anche tre cannoni navali da 4,7 pollici e due cannoni da 12 libbre. Fin dal 18 febbraio era in azione la brigata d'artiglieria del colonnello McDonnell con la 76\u00aa, 81\u00aa e 82\u00aa batteria campale; quest'ultima, schierata sul cosiddetto \"colle dei cannoni\" sulla riva settentrionale del Modder, poteva dirigere il suo fuoco con grande precisione contro il \"laager\" boero a due chilometri e mezzo di distanza. Le forze britanniche che circondavano da ogni parte il \"laager\" boero ammontavano ora a 35.000 soldati e 60 cannoni.\nDopo aver concentrato questo potente raggruppamento di forze il feldmaresciallo Roberts diede le sue disposizioni per la battaglia; a ovest la 19\u00aa brigata del generale Horace Smith-Dorrien, schierata sulle due rive del Modder, avrebbe cercato di spingersi sempre pi\u00f9 vicino alle posizioni boere, mentre ad est la 14\u00aa brigata del generale Herbert Chermside, appartenente alla 7\u00aa Divisione del generale Tucker, avrebbe ugualmente avvicinato le sue forze alle trincee nemiche. Le altre brigate britanniche, schierate da tutti i lati del perimetro difensivo boero, sarebbero invece rimaste ferme pronte ad intervenire in caso di sortite nemiche. Il feldmaresciallo Roberts affid\u00f2 all'artiglieria il compito decisivo di vincere la resistenza dei boeri; furono schierate in totale otto batterie di cannoni, supportate da circa venti mitragliatrici Maxim.\nPrima dell'inizio del bombardamento, il 19 febbraio ebbero luogo alcuni colloqui dopo la richiesta presentata dal generale Cronje di negoziare una tregua per permettere la cura dei feriti e la sepoltura dei morti. Il feldmaresciallo Roberts per\u00f2 respinse la proposta del capo boero e replic\u00f2 richiedendo la resa incondizionata di tutte le forze nemiche accerchiate. Il generale Cronje diede una risposta scritta in olandese che in un primo momento venne tradotta in modo erroneo e diede luogo ad equivoci. I britannici credettero inizialmente che i boeri fossero rassegnati alla resa, ma alla fine un nuovo messaggio del generale Cronje chiar\u00ec l'equivoco; egli afferm\u00f2 che \"durante la mia vita non mi sono mai arreso\" e che era fermamente deciso a resistere ad oltranza. Il feldmaresciallo Roberts diede quindi ordine di aprire il fuoco con tutti i suoi cannoni contro il \"laager\" completamente circondato.\nBombardamenti britannici del \"laager\" boero.\nL'artiglieria britannica fece entrare in azione in totale 48 cannoni campali da 15 libbre, 8 obici e 4 cannoni pesanti navali che furono in grado di sparare in totale circa 200 proiettili al minuto nello spazio ristretto del \"laager\" boero dove erano ammassati gli uomini, il bestiame, i carri, i cavalli e anche gruppi di donne e bambini. I cannoni e gli obici britannici impiegarono shrapnel e soprattutto lyddite, il nuovo esplosivo che ebbe effetti distruttivi sulle precarie posizioni boere; il 26 febbraio lo schieramento venne ulteriormente potenziato con l'arrivo di altri quattro obici da 5 pollici. I boeri, disponendo solo di quattro cannoni e un \"pom-pom\", non poterono in pratica opporre alcuna resistenza e furono costretti a subire passivamente il fuoco dell'artiglieria britannica.\nGli artiglieri britannici poterono colpire con facilit\u00e0 gli obiettivi e per giorni distrussero sistematicamente le trincee boere e incendiarono i carri del \"laager\"; le perdite tra gli uomini, al riparo nelle scarpate del Modder non furono molto elevate, ma il bestiame e i cavalli furono in maggioranza uccisi; i cadaveri e i resti degli animali morti furono abbandonati senza sepoltura sul terreno, esalazioni si diffusero nel campo boero, alcune carogne di animale furono gettate nel fiume la cui acqua divenne rapidamente inquinata. Il morale dei boeri, gi\u00e0 esausti ancor prima dell'inizio della battaglia e sottoposti al continuo cannoneggiamento, si deterior\u00f2 rapidamente. Nel \"laager\" erano presenti anche alcune decine di donne e bambini e il feldmaresciallo Roberts, dopo essere venuto a conoscenza di questo fatto, si offr\u00ec di consentire lo sgombero dei civili; tuttavia il generale Cronje rifiut\u00f2 l'offerta ed essi rimasero nel campo boero esposti al tiro dei cannoni insieme ai combattenti.\nLa situazione del generale Cronje appariva estremamente difficile; i boeri bloccati al Paardeberg erano ancora combattivi ma il cerchio britannico si stava strigendo mentre il tiro dell'artiglieria diveniva ogni giorno pi\u00f9 pesante e micidiale; il feldmaresciallo Roberts continuava pazientemente ad affidarsi alla potenza di fuoco. Nelle due Repubbliche boere si erano diffuse le notizie della battaglia in corso e c'era grande preoccupazione; a Pretoria il presidente del Transvaal Paul Kruger partecip\u00f2 a cerimonie religiose in favore dei combattenti boeri accerchiati a Paardeberg, mentre il generale Piet Joubert, impegnato con le sue forze in Natal, venne sollecitato a prestare aiuto al generale Cronje. Il generale Joubert, invi\u00f2 appelli di sostegno ai boeri intrappolati, ma egli rifer\u00ec che non era in grado di intervenire. Al momento del accerchiamento del \"laager\" boero principale a Paardeberg, i piccoli contingenti dello Stato Libero d'Orange del generale J.S.Ferreira e del generale Christiaan De Wet erano sfuggiti alla trappola e si erano ritirati rispettivamente a nord e a sud del Modder. Il comandante De Wet decise di prendere l'iniziativa per alleviare la situazione del generale Cronje.\nFin dal 17 febbraio il \"commando\" del generale De Wet, costituito da soli 500 uomini, era uscito dal suo rifugio di Koffyfontein e il giorno seguente era giunto in vista del Modder, dieci chilometri a sud-est del Paardeberg; i boeri videro il \"laager\" e l'imponente schieramento britannico che circondava gli uomini del generale Cronje. Nonostante la disparit\u00e0 di forze, il 19 febbraio il piccolo gruppo del generale De Wet attacc\u00f2 di sorpresa un'importante altura strategica a sud del Modder che il generale Kitchener aveva lasciato scarsamente presidiata nonostante gli avvertimenti del generale Kelly-Kenny. I boeri sconfissero la piccola guarnigione nemica e occuparono il cosiddetto \"\"kopje\" di Kitchener\". Da questa posizione tattica il comandante boero invi\u00f2 un messaggio, consegnato da Danie Theron, al generale Cronje, sollecitandolo a organizzare subito la fuga dei suoi uomini durante la notte, mentre egli avrebbe protetto la ritirata con il suo reparto. Il generale Cronje tuttavia non ader\u00ec alla coraggiosa proposta del comandante De Wet e rimase fermo con il \"laager\" sotto il fuoco dei cannoni britannici; solo un piccolo gruppo, guidato dal comandante Froneman, agg\u00ec autonomamente e fugg\u00ec dalla trappola del Paardeberg.\nIl 21 febbraio il feldmaresciallo Roberts comprese l'importanza tattica del \"kopje\" occupato dagli uomini del comandante De Wet e decise, mentre la sua artiglieria continuava l'incessante bombardamento del \"laager\", di organizzare una forza di cavalleria e fanteria per riconquistare la posizione e salvaguardare le retrovie dell'armata contro altre possibili minacce; si avevano notizie di rinforzi boeri in trasferimento dal Natal. I britannici raggrupparono alcuni reparti di cavalleria del generale Broadwood e del generale French e la fanteria del \"Yorkshire Regiment\" e del \"Royal East Kent Regiment\" e attaccarono il \"kopje\" strenuamente difeso dagli uomini del comandante De Wet. Il 23 febbraio infine i boeri, per evitare di essere a loro volta intrappolati, dovettero abbandonare la posizione e l'altura venne riconquistata dai britannici, mettendo fine a ogni speranza di salvezza per gli uomini del generale Cronje.\nResa del generale Cronje.\nMentre l'artiglieria britannica continuava il sistematico bombardamento del \"laager\" boero, le truppe di fanteria delle divisioni che circondavano il nemico avevano tenacemente cercato di spingere le loro linee sempre pi\u00f9 vicino alle posizioni dei boeri; nella notte del 26 febbraio sulla riva settentrionale del Modder due reggimenti della 19\u00aa brigata del generale Smith-Dorrien effettuarono un confuso attacco notturno che non raggiunse risultati decisivi ma permise ai canadesi del 1\u00b0 \"Royal Canadians Regiment\", supportati da reparti del genio e dagli scozzesi del 1\u00b0 \"Gordon Highlanders\", di avvicinarsi pericolosamente alle trincee boere. Al mattino del 27 febbraio i canadesi e i genieri del colonnello Kincaid videro la prima bandiera bianca del nemico. Il generale Cronje aveva deciso gi\u00e0 in precedenza di cessare la resistenza dopo che i suoi uomini avevano subito per nove giorni il pesante bombardamento.\nIl generale Cronje, accompagnato dalla moglie e dal suo segretario, concluse personalmente la resa; usc\u00ec dalle linee boere e venne accompagnato dalla scorta britannica guidata dal generale George Pretyman ad incontrare direttamente il feldmaresciallo Roberts. L'incontro tra i due comandanti venne raccontato e descritto da testimoni e giornalisti; il feldmaresciallo Roberts si mostr\u00f2 corretto e strinse la mano al capo boero sconfitto che apparve taciturno e depresso; i colloqui nella tenda del comandante in capo britannico furono brevi; i dettagli della resa vennero concordati con il segretario del generale Cronje. I boeri, che suscitarono la curiosit\u00e0 dei soldati britannici per l'aspetto, l'abbigliamento e la presenza di donne e bambini nel \"laager\", cedettero le armi senza difficolt\u00e0. I britannici entrarono nel \"laager\" devastato dall'artiglieria dove trovarono numerosi morti e feriti; furono fatti prigionieri oltre 4.000 miliziani, di cui circa due terzi appartenenti al Transvaal e un terzo allo Stato Libero d'Orange. Tra i prigionieri erano compresi 44 \"veld-kornet\" e alcuni capi importanti come Wolverans del Transvaal e il maggiore Albrecht, responsabile dell'artiglieria dello Stato Libero d'Orange; furono catturati anche sei cannoni. I feriti boeri furono trasferiti nell'ospedale di Jacobsdal mentre i prigionieri, compreso il generale Cronje, dopo una sosta al Modder vennero prima inviati a Citt\u00e0 del Capo in attesa di essere trasportati nei campi allestiti sull'isola di Sant'Elena.\nLe truppe britanniche mostrarono entusiasmo per la fine vittoriosa della lunga battaglia ma nei giorni seguenti il 27 febbraio il feldmaresciallo Roberts fu costretto ad una sosta delle operazioni ed a riorganizzare le sue forze e il suo sistema logistico prima di riprendere l'avanzata verso Bloemfontein su cui stavano convergendo una serie di \"commando\" boeri che era arrivati a sostegno del piccolo contingente del generale De Wet. La battaglia di Paardeberg era stata un'esperienza dura anche per i soldati britannici impegnati per giorni su un terreno disagiato con scarso vettovagliamento; inoltre, essendo state utilizzate dai soldati le acque del Modder contaminate dai cadaveri e dalle carogne di animali, tra le truppe si diffuse presto una grave epidemia di dissenteria e febbre tifoide che caus\u00f2 pi\u00f9 morti della battaglia stessa e che preoccup\u00f2 fortemente le autorit\u00e0 britanniche.\nBilancio e conclusioni.\nLa notizia della resa di Paardeberg e della cattura del generale Cronje, comandante famoso e rispettato, suscit\u00f2 grande impressione tra la popolazione e tra i capi delle due repubbliche boere. Dopo una fase iniziale di costernazione e dolore, furono sollevate da molti aspre critiche contro l'operato del generale Cronje che dopo la guerra venne emarginato e isolato; gli venne soprattutto rimproverata la sua decisione di arrendersi proprio il 27 febbraio, che era il giorno anniversario della vittoria di Majuba, considerato una festa nazionale per il Transvaal. Il feldmaresciallo Roberts menzion\u00f2 questa ricorrenza del 27 febbraio nel suo messaggio ufficiale inviato al ministero della Guerra in cui annunci\u00f2 la completa vittoria e la resa dei boeri del generale Cronje.\nLa battaglia di Paardeberg segn\u00f2 una svolta decisiva della guerra; depresse il morale dei boeri e ristabil\u00ec la fiducia tra le file dell'esercito britannico; negli stessi giorni in Natal termin\u00f2 vittoriosamente anche il lungo assedio di Ladysmith. Il feldmaresciallo Roberts, il \"mago militare\" appena arrivato in Sudafrica, aveva cambiato completamente l'andamento del conflitto; egli da questo momento avrebbe continuato la sua grande avanzata che, pur tra difficolt\u00e0 operative e organizzative, avrebbe condotto il corpo di spedizione britannico fino a Pretoria ed al confine con il Mozambico.\nLa maggior parte degli storici hanno lodato la risolutezza e l'assennatezza del feldmaresciallo Roberts; la prudenza tattica del comandante in capo e la sua decisione di evitare assalti diretti al Paardeberg e impiegare in massa l'artiglieria evitarono ulteriori perdite e permisero di raggiungere la vittoria totale e la resa del generale Cronje. Arthur Conan Doyle e la storia ufficiale britannica della guerra in particolare approvarono completamente l'operato del feldmaresciallo Roberts. Alcuni autori peraltro hanno messo in evidenza che una vittoria ottenuta con un cruento attacco frontale in massa sarebbe sicuramente costata molte perdite ma avrebbe potuto scuotere maggiormente il morale dei boeri e infliggere una sconfitta psicologica decisiva che avrebbe forse abbreviato la guerra. Sembra che il feldmaresciallo Roberts e il generale Kitchener mantennero le loro opinioni divergenti sulle migliori scelte strategiche al Paardeberg anche dopo la guerra anche se i due alti ufficiali non entrarono mai pubblicamente in contrasto tra loro.\nInfine deve essere menzionato il fatto che lo storico Thomas Pakenham ha presentato una analisi alternativa degli eventi asserendo che il feldmaresciallo Roberts avrebbe avuto dubbi e timori nei primi giorni della battaglia. Pakenham afferma, sulla base di una testimonianza riservata del generale Kelly-Kenny, che il feldmaresciallo Roberts si mostr\u00f2 preoccupato per la situazione logistica dell'armata, per la condizione dei feriti britannici e per la temporanea perdita del cosiddetto \"kopje\" di Kitchener a sud del fiume Modder; il comandante in capo avrebbe anche ipotizzato in un primo momento la possibilit\u00e0 di ritirarsi lasciando cos\u00ec sfuggire i boeri del generale Cronje."}
{"id": "2685775", "revid": "287204", "url": "https://it.wikipedia.org/wiki?curid=2685775", "title": "Regione di Sh2-254", "text": "La regione di Sh2-254 \u00e8 un complesso di regioni H II situato a 2460\u00a0parsec (circa 8000 anni luce) di distanza dal sistema solare sul Braccio di Perseo, in corrispondenza della parte pi\u00f9 meridionale dell'associazione Gemini OB1, nella costellazione di Orione; poich\u00e9 per\u00f2 la distanza di quest'associazione OB non \u00e8 nota con assoluta precisione, essendo variabile a seconda delle stime fra 1500 e 2000 parsec, la reale interazione della regione con quest'associazione non \u00e8 certa.\nLa regione \u00e8 composta da alcune nubi che otticamente si presentano di aspetto sferoidale e apparentemente slegate fra di loro, sebbene si trovino molto vicine l'un l'altra; le componenti pi\u00f9 brillanti sono Sh2-255 e Sh2-257, cui si aggiunge Sh2-254, la pi\u00f9 estesa e da cui prende il nome il complesso, e altre nubi minori. All'interno delle nubi della regione sono presenti dei fenomeni di formazione stellare, come testimoniato dalla presenza di diverse sorgenti di radiazione infrarossa e alcuni maser.\nOsservazione.\nLa regione nebulosa si osserva nella parte pi\u00f9 settentrionale di Orione, in coincidenza del piano galattico, immersa in ricchi campi stellari; la sua posizione \u00e8 individuabile circa 6\u00b0 a WNW rispetto alla brillante stella Alhena (), di magnitudine 1,9 e ben riconoscibile anche dalle aree urbane. Le componenti pi\u00f9 luminose sono Sh2-256, nota anche come IC\u00a02162, e Sh2-255, due nubi di forma sferoidale rivelabili con facilit\u00e0 in foto astronomiche a lunga posa riprese con ingrandimenti medio-alti. Le regioni nebulose circostanti, come l'estesa Sh2-254, che costituisce l'estremit\u00e0 pi\u00f9 occidentale del complesso, appaiono molto pi\u00f9 deboli e disperse, mentre le nubi minori, Sh2-257 e Sh2-258, sono di difficile individuazione.\nIl complesso si trova nell'emisfero celeste boreale, a circa 6\u00b0 dall'equatore celeste; ci\u00f2 lo rende osservabile da tutte le regioni popolate della Terra, essendo visibile fino alle regioni interne del continente antartico, mentre si mostra circumpolare solo a pochi gradi dal polo nord. Il periodo pi\u00f9 indicato per la sua osservazione nel cielo della sera corrisponde a quello tardo autunnale e invernale dell'emisfero boreale, quando si mostra alto sopra l'orizzonte meridionale; dall'emisfero australe appare invece alto nel cielo nelle notti dell'estate, in direzione dell'orizzonte nord.\nStruttura e fenomeni di formazione stellare.\nL'ambiente galattico in cui giacciono queste nebulose \u00e8 quello del settore centrale intermedio del Braccio di Perseo; si trova al di l\u00e0 dell'associazione Gemini\u00a0OB1, le cui stime di distanza sono comprese fra 1500 e 2000\u00a0parsec. Considerando una distanza di 2000\u00a0parsec per l'associazione, il complesso di Sh2-254 verrebbe a trovarsi in diretta interazione con la stessa associazione; al contrario, una distanza minore di Gemini\u00a0OB1 implicherebbe probabilmente un'indipendenza dei due sistemi. L'ambiente in cui il complesso giace \u00e8 apparentemente lo stesso della nebulosa Sh2-261, visibile poco pi\u00f9 a sud, e del resto di supernova SNR\u00a0G193.3-01.5, visibile fra Sh2-254 e Sh2-261; tuttavia, i tre oggetti sono completamente indipendenti, essendo Sh2-261 posta a circa 1000\u00a0parsec dal sistema solare, Sh2-254 a circa 2460\u00a0parsec e il resto di supernova a circa 3900\u00a0parsec. Uno dei segni pi\u00f9 evidenti che fanno pensare a un'interazione fra i due sistemi \u00e8 l'espansione della nube molecolare di Gem\u00a0OB1, rappresentata da una struttura ad arco che si estende per circa 1,5\u00b0 sul bordo sudorientale della regione che racchiude la regione di Sh2-254, la cui velocit\u00e0 radiale \u00e8 pari a circa -12\u00a0km\u00a0s\u22121.\nLe nebulose facenti parte del complesso appaiono otticamente separate l'una dall'altra, con un aspetto circolare e con al centro una stella responsabile della ionizzazione dei gas di ogni singola nube; la massa totale della regione nebulosa \u00e8 di circa 27.000 masse solari. La pi\u00f9 grande del complesso \u00e8 quella che d\u00e0 il nome al gruppo, Sh2-254; si tratta di una regione H II dall'aspetto apparentemente disperso e dalla forma sferica, ionizzata dalla stella blu di sequenza principale HD\u00a0253247 (BD+18\u00b01123), di classe spettrale O9.5V e di magnitudine 9,82, apparentemente la pi\u00f9 brillante della regione. L'emissione al 13CO, identificata dal Palomar Sky Survey, delimita i bordi della nube Sh2-254 ed \u00e8 pi\u00f9 forte fra questa e le altre nubi del complesso; inoltre, mentre le emissioni al 12CO sono distribuite in modo graduale e sfumato all'esterno delle regioni H II visibili otticamente, le emissioni 13CO evidenziano delle strutture filamentose di gas molecolare.\nSh2-257 \u00e8 una delle nubi pi\u00f9 brillanti della regione, la pi\u00f9 vicina a Sh2-254; appare ionizzata da HD\u00a0253327, una stella azzurra di sequenza principale di classe B0V e di magnitudine 10,8, cui si aggiungono altre tre stelle di cui non \u00e8 stata determinata la classe spettrale. ALS\u00a019 \u00e8 invece la responsabile della ionizzazione dei gas della nube Sh2-255, la pi\u00f9 orientale delle due nubi pi\u00f9 luminose della regione; si tratta di una gigante blu di classe B0III, avvolta nella nebulosit\u00e0, che la oscura parzialmente, e con una magnitudine pari a 11,66. Le due regioni minori, Sh2-256 (posta fra Sh2-254 e Sh2-257) e Sh2-258, costituiscono una piccola parte ionizzata della nube molecolare oscura di cui l'intero complesso fa parte, e le cui stelle ionizzatrici non sono note con certezza.\nLa presenza di fenomeni di formazione stellare di epoca recente all'interno della regione \u00e8 testimoniata dalla scoperta di alcuni ammassi aperti molto giovani e completamente avvolti dai gas, catalogati come [DB 2001] 30, [DB 2001] 31 and [DB 2001] 32 e individuati tramite il survey 2MASS. A questi si aggiunge un massiccio proto-ammasso contenente una brillante sorgente di radiazione infrarossa, visibile in particolare nel lontano infrarosso, catalogata come Sh2-255N e posta al centro di Sh2-255, che pare essere la nebulosa pi\u00f9 attiva della regione; questa sorgente \u00e8 composta di tre nuclei compatti, indicati come SMA1, SMA2 e SMA3, di massa compresa fra 6 e 35 masse solari e concentrati in uno spazio di 0,1-0,2\u00a0parsec. Sempre all'interno di Sh2-255 sono note altre sorgenti infrarosse, coincidenti con oggetti stellari giovani e stelle di pre-sequenza principale principalmente di piccola massa.\nPi\u00f9 estensivamente, nell'intera regione nebulosa sono note 80 componenti stellari giovani e sorgenti infrarosse, fra cui spiccano 11 maser; alcuni di questi sono ad acqua, altri al CO e all'HCN, catalogati nel 1984. L'intero complesso nebuloso \u00e8 anche identificato come Regione di formazione stellare Avedisova 1858."}
{"id": "2685776", "revid": "183483", "url": "https://it.wikipedia.org/wiki?curid=2685776", "title": "Sh2-254", "text": ""}
{"id": "2685779", "revid": "183694", "url": "https://it.wikipedia.org/wiki?curid=2685779", "title": "Augusto Raffaele Occhialini", "text": "Biografia.\nSi laure\u00f2 in Fisica nel 1903 a Pisa, e divenne assistente del fisico Angelo Battelli. Nel 1916 collabor\u00f2 all'UIR, dipartimento del Ministero delle Armi e Munizioni dell'epoca, su interessamento del matematico Vito Volterra. Alla fine del conflitto diviene aiuto alla cattedra di Fisica di Antonio Garbasso a Firenze e, nel 1918, primo Direttore del nuovo Laboratorio di Ottica e Meccanica di precisione. \nHa tenuto la cattedra di Fisica sperimentale all'Universit\u00e0 degli Studi di Sassari dal 1921 al 1924; la cattedra di Fisica dell'Universit\u00e0 degli Studi di Siena dal 1925 al 1928 e quella di Fisica dell'Universit\u00e0 degli Studi di Genova dal 1929 al 1951.\nSi interess\u00f2 in particolare di spettroscopia, elettrologia e radioattivit\u00e0. \nScrisse molti studi per riviste del settore, varie monografie a tema, ad esempio \"I gas compressi come dielettrici e come conduttori\", del 1906. Scrisse, in collaborazione con Battelli e Chella, un trattato, \"La radioattivit\u00e0\", nel 1909, completo per le conoscenze dell'epoca e un libro divulgativo, \"Elettrotecnica elementare\", nel 1921, per gli appassionati della materia."}
{"id": "2685780", "revid": "110157", "url": "https://it.wikipedia.org/wiki?curid=2685780", "title": "6-idrossiflavone", "text": "Il 6-idrossiflavone \u00e8 una sostanza organica naturale trovata nelle foglie di \"Barleria prionitis\" Linn. (una comune acantacea che cresce in India). \n\u00c8 un inibitore non competitivo dell'isoforma CYP2C9 del citocromo P450."}
{"id": "2685782", "revid": "729019", "url": "https://it.wikipedia.org/wiki?curid=2685782", "title": "Battaglia di Kraaipan", "text": "La battaglia di Kraaipan \u00e8 uno scontro militare combattuto tra il 12 e il 13 ottobre 1899 fra le truppe dell'Impero britannico e l'esercito degli stati boeri; fu l'evento che diede origine alla Seconda guerra boera.\nDescrizione.\nIl 12 ottobre 1899 il presidente della Transvaal Paul Kruger, alleato con il governo dello Stato Libero d'Orange dichiar\u00f2 guerra alla Gran Bretagna. Quella notte un commando di 800 uomini radunati a Potchefstroom e Lichtenburg comandati da Koos de la Rey attaccarono e catturarono una guarnigione britannica. Cronj\u00e9 diede ordine di tagliare le linee del telegrafo e la ferrovia che andavano a Mafeking, assediandola lo stesso giorno.\nIl treno militare \"Mosquito\", che trasportava 7 cannoni, fucili, munizioni e rifornimenti fu fatto deragliare consentendo ai boeri di conquistare tutte gli approvvigionamenti."}
{"id": "2685783", "revid": "1318658", "url": "https://it.wikipedia.org/wiki?curid=2685783", "title": "Vocale posteriore chiusa arrotondata", "text": "La vocale posteriore chiusa arrotondata \u00e8 un suono vocalico presente in numerose lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 u. \nOccorrenze.\nIn italiano.\nIn italiano tale fono \u00e8 reso con la grafia ed \u00e8 presente per esempio nella parola \"muro\" .\nIn francese.\nIn francese tale fono \u00e8 reso con la grafia ed \u00e8 presente per esempio nella parola \"vous\" \"voi, lei\" .\nIn greco.\nIn greco tale fono \u00e8 reso con la grafia ed \u00e8 presente per esempio nella parola \"\u03bf\u03c5\u03c1\u03b1\u03bd\u03cc\u03c2\" \"cielo\" .\nIn inglese.\nIn inglese tale fono \u00e8 spesso reso con la grafia (che per\u00f2 pu\u00f2 anche rappresentare la vocale quasi posteriore quasi chiusa arrotondata) ed \u00e8 presente per esempio nella parola \"boot\" \"stivale\" .\nIn portoghese.\nIn portoghese tale fono \u00e8 reso con la grafia .\nIn rumeno.\nIn rumeno tale fono \u00e8 reso con la grafia ed \u00e8 presente per esempio nella parola unu \"uno\" .\nIn spagnolo.\nIn spagnolo tale fono \u00e8 reso con la grafia ed \u00e8 presente per esempio nella parola \"curable\" \"curabile\" .\nIn tedesco.\nIn tedesco tale fono \u00e8 reso con la grafia ed \u00e8 presente per esempio nella parola \"Fu\u00df\" \"piede\" .\nVocale posteriore chiusa compressa.\nAlcune lingue, come il Giapponese e lo Svedese, possiedono una vocale posteriore chiusa che presenta un arrotondamento differente, chiamato compresso o esolabiale. Solo il dialetto Shanghainese \u00e8 conosciuto per essere in contrasto con la pi\u00f9 tipica vocale posteriore chiusa \"protesa\" (endolabiale), ma l'apertura delle due vocali varia tra la chiusa e la semi-chiusa.\nNon esiste un segno diacritico dedicato per la compressione nell'IPA. Ad ogni modo, la compressione delle labbra pu\u00f2 essere mostrata col fonema come [\u026f\u0361\u03b2\u031e] (simultaneamente con compressione labiale) oppure [\u026f\u1d5d] ( modificato con compressione labiale). Lo spread-lip diacritico pu\u00f2 inoltre essere utilizzato con la lettera di una vocale arrotondata [u\u034d] ove sembrerebbe un segno apposito, ma lo 'spread' tecnicamente significa mancanza di arrotondamento."}
{"id": "2685784", "revid": "356328", "url": "https://it.wikipedia.org/wiki?curid=2685784", "title": "/u/", "text": ""}
{"id": "2685785", "revid": "122029277", "url": "https://it.wikipedia.org/wiki?curid=2685785", "title": "Giardini Reali", "text": "Giardini Reali si pu\u00f2 riferire a:"}
{"id": "2685789", "revid": "247222", "url": "https://it.wikipedia.org/wiki?curid=2685789", "title": "Un amore cos\u00ec grande", "text": ""}
{"id": "2685792", "revid": "287204", "url": "https://it.wikipedia.org/wiki?curid=2685792", "title": "Ovarense Basquetebol", "text": "Il Basquetebol da Associa\u00e7\u00e3o Desportiva Ovarense \u00e8 una societ\u00e0 cestistica avente sede a Ovar, in Portogallo. Fondata nel 1970 gioca nel campionato portoghese.\nDisputa le partite interne nell'Arena Dolce Vita."}
{"id": "2685797", "revid": "486946", "url": "https://it.wikipedia.org/wiki?curid=2685797", "title": "Phallus", "text": ""}
{"id": "2685801", "revid": "22229", "url": "https://it.wikipedia.org/wiki?curid=2685801", "title": "Corona merlata", "text": ""}
{"id": "2685805", "revid": "991694", "url": "https://it.wikipedia.org/wiki?curid=2685805", "title": "R\u00e9sident", "text": ""}
{"id": "2685806", "revid": "1543377", "url": "https://it.wikipedia.org/wiki?curid=2685806", "title": "Glu Mobile", "text": "La Glu Mobile \u00e8 un'azienda statunitense produttrice di videogiochi per telefonini. Fu fondata inizialmente nel 2004 a San Mateo, in California. La societ\u00e0 offre prodotti a pi\u00f9 piattaforme, inclusi dispositivi basati su Java ME, Android, Windows Phone, Google Chrome, e Amazon.\nStoria.\nNel dicembre 2004, a San Mateo, la \"Sorrent\", con sede in California, si \u00e8 fusa con \"Macrospace\", con sede in Londra. Nel giugno 2005 la societ\u00e0 risultante dalla fusione ha creato un nuovo nome aziendale: Glu Mobile. Nello stesso anno, Greg Ballard ha sostituito il fondatore di Sorrent Scott Orr come CEO. Nel 2006, Glu Mobile ha acquisito iFone e nel 2007 ha acquisito il produttore cinese di giochi per cellulari \"Beijing Zhangzhong MIG Information Technology Co. Ltd.\" (\"MIG\"). Nel settembre 2007, Glu ha annunciato il lancio di \"Asteroids\" per telefoni cellulari. Nel marzo 2008, Glu ha acquisito lo sviluppatore di dispositivi mobili Superscape con sede a San Clemente.\nNel gennaio 2010, Niccolo de Masi \u00e8 entrato a far parte di Glu Mobile come Presidente e CEO. De Masi \u00e8 stato in precedenza CEO di Hands-On Mobile. Dal suo arrivo, Glu \u00e8 passato a un modello di business freemium incentrato sugli IP originali di Glu.\nIl 2 agosto 2011, Glu ha acquisito Griptonite Games. Il suo staff di 200 persone ha \"approssimativamente raddoppiato\" la capacit\u00e0 di sviluppo interno di Glu."}
{"id": "2685809", "revid": "119982", "url": "https://it.wikipedia.org/wiki?curid=2685809", "title": "Anna di Lussemburgo", "text": ""}
{"id": "2685816", "revid": "729019", "url": "https://it.wikipedia.org/wiki?curid=2685816", "title": "Carpano (azienda)", "text": "La Carpano era un'azienda torinese, produttrice di vermouth, ed \u00e8 oggi un marchio appartenente al gruppo Distillerie fratelli Branca.\nIl vermouth, vino aromatizzato alla china, fu inventato nel 1786 da Antonio Benedetto Carpano, poi fondatore della ditta che porta il suo nome, a Torino dove gestiva una bottega di liquori sotto i portici di Piazza Castello. Il nome fu scelto riadattando il termine tedesco \"Wermut\", che significa \u201c\"assenzio\"\u201d (\"Artemisia absinthium L.\") ma anche \u201camarezza\u201d.\nOggi il marchio Carpano \u00e8 prodotto e distribuito da Fratelli Branca Distillerie di Milano, ed include: Carpano Classico Vermuth, Carpano Bianco, Carpano Antica Formula e l'aperitivo Punt e Mes."}
{"id": "2685817", "revid": "300067", "url": "https://it.wikipedia.org/wiki?curid=2685817", "title": "Giorgi Tsintsadze", "text": ""}
{"id": "2685819", "revid": "767487", "url": "https://it.wikipedia.org/wiki?curid=2685819", "title": "Stuff - Il gelato che uccide", "text": "Stuff - Il gelato che uccide (\"The Stuff\") \u00e8 un film del 1985 diretto da Larry Cohen.\nTrama.\nA Midland, in Georgia, due minatori scoprono una strana sostanza cremosa, di color biancastro e simile a dello yogurt. L'assaggiano e decidono di metterla sul mercato: questo nuovo dessert viene chiamato \"The Stuff\" (\"la cosa\") ed ha un enorme successo in tutta la nazione, tanto da venire continuamente pubblicizzato ed essere venduto in tutti i mercati e fast-food. Sembra dare forte assuefazione a chi lo mangia poich\u00e9 nessuno riesce a farne a meno. Inoltre, \u00e8 dolce, cremoso e con poche calorie e perci\u00f2 le vendite di altri gelati colano a picco in favore della novit\u00e0.\nTuttavia, a un ragazzino, Jason, una notte, sembra di vedere un bicchiere di Stuff rovesciato e il gelato che si muove autonomamente, come se avesse vita propria. Spaventato, prova ad avvertire i propri famigliari, golosissimi di Stuff, per\u00f2 non gli credono. Il giorno dopo, Jason distrugge tutti i banconi del supermercato che lo vendono e, quando viene bloccato dai magazzinieri e i commessi del supermercato, proclama: \"Non dovete venderlo! \u00c8 velenoso!\".\nFrattanto, un ex-agente dell'FBI, David \"Mo\" Rutherford, viene assunto dalle compagnie in bancarotta, tra cui un certo Charles W. Hobbs, chiamato \"Cioccolatino Charlie\" perch\u00e9 di colore, per sabotare le vendite dello Stuff. Rutherford indaga e si accorge inorridito che questa mania per il nuovo dessert \u00e8 pi\u00f9 mortale di quanto si pensasse: lo Stuff \u00e8 infatti in verit\u00e0 una forma di vita aliena che prende possesso del cervello di chi lo ingerisce (motivo della forte dipendenza) e, come un parassita, si impadronisce anche dei loro corpi consumandoli da dentro, rimpiazzando il guscio vuoto degli organi svuotati, trasformandoli in orribili zombie e, una volta abbandonati i corpi, li lascia vuoti e senza vita, uccidendoli definitivamente.\nLa notizia di Jason che distrugge i banconi del supermercato che vendevano Stuff attira l'attenzione di Rutherford, che decide di aiutarlo a mostrare a tutti la pericolosit\u00e0 del micidiale gelato. Quando anche una certa Nicole, che inizialmente faceva la pubblicit\u00e0 allo Stuff, vede gli effetti che provoca sulle persone e si accorge che le trasforma in zombie, si unisce anche lei contro di esso, diventando la partner e l'amante di Rutherford. Il terzetto si infiltra nell'operazione di distribuzione, un'associazione che vuole distribuire lo Stuff per eliminare la fame nel mondo, e distrugge un gigantesco lago di Stuff con un arsenale di ordigni.\nIntanto, un soldato in pensione, il Colonnello Malcolm Grommett Spears, guida un'armata per combattere gli \"Stuff-dipendenti\" e trasmette un messaggio a tutte le TV americane di distruggere lo Stuff col fuoco ponendo fine alla mortale assuefazione causata dal prodotto, mentre Charles viene ucciso dalla malefica crema che lo lascia rinsecchito e senza vita. Rutherford, Jason, il Colonnello Spears e Nicole, la quale si scusa pubblicamente per aver pubblicizzato lo Stuff, vengono acclamati eroi nazionali.\nRutherford fa poi visita alla fabbrica che distribuiva lo Stuff. Mr Fletcher, il capo dell'azienda, gli annuncia che hanno creato un prodotto con l'88% di gelato normale e il restante 12% di Stuff, chiamato \"The Taste\" (\"il gusto\"), per invogliare le persone senza ucciderle, ma sempre principalmente per sete di denaro. Come punizione per la loro avidit\u00e0 e per tutte le vite perse a causa di essa, Rutherford e Jason costringono Fletcher e il suo socio a mangiare un'intera scatola contenente barattoli di Stuff. A questo punto, Rutherford fa la famosa domanda: \"Lo state mangiando... o \u00e8 lui a mangiare voi?\" (\"Are you eating it... or is it eating you?\") dopodich\u00e9 la polizia fa una retata nello studio di produzione mentre Jason e Rutherford se ne vanno, lasciando Fletcher e il suo socio quasi a battersi per disputarsi l'ultimo barattolo di Stuff. Nel finale si vedono alcuni contrabbandieri vendere clandestinamente lo Stuff, ora dichiarato illegale, e in una scena dopo i titoli di coda, in un bagno, una donna tiene ancora in mano un barattolo di Stuff decantandone lo slogan."}
{"id": "2685821", "revid": "709565", "url": "https://it.wikipedia.org/wiki?curid=2685821", "title": "Treyarch", "text": "La Treyarch Corporation \u00e8 un'azienda statunitense produttrice di videogiochi, fondata nel 1996 da Peter Akemann e Do\u011fan K\u00f6sl\u00fc, acquisita da Activision Blizzard nel 2001. La sua sede si trova a Santa Monica, in California. \u00c8 famosa soprattutto per aver collaborato alla serie di skateboard \"Tony Hawk's Skateboarding\", alle trasposizioni della trilogia di Spider-Man, oltre che ad altre storie del personaggio legate ai fumetti, e per il contributo alla serie \"Call of Duty\". Nel 2005 ha inglobato Gray Matter Interactive (ex \"Xatrix Entertainment\")."}
{"id": "2685823", "revid": "991694", "url": "https://it.wikipedia.org/wiki?curid=2685823", "title": "Resident", "text": ""}
{"id": "2685829", "revid": "1945567", "url": "https://it.wikipedia.org/wiki?curid=2685829", "title": "Atlantide (DC Comics)", "text": "Atlantide \u00e8 un luogo immaginario nell'Universo DC. La citt\u00e0 comparve per la prima volta in \"Adventure Comics\" vol. 1 n. 260 (maggio 1959), e fu creata da Robert Bernstein e Ramona Fradon. La storia iniziale della citt\u00e0 fu successivamente disposta in \"The Atlantis Chronicles\", una serie limitata pubblicata dalla DC Comics nel 1990. Fu scritta da Peter David ed illustrata da Esteban Maroto.\nStoria.\nAtlantide.\nIl continente di Atlantide fu colonizzato 65.000.000 di anni fa da una razza extraterrestre umanoide, conosciuta come Cacciatori/Raccoglitori che procedette nel progetto di estinzione dei dinosauri. Un milione di anni fa, la societ\u00e0 atlantidea prosperava al fianco dell'\"Homo Erectus\", i precursori dell'uomo moderno. Ci volle molto tempo prima dell'intervento dei Marziani Bianchi, la cui manomissione della struttura genetica dell'\"Homo Sapiens\" cre\u00f2 il Metagene.\nMigliaia di anni fa, quando il livello di magia sulla Terra cominci\u00f2 a cadere a causa del risveglio di un'entit\u00e0 dormiente conosciuta come Darkworld, la strega atlantidea Citrina fece un patto con i Signori del Caos che governavano Gemworld, cosa che le permise di creare una casa per gli \"Homo Magi\" e tutte le creature dipendenti dalla magia, come le Fate, gli Elfi, i Centauri, e cos\u00ec via, che desideravano emigrare dalla Terra. Gemworld fu colonizzata dagli \"Homo Magi\" emigrati dalla Terra e crearono le Dodici Case Dominanti di Atlantide.\nDarkworld era una dimensione formata dal corpo di un'entit\u00e0 cosmica sconosciuta che successivamente cadde in un sonno profondo. I sogni di questa entit\u00e0 furono i responsabili della creazione dei primi Signori di Caos ed Ordine, Chaon (Caos), Gemimn (Ordine), e Tynan, l'equilibratore. Questi esseri e molti altri cominciarono ad essere venerati come Dei dagli abitanti di Atlantide. Darworld fu collegata ad Atlantide da una massiccia \"catena\" creata da Deedra, dea della natura. Alcuni maghi atlantidei come Arion e Garn Daanuth pi\u00f9 tardi impararono ad incanalare le energie mistiche di Darkworld, permettendogli di avere dei poteri quasi divini.\nNuova Atlantide.\nI sopravvissuti atlantidei della citt\u00e0 di Challa-Bel-Nalla, poi dominati da Lord Daamon, un antenato di Deimos, si spostarono su Skartaris e formarono un'alleanza con una razza extraterrestre che chiamavano \"Red-Moon Gods\" (\"Dei della Luna Rossa\"). Questi alieni fornirono agli atlantidei la tecnologia avanzata che Travis Morgan avrebbe successivamente scoperto a Nuova Atlantide.\nLemuria.\nNella DC Comics, i Lemuriani sono una razza scientificamente avanzata di umanoidi dalla pelle blu coperti in parte da grandi scaglie verdi, e vivono nella citt\u00e0 sottomarina di Lemuria. Zanadu il \"Maestro del Caos\" dichiar\u00f2 di essere uno stregone di Lemuria.\nSub Diego.\nSub Diego \u00e8 il nome di una porzione della citt\u00e0 di San Diego, California che affond\u00f2 durante un terremoto artificiale, parte di un piano che cambi\u00f2 parte della sopravvissuta popolazione degli esseri acquatici. La citt\u00e0 ebbe un recente incremento della popolazione a causa di un influsso di rifugiati da Atlantide, dopo la distruzione della loro citt\u00e0 da parte dello Spettro.\nXebel.\nXebel \u00e8 un regno ultradimensionale precedentemente governato dalla Regina Mera, e correntemente governata dalla sua nemesi, la Regina V'lana. Anche il nemico di Aquaman conosciuto come Thanatos era di l\u00ec. Il regno di Xebel si trova all'interno della \"Dimensione Aqua\".\n\"Atlantis Chronicles\".\n\"The Atlantis Chronicles\" era una serie limitata di sette numeri pubblicata dalla DC Comics in un formato mensile da marzo a settembre 1990, scritto da Peter David ed illustrato da Esteban Maroto. La serie si concentrava su una serie di storici manoscritti atlantidei, anch'essi chiamati \"The Atlantis Chronicles\", e narravano la cronaca dell'ascesa e della caduta di Atlantide. Ogni numero mostrava un'era o un evento diverso per ogni momento del passato del continente, cominciando con il suo affondamento, come raccontato attraverso il punto di vista degli storici reali.\nIn un'intervista stampata in un testo di una pagina pubblicata in molti fumetti Marvel anni dopo, Peter David nomin\u00f2 questa serie quando gli fu chiesto qual era il suo miglior lavoro. La domanda successiva gli chiese qual era uno dei suoi progetti maggiori, e lui rispose che desiderava che qualcuno avesse letto \"The Atlantis Chronicles\".\nArtefatti zodiacali.\nCristalli dello Zodiaco.\nIl Sigillo Atlantideo Reale \u00e8 uno dei dodici potenti artefatti mistici conosciuti come i Cristalli dello Zodiaco. I Dodici Cristalli furono creati da Calcuha e Majistra; i genitori di Lord Arion di Atlantide. I Dodici Artefatti erano in grado di concentrare l'energia magica della Terra cos\u00ec da poter effettuare imprese magiche e geomanzie. La loro locazione corrente \u00e8 sconosciuta.\nMonete Zodiacali.\nC'erano anche Dodici Monete Zodiacali che Dottor Zodiac e Madame Zodiac utilizzarono per potenziare i propri idoli zodiacali, e sia le monete che gli idoli furono visti l'ultima volta in \"World's Finest Comics\" n. 288 (febbraio 1983).\n\"Homo Magi\".\nNell'Universo DC, l\"'Homo Magi\" fu originato nel perduto continente di Atlantide. Il continente era un punto fondamentale per le energie magiche imbrigliate, e gli \"Homo Sapiens\" locali si evolsero in \"Homo sapiens magi\" come risultato della loro esposizione a queste energie. Dopo la caduta di Atlantide, le persone che avevano una naturale predisposizione per la magia furono perse tra i quattro venti. Oggi, ogni umano capace di scagliare un incantesimo \u00e8 un discendente degli \"Homo Magi\" atlantidei.\nColonie atlantidee.\nCi furono numerose citt\u00e0 sottomarine chiamate \"Atlantide\" in molte serie della DC Comics. Incluso:\nAlcune di queste citt\u00e0 esistevano nella continuit\u00e0 pre-Crisi e non \u00e8 chiaro se sono parte della continuit\u00e0 corrente."}
{"id": "2685831", "revid": "33689", "url": "https://it.wikipedia.org/wiki?curid=2685831", "title": "GameRankings", "text": "GameRankings \u00e8 stato un sito web che raccoglieva recensioni di videogiochi da altri siti o da riviste specializzate, e ne calcolava la media aritmetica. Nato nel 1999, erano archiviati in esso pi\u00f9 di titoli, ai quali sono associati un totale di recensioni. GameRankings era di propriet\u00e0 della CBS Interactive. \u00c8 stato temporaneamente chiuso tra il 16 febbraio e il 2 marzo 2009; in quel periodo la grafica \u00e8 stata ridisegnata con uno stile simile a quello di GameFAQs, altro sito di propriet\u00e0 della CBS.\nDopo 20 anni di vita il team annunci\u00f2 la chiusura del sito il 9 dicembre 2019. Lo staff pass\u00f2 a lavorare su Metacritic e il vecchio indirizzo del sito venne fatto rimandare a quello di Metacritic.\nI dati sulle recensioni di GameRankings sono invece confluiti in GameFAQs.\nRegole per l'inclusione di siti.\nUna recensione poteva essere inclusa in GameRankings solo se il sito che la ospita soddisfava alcune regole:"}
{"id": "2685834", "revid": "1573940", "url": "https://it.wikipedia.org/wiki?curid=2685834", "title": "Shahrest\u0101n di Malekshahi", "text": "Lo shahrest\u0101n di Malekshahi (farsi \u0634\u0647\u0631\u0633\u062a\u0627\u0646 \u0645\u0644\u06a9\u0634\u0627\u0647\u06cc) \u00e8 uno dei 9 \"shahrest\u0101n\" della provincia di Ilam, il capoluogo \u00e8 Arkvaz; faceva parte precedentemente del territorio di Mehran. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2685837", "revid": "599013", "url": "https://it.wikipedia.org/wiki?curid=2685837", "title": "Valentin Kubrakov", "text": ""}
{"id": "2685841", "revid": "287204", "url": "https://it.wikipedia.org/wiki?curid=2685841", "title": "Cratere de Gerlache", "text": "de Gerlache \u00e8 il nome di un cratere lunare da impatto intitolato all'esploratore belga Adrien de Gerlache situato sul bordo meridionale dell'emisfero lunare rivolto verso la Terra, a circa una distanza pari al proprio diametro dal cratere Shackleton che segna il polo Sud lunare. \nDalla Terra questo cratere \u00e8 sempre visto di taglio, per ragioni prospettiche, inoltre rimane sempre in ombra, tanto che ne sono noti pochissimi dettagli, a parte il disegno del bordo. Il margine \u00e8 approssimativamente circolare, con alcuni punti erosi. Non vi sono impatti notevoli in corrispondenza del bordo, anche se si intravedono alcune formazioni vicine alle porzioni meridionale e occidentali."}
{"id": "2685845", "revid": "86599", "url": "https://it.wikipedia.org/wiki?curid=2685845", "title": "Cratere De La Rue", "text": "De La Rue \u00e8 un grande cratere lunare di 135,22 km situato nella parte nord-orientale della faccia visibile della Luna, a nord-nordest del cospicuo cratere Endymion presso il bordo orientale del Mare Frigoris. Osservandolo dalla Terra apparire elongato per ragioni prospettiche a causa della sua posizione.\nEsso \u00e8 solo il resto di uno o pi\u00f9 crateri che insieme costituiscono un tipo di formazione talvolta chiamata \"pianura bordata\". Il cratere Strabo \u00e8 parzialmente sovrapposto al bordo settentrionale ed il pi\u00f9 piccolo cratere Thales \u00e8 contiguo al margine nordoccidentale.\nIl bordo di questo cratere \u00e8 un irregolare susseguirsi di colline, pianure diseuguali e resti di antichi impatti. Il margine \u00e8 pi\u00f9 o meno circolare nella met\u00e0 settentrionale, mentre delle formazioni che intaccano la porzione sudorientale, ne modificano il corso, rendendolo pi\u00f9 rettilineo: l'aspetto complessivo \u00e8 vicino ad essere periforme. Vi sono piccoli impatti lungo il bordo sud-sudorientale, mentre i resti, ormai evanescenti, di antichi crateri giacciono all'interno del margine settentrionale.\nVicino al punto centrale del pianoro interno si trova il cratere a tazza \"De La Rue J\", mentre si trova terreno irregolare pi\u00f9 a sud e basse colline verso ovest. L'interno \u00e8 pi\u00f9 irregolare nella parte meridionale, e marcato da piccoli impatti nelle rimanenti porzioni. Una coppia di crateri pi\u00f9 evidente si trova nella porzione nordorientale.\nIl cratere \u00e8 dedicato all'astronomo e chimico britannico Warren de la Rue.\nCrateri correlati.\nAlcuni crateri minori situati in prossimit\u00e0 di De La Rue sono convenzionalmente identificati, sulle mappe lunari, attraverso una lettera associata al nome."}
{"id": "2685851", "revid": "1005847", "url": "https://it.wikipedia.org/wiki?curid=2685851", "title": "Psychological Warfare Branch", "text": "Il Psychological Warfare Branch (traducibile come \"Divisione per la guerra psicologica\") fu un organismo del governo militare anglo-americano incaricato di esercitare il controllo sui mezzi di comunicazione di massa italiani: stampa, radio e cinema. Assegnato alle dirette dipendenze del Comando generale delle Forze alleate (\"Allied Forces Headquarters\", AFHQ), fu attivo nel periodo tra il 10 luglio 1943 (sbarco alleato in Sicilia) e il 31 dicembre 1945 (termine dell'amministrazione alleata negli ultimi territori italiani). L'\u00abAllied Publication Board\u00bb fu una sottosezione del PWB.\nL'AFHQ (d'ora in poi \"Comando alleato\") entr\u00f2 in funzione con lo sbarco degli Alleati in Sicilia, in stretto coordinamento con l'Amministrazione militare alleata dei territori occupati.\nDoppia conduzione.\nFecero parte del Psychological Warfare Branch (PWB) ufficiali provenienti dall'Office War Information (OWI) americano e del Political Warfare Executive (PWE) britannico, due strutture nate entrambe allo scoppio del conflitto mondiale. Ma la gestione fu soprattutto britannica. Per ragioni storiche, innanzitutto: i britannici disponevano fin dalla prima guerra mondiale di un'ampia esperienza in materia di propaganda e di amministrazione politica di altri popoli per via del loro vasto impero coloniale. Avevano seguito da vicino tutte le fasi europee della guerra e disponevano di criteri e opinioni molto pi\u00f9 definiti di quelli degli americani, i quali avevano invece sostenuto la via dell'isolazionismo nel periodo tra le due guerre. Inoltre gli statunitensi entrarono in guerra nel dicembre del 1941 (dopo l'attacco giapponese a Pearl Harbor), mentre i britannici combattevano gi\u00e0 dal settembre del 1939. Dunque l'esperienza degli inglesi nei campi di propaganda, dell'informazione e dell'amministrazione superava chiaramente quella dei nordamericani.\nIl PWB entr\u00f2 in funzione alcuni giorni prima dello sbarco alleato in Sicilia. Sin dai giorni immediatamente precedenti lo sbarco inizi\u00f2 ad assumere giornalisti inglesi e statunitensi, con preferenza per coloro che avevano gi\u00e0 lavorato in Italia prima della guerra o che erano di origine italiana. Uno di essi divent\u00f2 direttore del Servizio Informazioni delle Forze Alleate: Michail Kamenesky (Ugo Stille). Il capo del PWB in Italia fu il tenente colonnello Ian Munro, gi\u00e0 capo ufficio stampa dell'ambasciata britannica a Roma.\nFunzioni.\nLe basi legislative del suo funzionamento sono contenute negli accordi conclusi tra governo italiano ed Alleati, entrati in vigore dopo il 29 settembre 1943 (\u00abArmistizio lungo\u00bb). Essi prevedevano (art. 16):\nIl Comando alleato si riserv\u00f2 il controllo di tutti gli elementi necessari alla realizzazione di una pubblicazione: dalla carta alle tipografie, dall'approvvigionamento delle notizie alla loro circolazione. Una delle prime decisioni presa dall'organismo alleato fu il contingentamento della carta. Si stabil\u00ec che tutti i quotidiani avrebbero avuto lo stesso quantitativo di carta, utile per stampare fino a un massimo di 15.000 copie. Furono autorizzati a pubblicare quotidiani soltanto i sei partiti del CLN (la regola fu tassativa: un partito-un quotidiano), cui si affianc\u00f2 un giornale pubblicato dal PWB.\nAll'indomani della liberazione di Roma, 5 giugno 1944, il PWB si insedi\u00f2 all'interno del decaduto Ministero della cultura popolare (Minculpop).\nOgni volta che una nuova citt\u00e0 veniva liberata, con la conseguente cacciata dei tedeschi, il PWB assumeva la gestione degli organi di stampa locali per conto del governo alleato militare in Italia. In ogni giornale un funzionario dei PWB, ufficiale dell'esercito, aveva la responsabilit\u00e0 di tutto ci\u00f2 che veniva pubblicato. Il responsabile della correttezza delle notizie su tutto il territorio italiano fu il capitano Orville Anderson.\nControllo sulle notizie.\nIl PWB ebbe le funzioni di controllo e supervisione sulla distribuzione delle notizie (e perci\u00f2 della propaganda e della censura). L'organismo alleato si riserv\u00f2 il compito di elaborare e distribuire un notiziario generale. Svolse in sostanza, in via esclusiva, i compiti di un'agenzia di stampa contrassegnata dalla sigla UNNS (\u00abUnited Nations News Service\u00bb). A nessun'altra agenzia di stampa, neppure a quelle dei Paesi alleati, fu consentito di distribuire il proprio notiziario nei territori italiani occupati.\nSi deve al PWB la nascita dell'ANSA: per evitare che le agenzie di stampa private finissero sotto il controllo del governo italiano, il PWB ottenne dal capo del governo militare alleato in Italia, Ellery W. Stone, la creazione di un'unica agenzia di notizie, di propriet\u00e0 dei giornali e da essi gestita.\nAutorizzazioni ai giornali.\nIl PWB rilasci\u00f2 le autorizzazioni per giornali ed emittenti radiofoniche. Cre\u00f2 al suo interno un organismo denominato \u00abAllied Publication Board\u00bb (APB), incaricato di rilasciare le autorizzazioni per la pubblicazioni di quotidiani, riviste e libri.\nUna volta ricostituita la redazione di un giornale, l'APB ne autorizz\u00f2 il ritorno in edicola. L'APB centrale ebbe sede, come il PWB, negli ex locali del Ministero della cultura popolare.\nAlla stampa fu imposto di dare un chiaro segnale della rottura col passato e cos\u00ec tutti i giornali uscirono con una nuova testata. \nUfficialmente tale decisione fu presa di concerto tra gli Alleati e il CLN; secondo Andrea Bianchi, la decisione invece non fu frutto di concertazione, bens\u00ec fu causata da uno scontro tra Comando alleato e CLN, da cui le parti uscirono con un compromesso.\nL'unico quotidiano a non venire sospeso fu \"La Gazzetta del Mezzogiorno\" di Bari.\nIl PWB pubblicava giornali propri e autorizzava giornali promossi dai CLN, di partito o diocesani.\nFormalmente l'editore dei quotidiani nella fase post-Liberazione era il CLN, ma ogni giornale dovette subire il controllo obbligato del PWB prima di tornare in edicola. Con la fine delle funzioni del PWB (tra settembre e dicembre 1945), il controllo sui giornali ritorn\u00f2 ai Prefetti, a mano a mano che ogni Provincia riassumeva i poteri amministrativi.\nTra le testate indipendenti create dal PWB:\nAutorizzazioni alle radio.\nLe condizioni in vigore dal 29 settembre 1943 (\u00abArmistizio lungo\u00bb) imposero il controllo assoluto della radio nazionale da parte del Comando alleato. L'art. 16 recita: \u00abNessun impianto di radio o di comunicazione a lunga distanza od altri mezzi di intercomunicazione a terra o galleggianti, sotto controllo italiano, sia che appartenga all'Italia od altra Nazione non facente parte delle Nazioni Unite, potr\u00e0 trasmettere finch\u00e9 disposizioni per il controllo di questi impianti non saranno state impartite dal Comandante Supremo delle Forze Alleate\u00bb.\nTra le radio regionali attivate dal PWB:\nDal 1\u00ba marzo 1945 il radiogiornale delle regioni centro-meridionali pass\u00f2 dalla gestione del PWB alla gestione di Radio Audizioni Italiane.\nCinema.\nIl PWB ebbe il compito di controllare \"tutti gli aspetti relativi alla produzione, distribuzione e proiezione cinematografica in Italia.\nDopo il 1\u00ba gennaio 1946.\nNel gennaio 1946 il Governo militare anglo-americano cedette i poteri al governo di Roma, che riacquist\u00f2 cos\u00ec la sua piena sovranit\u00e0.\nLe testate create dal PWB non sopravvissero a lungo; le testate giornalistiche \u00abstoriche\u00bb ritornarono entro un anno ai nomi originali ed ai proprietari d'anteguerra."}
{"id": "2685855", "revid": "125283719", "url": "https://it.wikipedia.org/wiki?curid=2685855", "title": "Sfida", "text": "Sfida \u00e8 il primo album della \"9\u00aa edizione\" di \"Amici di Maria De Filippi\", pubblicato il 27 novembre 2009.\nL'album \u00e8 stato messo in commercio in due versioni: una semplice (CD) e una speciale (CD pi\u00f9 maglietta).\nIl brano \"Mostrami il tuo amore\" \u00e8 stato scritto da Gianluca Grignani.\nDurante i Wind Music Awards 2010 la compilation \u00e8 stata premiata platino."}
{"id": "2685860", "revid": "1310927", "url": "https://it.wikipedia.org/wiki?curid=2685860", "title": "Sa\u0161o Fornezzi", "text": ""}
{"id": "2685871", "revid": "28327480", "url": "https://it.wikipedia.org/wiki?curid=2685871", "title": "Hockeista su pista", "text": ""}
{"id": "2685873", "revid": "76963", "url": "https://it.wikipedia.org/wiki?curid=2685873", "title": "Katsuhisa H\u014dki", "text": "Attualmente lavora per Keny\u016b Office. Il suo vero nome \u00e8 .\n\u00c8 meglio conosciuto per i suoi ruoli in \"\" (come Smokescreen) e in \"Higurashi no Naku Koro ni\" (come Teppai H\u014dj\u014d)."}
{"id": "2685874", "revid": "422900", "url": "https://it.wikipedia.org/wiki?curid=2685874", "title": "Katsuaki H\u014dki", "text": ""}
{"id": "2685877", "revid": "422900", "url": "https://it.wikipedia.org/wiki?curid=2685877", "title": "Katsuhisa Houki", "text": ""}
{"id": "2685880", "revid": "138230", "url": "https://it.wikipedia.org/wiki?curid=2685880", "title": "Schwarzer Block", "text": ""}
{"id": "2685881", "revid": "287204", "url": "https://it.wikipedia.org/wiki?curid=2685881", "title": "Katsuhisa Hoki", "text": ""}
{"id": "2685884", "revid": "422900", "url": "https://it.wikipedia.org/wiki?curid=2685884", "title": "Hoki Katsuhisa", "text": ""}
{"id": "2685889", "revid": "709565", "url": "https://it.wikipedia.org/wiki?curid=2685889", "title": "Lock-Up (personaggio)", "text": "Lock-Up (tradotto in italiano anche come Sotto-Chiave o Chiavistello), il cui vero nome \u00e8 Lyle Bolton, \u00e8 un personaggio immaginario creato originariamente per la serie animata \"Batman\" da Paul Dini nel 1994 e, come successo per Harley Quinn, il personaggio \u00e8 stato poi integrato nella \"continuity\" degli albi a fumetti della DC Comics.\nBiografia del personaggio.\nLyle Bolton \u00e8 un allievo dell'accademia di polizia troppo zelante e brutale, e per questo viene cacciato; dopo esser stato licenziato parecchie volte come guardia giurata, decide di essere lui stesso colui che cattura e rinchiude i criminale. Rapisce Charaxes, Due Facce, ed anche Alvin Draper, in realt\u00e0 il terzo Robin Tim Drake sotto copertura; quando Nightwing lo rintraccia, Lock-Up cerca di far affogare tutti i criminali rinchiusi nella sua prigione, ma Batman interviene, salvandoli e catturandolo.\nIn seguito al terremoto che devasta Gotham, Lock-Up prende il controllo del Penitenziario di Blackgate, cosa che Batman tollera poich\u00e9 necessit\u00e0 di un posto in cui i criminali catturati restino rinchiusi; quando la citt\u00e0 viene ricostruita, l'Uomo Pipistrello affida a Nightwing il compito di rovesciarlo e far tornare Blackgate legale.\nSuccessivamente Lock-Up venne arruolato da Amanda Waller per fare da sicurezza nel carcere dell'A.R.G.U.S., qui avr\u00e0 una disputa con un detenuto arruolato dalla Waller, il forte e feroce Black Manta. Dopo essere stato facilmente sconfitto da Black Manta, Lock-Up decide di lasciare l'A.R.G.U.S. e scomparve\nAbilit\u00e0.\nBolton era un ex soldato addestrato nel corpo a corpo e nell'uso di armi fuoco.\nSi \u00e8 dimostrato avere una forza notevole ed essere abile nel combattimento col coltello.\nAltre versioni.\nIl personaggio creato per la serie animata (apparso nell'episodio \"L'inflessibile Bolton\", doppiato nella versione originale da Bruce Weitz) ricopriva il ruolo di capo della sicurezza dell'Arkham Asylum, e tormentava e torturava i detenuti, arrivando a rapire il commissario Gordon ed il sindaco Hill poich\u00e9, secondo lui, responsabili dell'ascesa del crimine in citt\u00e0; quando Batman e Robin (Dick Grayson) intervengono, Lock-Up stesso finisce rinchiuso ad Arkham."}
{"id": "2685890", "revid": "180202", "url": "https://it.wikipedia.org/wiki?curid=2685890", "title": "Lock-Up", "text": ""}
{"id": "2685891", "revid": "147489", "url": "https://it.wikipedia.org/wiki?curid=2685891", "title": "Lyle Bolton", "text": ""}
{"id": "2685892", "revid": "36426", "url": "https://it.wikipedia.org/wiki?curid=2685892", "title": "Museo di belle arti di Valencia", "text": "Il Museo di belle arti San Pio V di Valencia \u00e8 una delle pinacoteche pi\u00f9 importanti della Spagna.\nEsso custodisce circa 2.000 opere, in gran parte risalenti al XIV e XV secolo, di cui i pi\u00f9 famosi sono \"Autorretrato\" di Diego Vel\u00e1zquez e la \"Madonna col Bambino scrivente e un vescovo inginocchiato\" del Pinturicchio.\nIl museo \u00e8 ricavato all'interno del palazzo di San Pio V, costruito tra il XVII e il XVIII secolo, su iniziativa dell'arcivescovo di Valencia, Juan Tom\u00e1s de Rocaberti.\nInoltre \u00e8 presente una sezione dedicata alla scultura, una interamente di arte contemporanea e una per i ritrovamenti archeologici."}
{"id": "2685896", "revid": "34928", "url": "https://it.wikipedia.org/wiki?curid=2685896", "title": "Conturines", "text": ""}
{"id": "2685897", "revid": "838137", "url": "https://it.wikipedia.org/wiki?curid=2685897", "title": "Keith Campbell", "text": "Ha vinto 3 gran premi e nel motomondiale del 1957 si \u00e8 laureato campione del mondo nella classe 350, essendo cos\u00ec il primo pilota australiano a vincere un titolo iridato.\nCarriera.\nTrasferitosi in Europa nel 1953 e dopo aver iniziato la carriera come pilota privato in sella ad una Norton \u00e8 stato ingaggiato nel 1956 dalla Moto Guzzi.\nIl motomondiale 1957 lo vide vincitore in met\u00e0 delle gare in programma, con la conquista del titolo mondiale ma, al termine dello stesso anno, la Moto Guzzi annunci\u00f2 il suo ritiro dalle competizione dopo la stipula del Patto di astensione.\nDi conseguenza Campbell inizi\u00f2 la stagione 1958 nuovamente in sella ad una motocicletta britannica Norton.\n\u00c8 perito per\u00f2 durante una gara non valida per il mondiale svoltasi in Francia nei pressi di Tolosa il 13 giugno 1958."}
{"id": "2685898", "revid": "54253", "url": "https://it.wikipedia.org/wiki?curid=2685898", "title": "Metabolica", "text": ""}
{"id": "2685920", "revid": "1699816", "url": "https://it.wikipedia.org/wiki?curid=2685920", "title": "Ro (personaggio)", "text": "Ro (\"Roo\" in lingua originale), chiamato Guro nei romanzi, \u00e8 un personaggio immaginario dell'universo di Winnie the Pooh.\nGenesi del personaggio.\nVenne ideato, come tutti i personaggi dell'universo di Winnie the Pooh, da Alan Alexander Milne, il quale era solito raccontare al figlio Christopher Robin delle storie ambientate nella Foresta di Ashdown, nella contea dell'East Sussex, che avevano come protagonisti il bambino stesso e i suoi balocchi di pezza, tra i quali spiccava l'orsacchiotto Winnie Puh, il pupazzo preferito di Christopher. Negli anni fra le due guerre mondiali, Milne raccolse queste storie nei due libri \"Winnie Puh\" (1926) e \"La strada di Puh\" (1928) con le illustrazione di Ernest Howard Shepard. Ro compare, con sua madre Kanga, nel settimo capitolo del primo libro, \"Nel quale Can e Guro arrivano nella Foresta e Porcelletto fa il bagno\".\nCaratterizzazione del personaggio.\nCaratterizzato come un piccolo canguro di pezza, \u00e8 chiamato da tutti \"il piccolo Ro\"; in realt\u00e0, l'essere considerato piccolo o definito come tale fa arrabbiare o intristire Ro pi\u00f9 di ogni altra cosa. Ama saltellare e mangiare i biscotti preparati da sua madre e gli piace anche fare i bagni nel fango e fingersi un pirata. Va d'accordo con tutti gli abitanti del Bosco dei Cento Acri ed ha come migliori amici il tigrotto Tigro e, in un secondo tempo, anche l'efelante Effy.\nTrasposizione in altri media.\nCinema.\nNel 1961, Walt Disney rileva i diritti d'autore al fine di realizzarne la trasposizione dei racconti in un lungometraggio. Resosi per\u00f2 conto che il pubblico americano non conosceva i personaggi di Winnie Puh, scelse di produrre un cortometraggio a due bobine; il primo, \"Winny-Puh l'orsetto goloso\", diretto da Wolfgang Reitherman, esord\u00ec nel febbraio 1966. Alcuni nomi vengono modificati, fra questi quelli di Kan che diviene Kanga e Guro che diviene Roo. La prima apparizione cinematografica di Ro (Roo) insieme a sua madre Kanga \u00e8 nel secondo cortometraggio, \"Troppo vento per Winny-Puh\" (\"Winnie the Pooh and the Blustery Day\"), pubblicato nel dicembre 1968. Successivamente il personaggio \u00e8 comparso in tre cortometraggi, nove lungometraggi e quattro serie televisive.\nIl personaggio compare nei lungometraggi:"}
{"id": "2685926", "revid": "110157", "url": "https://it.wikipedia.org/wiki?curid=2685926", "title": "Tungir", "text": "Il Tungir () \u00e8 un fiume della Russia siberiana orientale, affluente di destra dell'Ol\u00ebkma. Scorre nel Tungiro-Ol\u00ebkminskij rajon del Territorio della Transbajkalia.\nDescrizione.\nNel suo alto corso il fiume \u00e8 un torrente chiamato \u0160irokij (\u0428\u0438\u0440\u043e\u043a\u0438\u0439). Ha origine dalle pendici sud-est dei monti Tungirskij a un'altezza di circa 1200\u00a0m. Sfocia nell'Ol\u00ebkma ad una distanza di 905 chilometri dalla sua foce. La lunghezza del fiume \u00e8 di 500\u00a0km, l'area del suo bacino \u00e8 di 14\u00a0700\u00a0km\u00b2. La copertura del ghiaccio avviene solitamente dalla met\u00e0 di ottobre sino alla fine di maggio."}
{"id": "2685929", "revid": "547034", "url": "https://it.wikipedia.org/wiki?curid=2685929", "title": "La bella canzone di una volta", "text": "La bella canzone di una volta \u00e8 un brano di Elio e le Storie Tese, pubblicato come quarto singolo estratto dall'album \"Craccracriccrecr\" del 1999.\nLa canzone prende come riferimento principale il Tango delle Capinere, mentre la \"cassa rotterdam\" citata da Elio sul finale \u00e8 un probabile riferimento alla canzone \"Rotterdam '93\", del disc jockey techno DJ Cerla. Nella versione dell'album, il pezzo \u00e8 introdotto, in \"stile Johnny Dorelli\", eseguendo la \"Sonata in si minore\" di Franz Liszt da parte del pianista Stefano Bollani."}
{"id": "2685931", "revid": "86599", "url": "https://it.wikipedia.org/wiki?curid=2685931", "title": "Cratere De Moraes", "text": "De Moraes \u00e8 un cratere lunare di 54,41 km situato nella parte nord-occidentale della faccia nascosta della Luna, a sudovest del pi\u00f9 grande cratere Bridgman e a nordest di van Rhijn.\nQuesto cratere \u00e8 stato eroso ed arrotondato da una lunga storia di impatti successivi. Sono visibili i segni di piccoli crateri sul bordo e sui margini interni delle porzioni nordorientali e nordoccidentali, ed \u00e8 presente un'ampia deformazione ad est. Il pianoro interno \u00e8 povero di caratteristiche, ed \u00e8 marcato da pochi impatti minori.\nIl cratere \u00e8 dedicato all'astronomo brasiliano Abrah\u00e3o De Moraes.\nCrateri correlati.\nAlcuni crateri minori situati in prossimit\u00e0 di De Moraes sono convenzionalmente identificati, sulle mappe lunari, attraverso una lettera associata al nome."}
{"id": "2685933", "revid": "131358", "url": "https://it.wikipedia.org/wiki?curid=2685933", "title": "V.f.L. Wolfsburg 2008-2009", "text": ""}
{"id": "2685936", "revid": "298055", "url": "https://it.wikipedia.org/wiki?curid=2685936", "title": "Uffa (personaggio)", "text": ""}
{"id": "2685938", "revid": "103159260", "url": "https://it.wikipedia.org/wiki?curid=2685938", "title": "FA Cup 1874-1875", "text": "La FA Cup 1874\u201375 fu la quarta edizione del torneo calcistico pi\u00f9 vecchio del mondo. Vi presero parte 29 compagini, una in pi\u00f9 dell'anno precedente, anche se 4 di esse non parteciparono effettivamente."}
{"id": "2685941", "revid": "309289", "url": "https://it.wikipedia.org/wiki?curid=2685941", "title": "Ol\u00ebr", "text": "L'Ol\u00ebr () \u00e8 un fiume della Siberia Orientale, affluente di sinistra della Bol'\u0161aja \u010cuko\u010d'ja. Scorre nel Ni\u017enekolymskij ulus della Sacha (Jacuzia), in Russia.\nIl fiume ha origine dal lago Bol'\u0161oj Ol\u00ebr ad un'altitudine di 14\u00a0m sul livello del mare. Scorre in direzione nord-orientale lungo la tundra pianeggiante. Il letto del fiume \u00e8 molto tortuoso e ci sono molti laghi nel bacino. La lunghezza del fiume \u00e8 di 229\u00a0km, l'area del suo bacino \u00e8 di 3\u00a0890\u00a0km\u00b2. Sfocia nella Bol'\u0161aja \u010cuko\u010d'ja a 207\u00a0km dalla foce. "}
{"id": "2685942", "revid": "287204", "url": "https://it.wikipedia.org/wiki?curid=2685942", "title": "Oler", "text": ""}
{"id": "2685943", "revid": "80339", "url": "https://it.wikipedia.org/wiki?curid=2685943", "title": "Olyor", "text": ""}
{"id": "2685946", "revid": "298055", "url": "https://it.wikipedia.org/wiki?curid=2685946", "title": "Bosco dei Cento Acri", "text": ""}
{"id": "2685947", "revid": "584834", "url": "https://it.wikipedia.org/wiki?curid=2685947", "title": "Museo ferroviario", "text": ""}
{"id": "2685948", "revid": "339392", "url": "https://it.wikipedia.org/wiki?curid=2685948", "title": "A Do", "text": ""}
{"id": "2685955", "revid": "438678", "url": "https://it.wikipedia.org/wiki?curid=2685955", "title": "Scooby-Doo e la spada del Samurai", "text": "Scooby-Doo e la spada del Samurai (\"Scooby-Doo and the Samurai Sword\") \u00e8 un film del 2009 diretto da Christopher Berkeley.\nProdotto dalla Warner Home Video, \u00e8 stato distribuito negli Stati Uniti il 7 aprile 2009 e in Italia il 19 maggio 2009.\nNarra le nuove avventure di Scooby-Doo e la Mystery Inc. alle prese con le tradizioni del Giappone. \u00c8 l'ultimo film realizzato con il design tradizionale, prima che i personaggi prendano le sembianze assunte in seguito all'uscita della serie Scooby-Doo! Mystery Incorporated. \u00c8 stata anche l'ultima produzione di Scooby-Doo con Casey Kasem nei panni di Shaggy Rogers (voce storica), prima della morte di Kasem il 15 giugno 2014.\nTrama.\nA Tokyo, in un museo di storia antica, il signor Takagawa, il custode, e Kenji, un bidello, sono testimoni del ritorno dello spirito del Samurai Nero, un antico guerriero giapponese la cui armatura doveva essere la pi\u00f9 recente attrazione del museo. Il giorno dopo, la Mystery Inc. arriva a Tokyo, poich\u00e9 Daphne \u00e8 intenta a partecipare ad un torneo di arti marziali in una scuola prestigiosa. La banda incontra l'amica di Daphne, Miyumi, che spiega loro quanto sia difficile vincere il torneo ed entrare a scuola come studente. La banda e Miyumi prendono un aereo con funzioni completamente robotizzate diretto alla scuola, che \u00e8 gestita dalla signorina Mirimoto. Daphne sconfigge la guardia del corpo della signorina Mirimoto, Sojo, e quasi sconfigge Miyumi. Anche al torneo c'\u00e8 il signor Takagawa, che spiega a Mirimoto che il Samurai Nero \u00e8 tornato ed \u00e8 in cerca della Pergamena del Destino, che si trova a scuola. Quella notte, durante una festa, il malvagio Samurai Nero e i suoi guerrieri ninja attaccano la scuola al fine di rubare il rotolo. Ma Mirimoto rivela che il rotolo era solo una copia, e mostra a tutti quello vero. Il signor Takagawa spiega, dunque, la leggenda del Samurai Nero.\nIl Samurai Nero era un antico guerriero che chiese a Masamune, grande forgiatore di spade, di costruire per lui una potente spada. Il fabbricante di spade era d'accordo, ma disse al Samurai che ci sarebbe voluto un anno per completarla. Allora Muramasa, l'apprendista malvagio di Masamune, si offr\u00ec di creargli un'altra spada in solo met\u00e0 del tempo, e il guerriero accett\u00f2. Ma quando il Samurai prese la spada, lo spirito malvagio di Muramasa si trasfer\u00ec in lui, ed egli divenne il Samurai Nero, brandendo la Spada Oscura. Quando Masamune fin\u00ec il suo capolavoro, la Spada del Fato, la don\u00f2 al Drago Verde, il quale la us\u00f2 per sconfiggere il Samurai Nero ed imprigionarlo nella Spada Oscura. Il Drago poi nascose la spada, e scrisse la sua posizione in un enigma sulla Pergamena del Destino.\nVelma \u00e8 in grado di risolvere l'enigma e la signorina Mirimoto incarica la Mystery Inc., Miyumi e il signor Takagawa di trovare la Spada Oscura, prima che la trovi lo spirito. La banda trova la spada in una grotta su un'isola nell'Oceano Pacifico, dove vengono attaccati dal Samurai Nero. Durante la lotta il Samurai Nero si rivela essere Sojo. Ma una volta che la banda imprigiona Sojo, sono la signorina Mirimoto, Sojo e Miyumi a catturarli. la signorina Mirimoto spiega che ha messo in scena il torneo per portare la Mystery Inc. in Giappone, in modo che trovassero la Spada Oscura per lei. L'esercito ninja si rivela essere robotico, in cui la signorina Mirimoto ha impiantato le varie tecniche di combattimento dei suoi studenti. Quindi blocca Fred, Daphne, Velma, e il signor Takagawa nel magazzino del museo.\nScooby e Shaggy riescono a fuggire dalle grinfie della signorina Mirimoto con la Spada Oscura, ma vengono inseguiti dai guerrieri ninja. Vengono salvati da Matsuhiro, un samurai, che li protegge dai robot, anche se non riesce a salvare la Spada Oscura, che i ninja riportano indietro. Matsuhiro suggerisce a Scooby e Shaggy di passare attraverso i cancelli di terra, aria, fuoco e acqua al fine di trovare il drago verde e la Spada del Destino. Fatto ci\u00f2, il Drago Verde entra nella spada e li riporta al museo per combattere il Samurai Nero. Kenji libera Fred, Daphne, Velma, e il signor Takagawa, e inoltre Miyumi, che decide di tornare dalla loro parte, cerca di fermare Sojo e la signorina Mirimoto dal risorgere del Samurai Nero, ma con esito negativo. Dopo averlo risvegliato, la signorina Mirimoto cerca di fare del Samurai un suo servo, ma viene rapidamente intrappolata e messa in fase di incoscienza. Scooby e Shaggy arrivano a cavallo del Drago Verde e, insieme a un piccolo incoraggiamento di Matsuhiro, sconfiggono il Samurai Nero, utilizzando la Spada del Fato per distruggere la Spada Oscura, rompendo la maledizione del Samurai, che passa finalmente a miglior vita. Pi\u00f9 tardi, il gruppo partecipa all'inaugurazione del museo, da poco rinnovato, dove una statua di Scooby viene eretta in suo onore."}
{"id": "2685957", "revid": "599013", "url": "https://it.wikipedia.org/wiki?curid=2685957", "title": "Olli-Pekka Karjalainen", "text": "Biografia.\nKarjalainen \u00e8 stato un atleta di alto livello fin dalle categorie giovanili, tanto da detenere ancora nel 2009 il record mondiale juniores con 78,33 m. Nel 1998 vinse i Campionati mondiali juniores ad Annecy e nel 1999 i Campionati europei juniores a Riga; ha inoltre vinto i Campionati europei 2006 di G\u00f6teborg.\nA livello nazionale ha dominato la specialit\u00e0, avendo conquistato 9 titoli nazionali consecutivi tra il 1998 ed il 2007."}
{"id": "2685959", "revid": "76963", "url": "https://it.wikipedia.org/wiki?curid=2685959", "title": "Nozomi \u014chashi", "text": "Biografia.\n\u014chashi debutta in teatro come attrice nel 2002, all'et\u00e0 di soli tre anni, e il 7 dicembre 2007 debutta come cantante con la colonna sonora del film anime \"Ponyo sulla scogliera\"."}
{"id": "2685969", "revid": "287204", "url": "https://it.wikipedia.org/wiki?curid=2685969", "title": "Nozomi Ohashi", "text": ""}
{"id": "2685973", "revid": "137232", "url": "https://it.wikipedia.org/wiki?curid=2685973", "title": "Deuteropprendimento", "text": ""}
{"id": "2685976", "revid": "124030508", "url": "https://it.wikipedia.org/wiki?curid=2685976", "title": "Kel Carruthers", "text": "Carriera.\nFiglio del proprietario di una concessionaria di moto, Carruthers, dopo essere stato pluricampione australiano, emigr\u00f2 in Europa nel 1966 per correre nel Motomondiale, dapprima da privato, e poi come pilota ufficiale Aermacchi. I piazzamenti ottenuti con le monocilindriche varesine lo portarono all'attenzione della Benelli che cercava un rimpiazzo per Renzo Pasolini, infortunatosi in prova. Con la 250 quattro cilindri pesarese l'australiano sar\u00e0 Campione del Mondo nel 1969.\nCuriosamente in quell'anno non fu il pilota che conquist\u00f2 il maggior numero di punti, ne merit\u00f2 103 contro i 108 di Kent Andersson, ma, per la regola degli scarti dei peggiori punteggi in vigore quell'anno visto che erano ritenuti validi solo i 7 migliori risultati, gliene rimasero assegnati 89 contro gli 84 dell'avversario. Fu la sua vittoria anche l'ultima ottenuta in quella classe da una moto dotata di motore 4 cilindri a quattro tempi.\nDopo la stagione '70, iniziata con la Benelli e finita con la Yamaha, nella quale termin\u00f2 al secondo posto sia la 250 che la 350, Carruthers lasci\u00f2 il Motomondiale per correre in America, terminando la sua carriera nel 1973. Divenuto team manager per la Yamaha USA, prese sotto la sua ala protettiva Kenny Roberts, lanciandolo nel Mondiale.\nNei cinque anni di partecipazione ha gareggiato in tutte le classe, spaziando dalle Classe 125 alle 500; tutti i suoi 7 successi nei singoli gran premi gli vennero per\u00f2 dalla Classe 250.\nOltre che nel mondo delle corse su circuito, Carruthers fu anche manager di una squadra di moto d'acqua e di una di motocross. Per i suoi meriti sportivi \u00e8 stato inserito nel 1985 nell\"'Sport Australia Hall of Fame\" e, nel 1999 nella Motorcycle Hall of Fame."}
{"id": "2685985", "revid": "433895", "url": "https://it.wikipedia.org/wiki?curid=2685985", "title": "Minore principale", "text": ""}
{"id": "2685986", "revid": "76963", "url": "https://it.wikipedia.org/wiki?curid=2685986", "title": "Tamaki Matsumoto", "text": ""}
{"id": "2685987", "revid": "486946", "url": "https://it.wikipedia.org/wiki?curid=2685987", "title": "Laura Mahler", "text": ""}
{"id": "2685993", "revid": "121143717", "url": "https://it.wikipedia.org/wiki?curid=2685993", "title": "Foiba di Terli", "text": "La foiba di Terli (in croato \"Trlji\") \u00e8 un inghiottitoio carsico nel comune di Barbana (Istria), dove fra i mesi di settembre e ottobre del 1943 vennero gettati i corpi di ventisei persone, uccise nel corso degli eventi noti col nome di massacri delle foibe. I cadaveri furono successivamente recuperati dai vigili del fuoco di Pola, al comando del maresciallo Arnaldo Harzarich.\nInquadramento storico.\nSuccessivamente all'armistizio dell'8 settembre 1943, in Istria si venne a creare un vuoto di potere: al completo collasso del Regio Esercito e delle strutture del Partito Nazionale Fascista fece seguito una sollevazione che coinvolse ampi gruppi della popolazione locale - con netta prevalenza degli sloveni e dei croati della regione - sia spontanei che organizzati dal movimento di liberazione della Jugoslavia, dominato dal Partito Comunista di Jugoslavia.\nIn questo contesto ebbe luogo una serie di eccidi, che localmente assunsero la forma di vere e proprie \"jacquerie\", e che coinvolsero non solo i rappresentanti di vario tipo del vecchio regime fascista, ma anche la popolazione civile, con vari episodi di vendetta privata, non legati quindi ad alcuna motivazione politica.\nIl quadro fu reso ancor pi\u00f9 complesso dalla reazione tedesca che, per riprendere possesso del territorio, mise in atto un'operazione militare che dur\u00f2 dal 2 al 9 ottobre e comprese rastrellamenti, bombardamenti e rappresaglie su persone e cose, che causarono all'incirca 2.500 vittime fra insorti, partigiani, fiancheggiatori e - soprattutto - estranei al movimento partigiano. Al 10 ottobre, i tedeschi avevano eliminato tutte le forme di autogoverno popolare venutesi a creare nell'ultimo mese, catturando inoltre circa cinquemila militari italiani.\nNei giorni immediatamente successivi, le autorit\u00e0 della Repubblica Sociale Italiana iniziarono la ricerca delle persone scomparse, che secondo le testimonianze raccolte sarebbero state eliminate dai partigiani, occultando i cadaveri nei vari anfratti carsici noti col nome di \"foibe\".\nIl recupero dei cadaveri.\nPer ordine del Procuratore di Stato, l'azione di recupero fu affidata al distaccamento di Pola del 41\u00ba Corpo dei Vigili del Fuoco, al comando dell'ingegner Gaetano Vagnati. Questi nomin\u00f2 coordinatore della squadra di recupero il maresciallo Arnaldo Harzarich, che oper\u00f2 da ottobre del 1943 fino a febbraio del 1945. Venne costruita un'impalcatura particolare per il sollevamento dei cadaveri, che venivano di volta in volta imbragati dagli operai, calati con scale e corde all'interno delle varie voragini. I lavori furono estremamente difficoltosi, a causa della conformazione delle foibe, spesso terminanti in cunicoli e con corsi d'acqua sotterranei. In alcune di esse inoltre, dopo le esecuzioni, era stato fatto brillare dell'esplosivo o scaricato materiale vario per occultarne il contenuto. Di conseguenza, in svariati casi non si riusc\u00ec nell'operazione o vi si riusc\u00ec solo parzialmente.\nL'opera di identificazione delle vittime fu anch'essa complessa: i corpi erano rimasti per parecchie settimane o mesi negli anfratti, alla merc\u00e9 degli eventi naturali; inoltre spesso nella caduta avevano subito dei colpi che ne avevano sfigurato o addirittura mutilato il cadavere.\nI lavori nella foiba di Terli.\nNei primi giorni di novembre del 1943, la squadra dei vigili del fuoco ispezion\u00f2 una serie di cavit\u00e0 nel territorio di Barbana, centro rurale posto fra Pola e Albona.\nSecondo la relazione del maresciallo Harzarich, il primo sopralluogo presso la voragine di Terli - sita nei pressi della strada che porta da Villa Schitazza a Vorichi, ai confini col territorio di Sanvincenti - ebbe luogo il 2 novembre, limitandosi ad una misurazione della profondit\u00e0 del pozzo, calcolata in 95 metri, e all'individuazione della presenza di resti umani.\nDue giorni dopo, dalla foiba vennero recuperati ventisei corpi, riuscendo a calarsi fino al fondo dell'inghiottitoio, rimisurato a -125 metri.\nLa maggior parte dei corpi presentava ferite d'arma da fuoco al corpo o alla testa. Tra essi vi erano quattro donne, di cui tre molto giovani, ed un ragazzo di 18 anni. In fondo alla foiba venne recuperato anche il corpo di un cane nero . Sull'imboccatura della foiba c'erano molte tracce di proiettili, interpretate come prova che gli uccisori avessero sparato dall'alto sui condannati gettati nell'abisso.\nLe vittime.\nLa storia degli infoibati di Terli venne ricostruita sulla base di diverse testimonianze di parenti e vicini. Le vittime provenivano dai paesi della Bassa Istria vicini a Barbana: Medolino, Marzana, Altura, Carnizza, Lisignano e Lavarigo, ed erano state arrestate dai partigiani nella seconda met\u00e0 di settembre, per essere rilasciate nei giorni successivi. Al sopraggiungere dei tedeschi (2 ottobre), i partigiani procedettero ad un secondo arresto. Gli arrestati vennero portati in una casa di Barbana, dove alcuni di essi subirono violenze e sevizie varie. Tutti vennero in seguito uccisi il 5 ottobre.\nSecondo le testimonianze raccolte, le vittime di Marzana - prima di essere trasportate a Barbana - dovettero sottoporsi ad una tortura aggiuntiva, essendo costretti in piazza a bere della nafta di fronte ai parenti e ai compaesani.\nLa qualifica delle varie vittime fa ritenere che questi omicidi siano da ascriversi a motivazioni di vario tipo: fra i trucidati vi furono infatti anche dei noti antifascisti, la cui morte sembra quindi dovuta a vendette personali.\nElenco delle vittime.\nL'elenco delle venticinque vittime riconosciute \u00e8 il seguente, mentre di un ulteriore corpo estratto non fu possibile procedere con l'identificazione:\nLe sorelle Radecchi.\nLa contemporanea uccisione delle sorelle Fosca, Caterina e Albina Radecchi (o Radecca) fece grande scalpore in zona, e tuttora \u00e8 ricordato come esempio della particolare efferatezza della vicenda degli infoibamenti.\nLe sorelle Radecchi lavoravano in una fabbrica di Pola, ed ogni sera - al ritorno dal lavoro - si soffermavano a parlare con alcuni militari del vicino distaccamento di Fortuna, nei pressi di Altura, dove erano di base alcuni reparti della Regia Aeronautica. Questa frequentazione pare possa essere la motivazione dell'arresto da parte dei partigiani.\nL'arresto ebbe luogo nei giorni immediatamente successivi all'8 settembre 1943: le sorelle vennero prelevate di notte da casa loro e trasportate a Barbana, ove vennero impiegate come sguattere. In questo periodo vennero violentate varie volte, fino a quando si decise la loro eliminazione. Secondo le ricostruzioni, fra il 2 e il 5 ottobre (giorno dell'uccisione) esse vennero nuovamente violentate dai loro carcerieri. A riprova di ci\u00f2, la relazione del maresciallo Harzarich segnala che il corpo di Albina venne recuperato senza indumenti intimi, mentre quelli delle altre due erano strappati.\nIl corpo di Albina venne ritrovato con una ferita da arma da fuoco alla testa, a differenza delle due sorelle minori che invece presentavano unicamente varie fratture al cranio, il che lascia intendere che furono gettate nella foiba ancora vive.\nI responsabili.\nNon essendo mai stata effettuata una ricerca specifica sulla foiba di Terli e non essendo mai stato aperto un procedimento giudiziario per individuare i responsabili dell'azione, i nomi di questi ultimi rimangono legati solamente ad alcune testimonianze dirette o indirette.\nL'unico personaggio che viene regolarmente citato come capo dei partigiani della zona di Barbana all'epoca, e di conseguenza indiziato come principale responsabile degli omicidi, \u00e8 un certo Ivan Koli\u0107 (Giovanni Colich) di Barbana. Questi veniva denominato \"el gobo\" (il gobbo) a causa di una sua imperfezione fisica, ed \u00e8 ricordato per la sua ferocia. Il Koli\u0107 era un contadino appartenente al movimento degli istriani croati chiamati \"narodnjaci\", sorto ancora nel XIX secolo, cui aderirono sacerdoti, contadini benestanti e intellettuali. Essi appoggiarono in massa il movimento di lotta partigiana di Tito, ma in gran parte dopo la guerra furono isolati e progressivamente allontanati dalle strutture del potere, oppure fu loro impedito di aderire alle cooperative contadine create dai comunisti con la motivazione che erano dei \"reazionari\". Koli\u0107 invece svolse ancora un ruolo attivo nelle strutture popolari.\nAttualit\u00e0.\nLa foiba di Terli \u00e8 stata prescelta come primo ed unico sito nell'Istria croata presso cui, nel maggio 2012, si \u00e8 svolta in forma ufficiale una breve cerimonia commemorativa e riconciliativa a ricordo delle vittime del regime titoista (significativa tappa del \"Percorso istriano in memoria delle vittime degli opposti totalitarismi\"), co-organizzata dal \"Libero Comune di Pola in Esilio\" (associazione d'esuli e discendenti dalla bassa Istria) e dall'Unione Italiana. Alla presenza del console generale d'Italia a Fiume Renato Cianfarani, del deputato italiano al \"Sabor\" di Zagabria Furio Radin, del parroco di Barbana, della Federazione degli Esuli, di un numeroso gruppo di esuli e di membri delle Comunit\u00e0 degli Italiani di Slovenia e Croazia e di vari rappresentanti dei media locali, \u00e8 stato benedetto il sito e posizionata una corona d'alloro con nastro tricolore e la scritta \"Gli Italiani d'Istria, Fiume e Dalmazia\"."}
{"id": "2685994", "revid": "76963", "url": "https://it.wikipedia.org/wiki?curid=2685994", "title": "Mark Rendall", "text": "Biografia.\nInfanzia ed esordio.\nFiglio di Cathy and Henry Rendall, fratello minore di David (attore anch'egli) e di Matthew, Mark ha sviluppato la passione per la recitazione gi\u00e0 da bambino, nell'ultimo periodo degli anni novanta; all'et\u00e0 di 10 anni ha chiesto ai genitori di potersi cimentare in questo campo; nello stesso periodo, per una fortunata coincidenza, si stavano svolgendo le audizioni tra bambini per il musical \"Oliver\", alle quali Rendall ha chiesto e ottenuto dai genitori di poter partecipare.\nPur non avendo nessuna esperienza formale di canto o di recitazione, Rendall sorprese tutti tanto da essere scelto non soltanto per interpretare il ruolo di \"Spider\", ma anche come possibile sostituto per il ruolo principale di \"Oliver\".\nCarriera.\nNel corso della sua attivit\u00e0 Rendall ha preso parte a svariati film e serie televisive acquistando notoriet\u00e0 a livello internazionale.\nTra i numerosi lavori a cui l'attore ha preso parte, molti quelli conosciuti in Italia: vari episodi di \"Tales from the Neverending Story\" (2001), ispirata al romanzo di Michael Ende \"La storia infinita\", in cui Rendall interpretava Bastian e Tyler Hynes impersonava Atreyu; in epoca pi\u00f9 recente, insieme ad Anton Yelchin ha lavorato alla realizzazione di \"Charlie Bartlett\" (2007).\nVita privata.\nTra gli hobby e le molte passioni dell'attore, la chitarra, la fotografia e vari sport quali il baseball.\nRiconoscimenti.\nMark Rendall ha conquistato tre nomination negli anni dal 2002 al 2004, di cui la prima per \"Tales from the Neverending Story\" (2001).&lt;br&gt;\nLa seconda \"nomination\", ottenuta nel 2003, \u00e8 stata conseguita relativamente alla categoria degli \"Young Artist Awards\".\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 sostituito da:"}
{"id": "2685998", "revid": "339392", "url": "https://it.wikipedia.org/wiki?curid=2685998", "title": "Fatti di piazza tien an men", "text": ""}
{"id": "2685999", "revid": "357738", "url": "https://it.wikipedia.org/wiki?curid=2685999", "title": "Anidride nitrosa", "text": ""}
{"id": "2686002", "revid": "767487", "url": "https://it.wikipedia.org/wiki?curid=2686002", "title": "Pedro Lav\u00edn", "text": "Carriera.\nCresciuto nella cantera dell'Athletic Bilbao, esordisce subito con la prima squadra, debuttando in Primera Divisi\u00f3n spagnola il 5 settembre 1965 nella partita Athletic-Betis Siviglia (6-1). Milita quindi per quattro stagioni con i \"rojiblancos\", con cui vince una Copa del Generalisimo, ma viene in seguito relegato nella squadra riserve.\nNella stagione 1971-1972 ritorna in Prima divisione grazie al passaggio al Deportivo La Coruna, terminando poi la carriera nelle squadre catalane del Sant Andreu e del Sabadell."}
{"id": "2686003", "revid": "729019", "url": "https://it.wikipedia.org/wiki?curid=2686003", "title": "Havana Moon (Carlos Santana)", "text": "Havana Moon \u00e8 il terzo album solista del chitarrista Carlos Santana del 1983 che arriva in sesta posizione in Svezia e Norvegia.\nL'album \u00e8 caratterizzato da alcune cover di Bo Diddley e Chuck Berry e da brani di Booker T. &amp; the M.G.'s, Willie Nelson e The Fabulous Thunderbirds e dalla partecipazione del padre di Carlos, Jos\u00e9, che \u00e8 il cantante del brano \"Vereda Tropical\", che Carlos aveva sentito per la prima volta quando suo padre si esib\u00ec in una serenata per la madre dopo un litigio.\nIl singolo \"They All Went to Mexico\" con Booker T. Jones e Willie Nelson arriva in quinta posizione nelle Fiandre in Belgio ed in sesta nei Paesi Bassi."}
{"id": "2686004", "revid": "25152", "url": "https://it.wikipedia.org/wiki?curid=2686004", "title": "Calendario Bad\u00ed\u2018", "text": ""}
{"id": "2686007", "revid": "124123", "url": "https://it.wikipedia.org/wiki?curid=2686007", "title": "Pierre Lecomte du No\u00fcy", "text": "Carriera accademica.\nPierre Lecomte du No\u00fcy si iscrisse nel 1913 all'Universit\u00e0 della Sorbona ma nel 1914 incontr\u00f2 Alexis Carrel, che lo indusse ad indirizzarsi verso gli studi scientifici. Dopo essersi laureato in scienze naturali nel 1917, si trasfer\u00ec negli Stati Uniti, dove dal 1919 al 1927 fu membro della Rockefeller University.\nTornato in Francia, dal 1927 al 1936 fu direttore del dipartimento di biofisica dell'Istituto Pasteur di Parigi. Nel 1937 fu nominato direttore dell'\u00c9cole pratique des hautes \u00e9tudes. \nDopo l'inizio della seconda guerra mondiale si trasfer\u00ec ancora negli Stati Uniti, dove tenne molte conferenze volte ad indurre gli Stati Uniti ad entrare nel conflitto al fianco della Francia.\nProdusse molti lavori originali in vari campi della fisica e della biofisica, ma \u00e8 ricordato soprattutto per i suoi studi sulla tensione superficiale dei liquidi e per i suoi scritti sulla filosofia della scienza.\nLecomte sosteneva che l'umanit\u00e0 potesse avere fiducia della scienza, ma che dovrebbe rendersi conto che si sa molto meno sul mondo materiale di quanto comunemente si crede.\nTelefinalismo.\nDu No\u00fcy si convert\u00ec dall'agnosticismo al cristianesimo. Fu sostenitore di un'interpretazione teleologica e teistica dell'evoluzione. \nNel suo libro \"L'Homme et sa destin\u00e9e\" Lecomte du Nou\u00ff scrisse che l'evoluzione biologica continua a un piano spirituale e morale.\nDu No\u00fcy svilupp\u00f2 una propria ipotesi di ortogenesi nota come \"telefinalismo\". Secondo Du No\u00fcy l'evoluzione non si pu\u00f2 verificare solo per caso, ma fin \"dal principio del mondo ha seguito un percorso ascendente, sempre orientata nella stessa direzione.\" Pur accettando l'evoluzione, Du No\u00fcy riteneva che la scienza non potesse spiegare tutti i fenomeni, in particolare l'origine della vita. Secondo la sua ipotesi telefinalista il regista del processo evolutivo \u00e8 una causa trascendente che egli equiparava a Dio."}
{"id": "2686008", "revid": "28329306", "url": "https://it.wikipedia.org/wiki?curid=2686008", "title": "Yafet", "text": ""}
{"id": "2686010", "revid": "63756", "url": "https://it.wikipedia.org/wiki?curid=2686010", "title": "Pfefferkuchen", "text": ""}
{"id": "2686015", "revid": "123561240", "url": "https://it.wikipedia.org/wiki?curid=2686015", "title": "Matrice a diagonale dominante", "text": "In algebra lineare una matrice a diagonale dominante in senso debole per righe, o pi\u00f9 comunemente matrice a diagonale dominante per righe, \u00e8 una matrice quadrata formula_1 di ordine formula_2 i cui elementi diagonali sono maggiori o uguali in valore assoluto della somma di tutti i restanti elementi della stessa riga in valore assoluto:\nQualora tale relazione valga in senso stretto, ossia\nla matrice si definisce a diagonale dominante in senso stretto, o in senso forte, per righe.\nQuando le stesse definizioni vengono date per colonne, ossia\nsi hanno rispettivamente una matrice a diagonale dominante (in senso debole) per colonne e una matrice a diagonale dominante in senso stretto (o in senso forte) per colonne.\nPropriet\u00e0.\nValgono i seguenti teoremi:"}
{"id": "2686018", "revid": "729019", "url": "https://it.wikipedia.org/wiki?curid=2686018", "title": "Arado Ar 68", "text": "L'Arado Ar 68 era un caccia monomotore biplano sviluppato dall'azienda tedesca Arado Flugzeugwerke GmbH nella prima parte degli anni trenta.\nStoria del progetto.\nNei primi anni trenta, il neoistituito Reichsluftfahrtministerium (RLM), il ministero deputato alla gestione dell'intera aviazione civile e militare della Germania del periodo, emise una specifica per la fornitura di un nuovo aereo da caccia da destinare ai reparti Jagdgeschwader (JG) della Luftwaffe che potesse migliorare alcune prestazioni fornite dal contemporaneo Heinkel He 51.\nPer soddisfare l'esigenza la Arado affid\u00f2 il disegno di un modello adatto allo scopo al suo nuovo capoprogettista Walter Blume, il quale decise di sviluppare due progetti contemporanei ai quali venne assegnata la designazione ufficiale Ar 67 ed Ar 68."}
{"id": "2686022", "revid": "1745361", "url": "https://it.wikipedia.org/wiki?curid=2686022", "title": "Cuffia da pallanuoto", "text": "La cuffia da pallanuoto, comunemente chiamata calotta o calottina, \u00e8 la cuffia utilizzata dai giocatori di pallanuoto nelle partite. Essa \u00e8 fornita di protezioni rigide per le orecchie denominati para orecchie, che servono per proteggerle in caso di eventuali impatti con il pallone o dai colpi involontari che avvengono durante il contrasto, e ha tipicamente un nastro per essere legata sotto al mento. Inoltre le cuffie servono per identificare i giocatori mediante i numeri presenti sopra di esse.\nDifferenziazione delle cuffie.\nOltre alla differenziazione dei numeri, le cuffie presentano altre differenze l'une dalle altre. Secondo il regolamento la squadra di casa deve avere la calotta chiara, solitamente bianca, mentre la squadra ospite la calotta scura, solitamente blu. L'unica eccezione \u00e8 rappresentata dai due portieri, che devono avere entrambi la calotta rossa, e obbligatoriamente con il numero \"1\". I portieri di riserva devono avere la scritta \"1-A\" nei giochi NCAA, o il numero \"13\" nei giochi FINA."}
{"id": "2686023", "revid": "168722", "url": "https://it.wikipedia.org/wiki?curid=2686023", "title": "Paradosso di Curry", "text": "Il paradosso di Curry \u00e8 un paradosso della teoria ingenua degli insiemi, e deve il suo nome al logico e matematico statunitense Haskell Curry che lo pubblic\u00f2 nel 1942. Esso \u00e8 basato sulla costruzione di un'affermazione autoreferenziale da cui si possono dedurre, tramite alcune semplici regole di inferenza, l'asserzione stessa ed ogni altra proposizione.\nSvolgimento.\nIl paradosso consiste nell'affermare una proposizione del tipo: \u201cSe questa frase \u00e8 vera, allora Babbo Natale esiste\u201d. Bisogna anzitutto considerare che questo enunciato \u00e8 di tipo autoreferenziale, ovvero il termine \u201cquesta frase\u201d in esso contenuto vuole indicare l'intera espressione. In sostanza, si tratta di formulare l'enunciato A, dove per A si intende la proposizione \u201cSe A \u00e8 vero, allora Babbo Natale esiste\u201d. Valendosi delle regole della logica del primo ordine, appare facile mostrare come questa affermazione non possa che essere vera. \nSi procede nel modo seguente: \nSupponiamo che l'enunciato A, che \u00e8 della forma \u03a6 \u2192 \u03a8 ([antecedente=] A \u00e8 vero \u2192 [conseguente=] Babbo Natale esiste), sia falso. Ma un enunciato della forma \u03a6 \u2192 \u03a8 \u00e8 falso se e solo se \u03a6 \u00e8 vero e \u03a8 \u00e8 falso. Dunque, A \u00e8 falso se e solo se l'antecedente \u201cA \u00e8 vero\u201d \u00e8 vero ed il conseguente \u201cBabbo Natale esiste\u201d \u00e8 falso. Ma sostenere che l'antecedente \u201cA \u00e8 vero\u201d \u00e8 vero equivale a definire vero A, e ci\u00f2 contraddice l'ipotesi di partenza. Dobbiamo dunque concludere che l'enunciato A \u00e8 vero. Allora, per modus ponens, affermiamo che \u201cBabbo Natale esiste\u201d. Infatti, in una formula condizionale vera in cui sia vero l'antecedente, il conseguente risulta anch'esso vero. \u00c8 poi ovvio che si pu\u00f2 sostituire all'espressione \u201cBabbo Natale esiste\u201d un enunciato B qualsiasi, che faccia un'asserzione qualunque.\nInterpretazione matematica.\nIl paradosso di Curry \u00e8 fonte di numerosi problemi e interessanti spunti nel settore della logica matematica. Esso infatti, fornendo un metodo per dimostrare qualsiasi teorema, sembrerebbe costituire una prova dell'inconsistenza e della contraddittoriet\u00e0 di molte teorie assiomatiche. Questo poich\u00e9 quasi ogni sistema formale \u00e8, per sua natura, soggetto alle leggi (almeno) della logica del primo ordine, e proprio da queste avrebbe origine il paradosso. L'enunciato in questione si presenta come un'affermazione vera a priori, ovvero che non necessita di alcuna dimostrazione a partire da assunti precedenti. Risulta cos\u00ec vera ovunque, unicamente in virt\u00f9 di se stessa, quali che siano i postulati del sistema. Da essa si possono poi dedurre come veri l'enunciato B (\u201cBabbo Natale esiste\u201d) e l'enunciato negazione di B (\u201cBabbo Natale non esiste\u201d). Gi\u00e0 questo basterebbe, grazie al teorema dello pseudo Scoto, a generare un numero infinito di contraddizioni. Ma non pare in effetti neanche necessario: \u00e8 sufficiente applicare il paradosso ad ogni proposizione e, successivamente, alla negazione di questa per rendere la teoria matematica presa in esame del tutto inservibile. \u00c8 evidente che un sistema formale contraddittorio in cui si dimostra tutto ed il contrario di tutto non \u00e8 di alcuna utilit\u00e0. Per superare tale difficolt\u00e0 si \u00e8 ricorso quindi alla ridefinizione dei principi stessi della logica matematica e della teoria degli insiemi, limitandone opportunamente il campo di validit\u00e0; ovvero, allo scopo di eliminare il paradosso, si \u00e8 intervenuto sulle premesse di queste rendendole pi\u00f9 restrittive, cos\u00ec da impedire alcune delle condizioni essenziali all'originarsi dell'antinomia. \u00c8 possibile infatti vietare certe forme di autoreferenzialit\u00e0, o pi\u00f9 semplicemente rifiutare la formulazione del predicato di verit\u00e0 all'interno del linguaggio stesso. I vari metodi con cui la matematica moderna ha corretto le ipotesi della teoria ingenua degli insiemi hanno portato a logiche differenti, dove il paradosso di Curry viene escluso solitamente in quanto impossibile o privo di senso.\nInterpretazione filosofica.\nSecondo Piergiorgio Odifreddi, il paradosso di Curry rappresenterebbe \u201cuna vera e propria dimostrazione della non esistenza di Dio\u201d, in quanto esso proverebbe che \u201cl'assunzione di un essere necessario, o di una causa prima, \u00e8 incompatibile con la logica\u201d. Comunemente per causa prima si intende un ente che esiste necessariamente solo grazie ad alcune sue propriet\u00e0 e da cui deriva ogni altra realt\u00e0. Volendo tradurre questo concetto in termini logici, ci si accorge facilmente che esso viene a coincidere con l'enunciato paradossale di Curry: infatti \u00e8 vero esclusivamente per come \u00e8 costruito e, data l'equivalenza tra nesso causale nel linguaggio ordinario e implicazione materiale nel linguaggio formale, \u00e8 la premessa di ogni conseguenza. Come osservato, per\u00f2, tale espressione \u00e8 impropria e viene rigettata da qualunque sistema formale al fine di non cadere nell'inconsistenza. Risulta quindi impossibile costruire un ragionamento che si avvalga di una logica formalizzata corretta e non contraddittoria e che al tempo stesso includa al suo interno l'idea di una causa prima. Cos\u00ec il paradosso di Curry diventa una confutazione dell'impostazione razionalista tipica, ad esempio, di Cartesio, Spinoza e Leibniz, secondo la quale sarebbe possibile affrontare razionalmente problemi metafisici e fornire con la pura ragione prove definitive dell'esistenza di Dio.\nD'altro canto, il paradosso conferma l'argomentazione di Tommaso d'Aquino che nega la possibilit\u00e0 di una causa prima sullo stesso piano delle cause seconde e di conseguenza nega l'autoconsistenza del mondo, dimostrando cos\u00ec la necessit\u00e0 di una causa che sia al di sopra della catena dei fenomeni (cfr. partecipazione dell'essere)."}
{"id": "2686027", "revid": "729019", "url": "https://it.wikipedia.org/wiki?curid=2686027", "title": "Arado Ar 81", "text": "L'Arado Ar 81 era un bombardiere in picchiata monomotore biplano realizzato dall'azienda tedesca Arado Flugzeugwerke GmbH negli anni trenta e rimasto allo stadio di prototipo.\nRealizzato per rispondere alla richiesta del Reichsluftfahrtministerium (RLM) venne scartato in favore dello Junkers Ju 87 \"Stuka\" e perci\u00f2 ne venne sospeso lo sviluppo.\nStoria.\nSviluppo.\nNel 1936 l'RLM emise una specifica per la fornitura di un nuovo velivolo ad alte prestazioni da impiegare nella cooperazione con i reparti dell'Heer. Tra le caratteristiche la configurazione monomotore e la necessit\u00e0 di effettuare azioni di bombardamento in picchiata con un carico bellico fino a 500\u00a0kg. Al bando si presentarono quattro aziende tedesche, l'Arado Flugzeugwerke con il suo Ar 81, l'Hamburger Flugzeugbau (divisione aeronautica della Blohm &amp; Voss) con il suo Ha 137, l'Ernst Heinkel Flugzeugwerke AG con l'He 118 e la Junkers con lo Ju 87.\nCome da prassi venne richiesto di fornire tre prototipi ai quali venne assegnata la designazione V seguito dal numero progressivo dell'esemplare. L'Arado propose un modello dotato di configurazione alare biplana e diversific\u00f2 la configurazione dei tre esemplari modificandone la coda, nei due Ar 81 V1 (D-UJOX) e V2 (D-UPAR) dotandole di impennaggio a doppia deriva per liberare il campo d'azione del mitragliere posteriore, nel terzo, l'Ar 81 V3 (D-UDEX), ritornando invece ad una soluzione tradizionale monoderiva."}
{"id": "2686029", "revid": "599013", "url": "https://it.wikipedia.org/wiki?curid=2686029", "title": "Stephen Kenny", "text": ""}
{"id": "2686030", "revid": "767487", "url": "https://it.wikipedia.org/wiki?curid=2686030", "title": "Storia di un bellimbusto", "text": "Storia di un bellimbusto \u00e8 un brano di Elio e le Storie Tese, pubblicato per promuovere il loro album \"Gattini\", del 2009.\nIl singolo contiene due versioni del pezzo: la prima traccia \u00e8 la versione originale del brano; la \"Laconic Version\" non presenta il parlato finale. Questa versione \u00e8 la stessa utilizzata nel videoclip del singolo. Nella canzone si cita \"Arrivederci a questa sera\" di Lucio Battisti (\u00ab\"tendenzialmente\"\u00bb), \"Vorrei\" dei L\u00f9napop (\u00ab\"vorrei, vorrei\"\u00bb), \"Mille lire al mese\" di Gilberto Mazzi (\u00ab\"una casettina in periferia, la mogliettina e il posto fisso in banca\"\u00bb), la \"bamba\", il locale milanese \"Loolapaloosa\", in zona Corso Como (\u00ab\"ascolta un attimo, Lolapalooza...\"\u00bb) ed il finale del brano dei Beatles \"A Day in the Life\". Lo stesso campionamento era stato utilizzato nel pezzo \"Guglielma (che vita di melma)\", di Claudio Bisio e Rocco Tanica, incluso nel loro album \"Pat\u00e9 d'animo\", del 1991.\nInoltre, secondo un'intervista a Faso da parte del periodico \"TV Sorrisi e Canzoni\", un \"bellimbusto\" risulterebbe essere \u00ab\"quel tipo che va in spiaggia solo per l'happy hour, beve molte caipiroske e ascolta musica lounge\"\u00bb. Il brano \u00e8 stato eseguito dal vivo anche durante la dodicesima puntata della terza edizione di \"X Factor\" e nella puntata del 29 novembre 2009 del programma \"Quelli che il calcio e...\". Costretti a suonare in playback, gli Elii per l'occasione si scambiarono gli strumenti (Elio al pianoforte, Rocco Tanica alla chitarra elettrica, Faso alla batteria, Cesareo al basso e Christian Meyer alla voce), un riferimento alla puntata del 20 settembre 2009, dove i Muse fecero la stessa cosa. In un concerto (al teatro degli Arcimboldi il 26 ottobre 2009) hanno affermato che la battuta finale del parlato \u00e8 stata scritta da Vincenzo Cerami."}
{"id": "2686032", "revid": "125673903", "url": "https://it.wikipedia.org/wiki?curid=2686032", "title": "Isaak Rubin", "text": "\u00c8 considerato il pi\u00f9 importante teorico ed esperto del suo tempo nel campo marxistadella teoria del valore. Il suo lavoro principale, \"Saggi sulla teoria del valore di Marx \" fu pubblicato nel 1928. Durante le purghe staliniane venne fucilato nel 1937.\nVita.\nNato a Daugavpils, nella Letgallia (all'epoca un governatorato dell'Impero russo, attualmente parte della Lettonia), in una famiglia ebraica ashkenazita, fu membro, dal 1904 al 1905, dell'Unione Generale dei Lavoratori Ebrei, in seguito aderente in blocco, in occasione dello scoppio della rivoluzione del 1905, alla corrente cosiddetta menscevica del Partito Operaio Socialdemocratico Russo, laddove Rubin vi ader\u00ec invece a quella bolscevica. Successivamente si laure\u00f2 presso l'Universit\u00e0 di San Pietroburgo in campo giuridico ed esercit\u00f2 come avvocato a Mosca fino al 1912.\nDopo la Rivoluzione d'ottobre pubblic\u00f2 alcuni suoi lavori e strinse in seguito amicizia con David Rjazanov, capo dell'Istituto Marx-Engels, il quale ben presto si accorse del valore e delle capacit\u00e0 di Rubin come studioso delle teorie di Marx. \nNel 1921 divenne professore di economia politica all'Universit\u00e0 di Mosca.\nDurante il tragico periodo delle purghe staliniane, fin\u00ec per patire le persecuzioni del nuovo regime principalmente a causa della profonda originalit\u00e0 e spessore delle sue radicali tesi sulle teorie marxiane del valore e della sua conseguente trasformazione nei prezzi di produzione, che si poneva \"ipso facto\" in opposizione al modello di produzione economica attuatovi da Stalin, cos\u00ec come i suoi trascorsi con esponenti ed organizzazioni successivamente confluiti nella fazione menscevica, seppur la sua reputazione accademica ed alcune amicizie influenti tra i maggiori esponenti bolscevichi del suo tempo (come, ad esempio, Nikolaj Krestinskij, Anatolij Luna\u010darskij, Michail Pokrovskij, Georgij Plechanov, David Rjazanov, ecc.) gli permisero qualche trattamento privilegiato e continue pressioni per il suo rilascio.\nNel 1930, per\u00f2, s'intensific\u00f2 drasticamente la politica repressiva nei suoi confronti, con una ferocissima campagna imbastita contro le sue tesi, contenute in particolare nel suo libro \"Saggi sulla teoria del valore di Marx\". La Pravda, nel novembre dello stesso anno, lo accus\u00f2 infatti di cospirazione.\nNel dicembre del 1930 fu arrestato e costretto, sotto tortura, a confessare presunti crimini e cospirazioni. Fu condannato a 5 anni di prigione, commutati poi, nel 1933, all'esilio in Kazakistan, dapprima nel villaggio di Turgai, ed in seguito sotto la stretta supervisione d'una cooperativa di lavoro ad Aqt\u00f6be.\nFu infine condannato a morte per fucilazione, sempre ad Aqt\u00f6be, il 27 novembre del 1937.\nTeorie e pubblicazioni.\nIl lavoro principale di Rubin \u00e8 \"Saggi sulla teoria del valore di Marx\", opera fondamentale nel campo della teoria marxiana del valore.\nL'originalit\u00e0 dell'analisi di Rubin \u00e8 la riabilitazione, nel cuore dell'analisi del valore, della teoria del feticismo della merce, secondo lui troppo sottovalutata o addirittura ignorata dagli altri autori. Questo approccio rivoluzionerebbe la lettura del libro pi\u00f9 importante di Karl Marx - \"Il Capitale\" - e pu\u00f2 chiarire i molti malintesi che hanno finora impedito in modo rilevante la corretta comprensione dell'opera.\nPer Rubin: \n\"La teoria del feticismo della merce non \u00e8 mai stata valutata correttamente nell'ambito dell'economia marxista. [...] Ma sia i sostenitori sia gli oppositori del marxismo l'hanno per lo pi\u00f9 concepita come un ambito del discorso autonomo e separato, con scarso rapporto con il corpus teorico dell'economia marxista. La presentano come \"un'appendice\" della teoria del valore, una interessante digressione letteraria o culturale. [...] La forma, tuttavia, non corrisponde affatto alla struttura interna e logica del discorso marxiano. La teoria del feticismo \u00e8 anzi la base dell'intero sistema economico di Marx, e in particolare della sua teoria del valore.\" (Rubin, Saggi sulla teoria del valore di Marx, I. La teoria marxiana del feticismo della merce).\nInoltre, Rubin dimostra che il feticismo delle merci non pu\u00f2 essere interpretato, come nella tradizione del marxismo, come una mera illusione, una falsa coscienza, un mascheramento delle relazioni sociali:\n\"Egli [Marx] non si limita a rilevare la presenza di rapporti umani sotto il velo della reificazione, ma dimostra la \"necessit\u00e0\" per cui nell'economia mercantile i rapporti sociali di produzione prendono forma di cose, si esprimono attraverso di esse. [...] Ci\u00f2 che Marx scopr\u00ec sono le \"basi oggettive\" del feticismo. [...] La teoria del feticismo diventa allora la teoria generale dei rapporti di produzione dell'economia mercantile, \"propedeutica\" all'economia politica.\" (Saggi sulla teoria del valore di Marx, 1976, p.6, corsivi nostri)."}
{"id": "2686034", "revid": "767487", "url": "https://it.wikipedia.org/wiki?curid=2686034", "title": "Stu Jackson", "text": ""}
{"id": "2686039", "revid": "131358", "url": "https://it.wikipedia.org/wiki?curid=2686039", "title": "Isaak Ilich Rubin", "text": ""}
{"id": "2686041", "revid": "1573940", "url": "https://it.wikipedia.org/wiki?curid=2686041", "title": "Legame dei farmaci alle proteine plasmatiche", "text": "Il legame dei farmaci alle proteine plasmatiche \u00e8 il parametro farmacocinetico pi\u00f9 importante nel determinare la ripartizione di un farmaco dal sangue ai tessuti.\nTale fenomeno consiste nella creazione di legami deboli e reversibili tra un farmaco e uno specifico sito di una proteina plasmatica. \nFormazione del legame proteina-farmaco.\nL'assunzione di un farmaco attraverso le diverse vie di somministrazione che prevedano una distribuzione sistemica (endovenosa, intramuscolare, sottocutanea ed orale), comporta il suo trasporto nel torrente ematico. Ci\u00f2 significa che, per una data dose assunta e in relazione alla biodisponibilit\u00e0, sar\u00e0 sempre possibile reperire una certa quantit\u00e0 di farmaco nel sangue. In questa sede, il farmaco si ripartisce in una quota libera e in una quota legata alle proteine plasmatiche seguendo la cinetica:\nIl legame avviene grazie alla presenza di specifici siti proteici in grado di legare, in maniera pi\u00f9 o meno debole e spesso reversibile, il farmaco assunto. Si pu\u00f2 ad esempio immaginare come, una molecola che presenti una certa quantit\u00e0 di gruppi atomici di carica negativa, venga ad essere legata da una porzione proteica che presenti una carica positiva. Considerando quest'esempio, si pu\u00f2 dunque comprendere perch\u00e9 la maggior parte dei farmaci anionici, per lo pi\u00f9 acidi deboli, leghi l'albumina. Viceversa, le molecole basiche si legano ad alta affinit\u00e0 con la \u03b11-glicoproteina acida. Il legame con altre proteine plasmatiche \u00e8 invece di gran lunga inferiore. Alcuni farmaci, come gli ormoni, possiedono una proteina specifica di legame; esempio classico \u00e8 l'ormone tiroideo che lega la globulina legante la tiroxina. I farmaci possono dunque legare:\nRilevanza farmacocinetica.\nIl grado di legame viene espresso in percentuale e si calcola dividendo la quantit\u00e0 di farmaco legata alla proteine plasmatiche per la quantit\u00e0 totale di farmaco presente nel plasma. Se ad esempio 90 mg di un farmaco, di una quantit\u00e0 totale di 100 mg, fossero legati alle proteine plasmatiche, la percentuale di legame sarebbe del 90%.\nIl legame proteico \"imprigiona\" il farmaco nel compartimento ematico; ci\u00f2 significa che la sola quota non legata \u00e8 libera di diffondere nei tessuti ed esplicare l'effetto biologico. Analogamente, solo la quota libera pu\u00f2 essere metabolizzata ed eliminata. Da questi dati \u00e8 inoltre possibile dedurre la presenza di un effetto \"saturazione\"; aggiungendo dosi crescenti di farmaco si avr\u00e0 che, in prima istanza, il farmaco si legher\u00e0 alle proteine per poi piano piano presentarsi in maniera proporzionalmente crescente come quota libera. Ad un certo punto, il farmaco avr\u00e0 legato tutte le proteine e per ogni ulteriore dose, si avr\u00e0 un diretto incremento della quota libera senza che vi sia distribuzione nei siti di legame proteico. Per questo, farmaci che sono caratterizzati da basso legame proteico tendono a picchi di concentrazione plasmatica di quota libera molto rapidi; viceversa, i farmaci con elevato legame proteico hanno picchi di concentrazione plasmatica di quota libera solo se si raggiunge la dose di saturazione. Di seguito sono riportarti diversi esempi di farmaci e le rispettive quote di legame proteico:\nSi deve inoltre considerare che il legame proteico \u00e8 indispensabile per il trasporto della maggior parte dei farmaci liposolubili, altrimenti non veicolabili.\nRilevanza clinica.\nLa albumina possiede diversi siti di legame per i farmaci. Si possono, ad esempio, prendere in considerazione due siti, quello legante il warfarin e quello legante le benzodiazepine. Tuttavia, il sito per il warfarin \u00e8 in grado di legare anche:\ne il sito di legame per le benzodiazepine \u00e8 in grado di legare anche:\nCi\u00f2 significa che tutti questi farmaci competono per un sito di legame. Tale propriet\u00e0 \u00e8 di particolare rilievo in corso di terapia di associazione, poich\u00e9 l'assunzione, ad esempio, di un sulfamidico pu\u00f2 portare all'eccessiva quantit\u00e0 di quota libera di warfarin in un soggetto in terapia anticoagulante. Questi effetti devono essere controllati e temuti per farmaci con basso indice terapeutico; in questi casi, una terapia di associazione con farmaci che competono per lo stesso sito di legame alle proteine plasmatiche, pu\u00f2 portare allo sviluppo di reazioni avverse dose dipendente. Questo effetto, chiamato \"spiazzamento\" deve essere sempre preso in considerazioni per le seguenti classi farmacologiche:\nSi deve ricordare che questi sono farmaci in cui il legame proteico raggiunge il 90-95%. Questo significa che anche un piccolo spiazzamento pu\u00f2 provocare anche il raddoppio della quantit\u00e0 di farmaco libero nel sangue. Inoltre, in virt\u00f9 di questo considerevole legame proteico, questi farmaci tendono ad avere lente cinetiche di eliminazione; per questo, farmaci con elevato legame proteico, tendono ad avere un'emivita pi\u00f9 lunga.\nLa frazione libera di farmaco deve inoltre essere monitorata nei pazienti con riduzione delle proteine plasmatiche a causa di sindrome nefrosica, cirrosi epatica o malnutrizione; in questi casi, possono manifestarsi effetti avversi anche per bassi dosaggi di farmaco."}
{"id": "2686043", "revid": "204391", "url": "https://it.wikipedia.org/wiki?curid=2686043", "title": "Legame con le proteine plasmatiche", "text": ""}
{"id": "2686045", "revid": "204391", "url": "https://it.wikipedia.org/wiki?curid=2686045", "title": "Legame farmaco-proteine plasmatiche", "text": ""}
{"id": "2686048", "revid": "599013", "url": "https://it.wikipedia.org/wiki?curid=2686048", "title": "Juan Manuel Zamora", "text": "Carriera.\nCresciuto nella cantera dell'Athletic Bilbao, viene mandato in prestito prima al Barakaldo, poi all'Indautxu ed infine al Melilla.\nNella stagione 1965-1966 fa quindi ritorno all'Athletic, con cui debutta in Primera Divisi\u00f3n spagnola il 26 settembre 1965 nella partita Cordoba-Athletic 1-0. Milita quindi per sei stagioni con i \"rojiblancos\" con cui disputa 4 incontri, chiuso dalla concorrenza di Iribar, autentica bandiera della societ\u00e0.\nNel 1971 si trasferisce all'Hercules con disputa tre campionati, seguiti dall'esperienza al Gimn\u00e0stic Tarragona.\nConclude la carriera nel 1979 con la societ\u00e0 catalana del Terrassa."}
{"id": "2686049", "revid": "1573940", "url": "https://it.wikipedia.org/wiki?curid=2686049", "title": "Cocodrilos de Caracas", "text": "I Cocodrilos de Caracas sono una societ\u00e0 cestistica avente sede a Caracas, in Venezuela. Fondata nel 1974 gioca nel campionato venezuelano.\nDisputa le partite interne nel Parque Naciones Unidas, che ha una capacit\u00e0 di 5.000 spettatori."}
{"id": "2686058", "revid": "88740", "url": "https://it.wikipedia.org/wiki?curid=2686058", "title": "Coutts", "text": "Coutts &amp; Co. \u00e8 una delle Banche del Regno Unito che esercitano anche attivit\u00e0 di private banking e wealth management.\nAttualmente \u00e8 interamente di propriet\u00e0 della Royal Bank of Scotland (RBS), che ha acquisito Coutts insieme a tutte le sue filiali estere quando ha acquistato nel 2000 NatWest.\nIl 1 \u00b0 gennaio 2008 il braccio estero di Coutts \u00e8 stata rinominato RBS Coutts.\nCoutts offre una vasta gamma di servizi, tra cui i servizi di consulenza, ma \u00e8 principalmente nota per il private banking.\nIn origine, ai tempi della fondazione, era conosciuta come Campbells Bank perch\u00e9 fu costituita nel 1692 da un giovane scozzese orafo e banchiere, John Campbell di Lundie, in Scozia. Egli mise in piedi l'attivit\u00e0 in via Strand, a Londra, al numero civico 59, sotto il vessillo svedese delle Tre Corone. Ancor oggi il logo Coutts ha le tre corone, e la sede centrale della banca \u00e8 sempre in via Strand, seppure al numero 440, dove si trasfer\u00ec nel 1904.\nIl nome Coutts comparve originariamente nel 1755, quando fu rinominata Campbell &amp; Coutts, ma solo nel 1775 cambi\u00f2 nome definitivamente in Thomas Coutts &amp; Co; la banca ebbe un periodo di grande espansione dal 1840 in poi, anche se gi\u00e0 nel 1837 Angela Burdett-Coutts era la donna pi\u00f9 ricca della Gran Bretagna. Nel 1969 la banca si fuse con la National Westminster Bank.\nAttualmente possiede 28 filiali in Inghilterra e numerose filiali estere, tra cui ricordiamo quelle di Monaco, Hong Kong, Montevideo, Singapore, Dubai, Jersey, Isle of Man e Cayman Islands.\nA Londra, oltre alla sede storica, possiede filiali a Cadogan Place, Canary Wharf, St. Mary Axe, Cavendish Square, Fleet Street.\nSi narra che i requisiti per essere accettati come clienti del private banking siano numerosi, e non siano solo legati alla rilevante liquidit\u00e0 finanziaria di cui necessariamente disporre.\n\u00c8 anche ordinariamente conosciuta come \"la banca della Regina\", perch\u00e9 molti ritengono sia la banca della famiglia reale inglese.\nA fine maggio 2014 nel porto di Amburgo (Germania) in alcuni containers sono stati rinvenuti moltissimi documenti cartacei di una filiale delle isole Cayman della Coutts che sarebbero dovuti andare nella sede madre in Svizzera, per essere informatizzati. La magistratura tedesca, impegnata da un certo tempo nella lotta all'evasione fiscale, ha sequestrato tutti i documenti cartacei al fine di scovare gli evasori fiscali tedeschi che hanno avuto rapporti con Coutts. Pare che nell'ambito della mole immensa di carte siano stati rinvenuti anche alcuni documenti che riguardano il terrorista Osama bin Laden."}
{"id": "2686059", "revid": "158286", "url": "https://it.wikipedia.org/wiki?curid=2686059", "title": "Presidente del Venezuela", "text": ""}
{"id": "2686067", "revid": "594360", "url": "https://it.wikipedia.org/wiki?curid=2686067", "title": "Jang Na-ra", "text": "Biografia.\nJang ha passato la maggior parte dell'infanzia a Seul, sua citt\u00e0 di nascita, dove ha avuto la possibilit\u00e0 di apparire insieme a suo padre attore in una piece teatrale, \"Les Mis\u00e9rables\", durante gli anni della scuola elementare. \u00c8 stato in quel periodo che ha mostrato il primo interesse nella recitazione, tuttavia \u00e8 stato solo durante il periodo della scuola superiore che ha avuto la possibilit\u00e0 di posare come modella per degli spot pubblicitari, prima di iscriversi alla Facolt\u00e0 di Belle Arti, Dipartimento di Teatro, dell'Universit\u00e0 di Chungang a marzo del 2000.\nCarriera.\nJang \u00e8 passata alla carriera musicale firmando un contratto con l'etichetta \"SM Entertainment\", tuttavia esso fu presto reciso a causa delle scarse aspettative della casa discografica. Fu cos\u00ec che Jang pubblic\u00f2 da sola il suo primo album, \"Burying My Face In Tears\", il quale, a dispetto delle aspettative, vendette 300.000 copie. I singoli in stile pop ballad \"Confession\" ed \"April Story\" raggiunsero il podio in diverse classifiche musicali, dando a Jang la possibilit\u00e0 di partecipare allo show musicale \"Music Camp\", del canale televisivo MBC.\nNel 2005, in seguito alla partecipazione ad una serie televisiva cinese intitolata \"My Bratty Princess\", Jang ha pubblicato il suo primo album cinese, contenente alcune delle sue precedenti canzoni tradotte appositamente dal coreano. Le versioni cinesi di \"Sweet Dream\", \"It's Probably Love\" e \"I'm After All A Woman\", conosciuta quest'ultima anche come \"I'm a Woman Too\", hanno raggiunto il successo radiofonico in tutta l'Asia orientale.\n\u00c8 stata l'unica cantante non cinese a partecipare alla canzone \"Beijing Huanying Ni\", tema delle Olimpiadi di Pechino 2008.\nCarriera nella recitazione.\nPer quanto riguarda le esperienze di attrice, Jang ha recitato in televisione per la prima volta nella sitcom \"New Nonstop\", insieme ad altri giovani attori coreani come Park Kyung-lim e Yang Dong Geun. Successivamente, ha ottenuto il ruolo della protagonista nel teen drama \"Successful Story of a Bright Girl\", nel quale ha recitato insieme a Jang Hyuk.\nNel 2005 \u00e8 stata scelta come attrice protagonista della serie televisiva cinese \"Bratty Princess\", grazie alla quale ha avuto la possibilit\u00e0 di ottenere successo in tutto il Sudest asiatico e di ampliare anche il proprio mercato musicale.\nFilantropia.\nJang si dedica anche alla beneficenza, lavorando con l'organizzazione umanitaria \"Family Health International\", che si occupa di mandare beni di prima necessit\u00e0 quali latte in polvere ai bambini che soffrono la fame in Corea del Nord.\nIn prima persona, la cantante ha tenuto un concerto di beneficenza per una raccolta fondi in favore dei bambini cinesi malati di leucemia, in seguito al quale Jang ha creato la propria organizzazione umanitaria denominata \"Jang Foundation\". L'organizzazione \u00e8 stata fondata a Pechino in data 9 giugno, durante un concerto tenuto per il quindicesimo anniversario delle relazioni diplomatiche pacifiche tra Cina e Corea del Sud. Alla fine del concerto, un'organizzazione cinese di beneficenza ha inoltre nominato Jang \"Ambasciatrice di Carit\u00e0\", rendendola la prima non-cinese a ricevere l'onore"}
{"id": "2686068", "revid": "287204", "url": "https://it.wikipedia.org/wiki?curid=2686068", "title": "Douglas (Wyoming)", "text": "Douglas \u00e8 una citt\u00e0 degli Stati Uniti d'America, capoluogo della Contea di Converse dello Stato del Wyoming. Nel censimento del 2000 la popolazione era di 5.288 abitanti. La citt\u00e0 \u00e8 stata fondata nel 1886.\nGeografia fisica.\nSecondo i rilevamenti dell'United States Census Bureau, la localit\u00e0 di Douglas si estende su una superficie di 13,6 km\u00b2, dei quali 13,2\u00a0km\u00b2 occupati da terre e 0,4\u00a0km\u00b2 da acque.\nPopolazione.\nSecondo il censimento del 2000, a Douglas vivevano 5.288 persone, ed erano presenti 1.423 gruppi familiari. La densit\u00e0 di popolazione era di 399 ab./km\u00b2. Nel territorio comunale si trovavano 2.385 unit\u00e0 edificate. Per quanto riguarda la composizione etnica degli abitanti, il 94,12% era bianco, lo 0,06% era afroamericano, lo 0,78% era nativo, lo 0,13% proveniva dall'Asia, lo 0,02% proveniva dall'Oceano Pacifico, il 3,63% apparteneva ad altre razze e l'1,27% a due o pi\u00f9. La popolazione di ogni razza ispanica corrispondeva al 6,64% degli abitanti.\nPer quanto riguarda la suddivisione della popolazione in fasce d'et\u00e0, il 28,5% era al di sotto dei 18, l'8,0% fra i 18 e i 24, il 29,8% fra i 25 e i 44, il 21,8% fra i 45 e i 64, mentre infine l'11,9% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 94,4 maschi."}
{"id": "2686070", "revid": "599013", "url": "https://it.wikipedia.org/wiki?curid=2686070", "title": "Pietro Barill\u00e0", "text": "Biografia.\nPietro Barill\u00e0, dopo il periodo giovanile di autodidatta, si iscrisse alla Scuola di Arti e Mestieri messinese. Qui conobbe lo storico Vittorio Visalli che gli suscit\u00f2 quell'amore per la propria Terra che animer\u00e0 ogni sua manifestazione artistica.\nA Roma frequent\u00f2 l'Accademia di Belle arti e, quindi, a Venezia per alcuni anni si aggiorn\u00f2 sui \"maestri del colore\". Il suo aggiornamento incluse un periodo francese ad Aix-en-Provence, dove viveva e lavorava Paul C\u00e9zanne, lo testimoniano due tele che raffigurano una la stradina per ascendere alle colline che anticipano il monte Sainte Victoire, spesso ritratto da Cezanne, l'altro un largo del Cours Mirabeau, allora e ora capolinea di linee di trasporto pubblico. La vicinanza con Cezanne \u00e8 testimoniata da un ultimo quadro \"La signora in giardino\", in cui l'uso del colore rifrangente moltiplica gli spazi della piccola superficie del dipinto.\nPoich\u00e9 gli eventi bellici del 1915 reclamavano la sua presenza, al grido di \u00abmarciare e non marcire\u00bb combatt\u00e9 sull'arroventato Carso rimanendo mutilato di un braccio. Rientrato a casa, ader\u00ec al \"Movimento Novecentista\" che mirava alla pura arte, la \"poesia stessa della pittura\".\nNel 1922 Barill\u00e0 divenne maestro e caposcuola nell'Istituto d'Arte di Napoli, dove diede prova del suo eccezionale talento.\nAl \"Concorso della Regina\" (1925) di Monza ottenne un primo riconoscimento con medaglia d'oro per la ceramica.\nRecatosi a Parigi per studiare l'arte dell'Ottocento, lasci\u00f2 pi\u00f9 di cinquanta pregevoli opere, alcune delle quali sparse nelle pi\u00f9 celebri Gallerie italiane.\nIntanto a Napoli, dove per un trentennio guid\u00f2 quella Scuola, a causa del secondo conflitto mondiale il suo studio and\u00f2 distrutto e numerosi suoi quadri andarono perduti o trafugati.\nFin dal 1948 del male che serpeggiava in lui se ne accorsero gli amici partenopei che, dopo un lustro, perdevano un capo e una guida.\nOpere e giudizi.\nL'arte di Barill\u00e0 fu giudicata eclettica per essere stata, allo stesso tempo, innovatrice e tradizionalista. \nLa sua tavolozza \u00e8 ricca dei colori della sua splendida terra di origine.\nFra le sue opere ricordiamo: il giovanile \"Belvedere di Razz\u00e0\"; \"L'anguillaro\", aitante pescatore coi pantaloni rimboccati; \"Il Paesaggio calabrese\" che adorna le pareti della Galleria d'Arte Moderna della capitale; la \"Terrazza a Scilla\"; \"I tre ubriachi\", malfermi sulle loro gambe che si reggono l'un l'altro; \"La fidanzata\", \"Angelina\", \"Melina\", la \"Donna con l'orcio\" e la \"figura della madre\", tutte espressione del gentil sesso calabrese.\n\"La pesca dei tonni\" (1941) decora un riquadro del salone d'ingresso del Museo delle Arti e Tradizioni popolari dell'Ente Universale romano.\nNel 1948, partecipando al concorso nazionale per un quadro che rappresentasse la Santa Protettrice d'Italia, cre\u00f2 quella \"Caterina da Siena\" tutto fuoco e tutta aderenza che nella Chiesa di San Domenico si spoglia del suo manto per rivestire la nudit\u00e0 del Cristo che le appare.\nAnche le chiese di Cittanova e di Plat\u00ec conservano delle opere giovanili di Barill\u00e0.\nNel salone del Municipio di Taurianova, sua citt\u00e0 natale, si pu\u00f2 infine apprezzare \"La Fattucchiera\" che toglie il malocchio ad un giovane pastore."}
{"id": "2686077", "revid": "599013", "url": "https://it.wikipedia.org/wiki?curid=2686077", "title": "Esterbrook", "text": "Esterbrook \u00e8 un census-designated place degli Stati Uniti d'America, situato nella Contea di Converse dello stato del Wyoming. Nel censimento del 2000 la popolazione era di 32 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Esterbrook si estende su una superficie di 8,8 km\u00b2, tutti occupati da terre.\nPopolazione.\nSecondo il censimento del 2000, a Esterbrook vivevano 32 persone, ed erano presenti 12 gruppi familiari. La densit\u00e0 di popolazione era di 3,6 ab./km\u00b2. Nel territorio comunale si trovavano 102 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 9,4% era al di sotto dei 18, il 6,3% fra i 18 e i 24, il 3,1% fra i 25 e i 44, il 50,0% fra i 45 e i 64, mentre infine il 31,3% era al di sopra dei 65 anni di et\u00e0. L'et\u00e0 media della popolazione era di 58 anni. Per ogni 100 donne residenti vivevano 88,2 maschi."}
{"id": "2686079", "revid": "155738", "url": "https://it.wikipedia.org/wiki?curid=2686079", "title": "Miglia quadrate", "text": ""}
{"id": "2686081", "revid": "306856", "url": "https://it.wikipedia.org/wiki?curid=2686081", "title": "Geschichte und Region/Storia e Regione", "text": "Geschichte und Region/Storia e regione (abbreviata in GRSR) \u00e8 una rivista storiografica in lingua italiana e tedesca che esce due volte l'anno a Bolzano.\nIl periodico \u00e8 edito dal 1992 dal omonimo gruppo di lavoro, l'associazione GRSR. Esso rappresenta un punto di riferimento all'interno della panoramica storiografica dell'area trentino-tirolese, ma che irradia ormai in tutto l'ambito alpino. L'impostazione di fondo inter- e transdisciplinare garantisce un approccio innovativo verso i temi di storia regionale comparata. Il marcato bilinguismo della rivista ne fa uno strumento di interscambio fra la ricerca storica di area germanofona e di area romanza. GRSR ha contribuito a far nascere lo \"Zentrum f\u00fcr Regionalgeschichte/Centro di storia regionale\", insediato dalla fine del 2013 presso la Libera Universit\u00e0 di Bolzano.\nDirettrice responsabile della rivista \u00e8 Michaela Oberhuber che nel 2014 ha sostituito Siglinde Clementi. Fanno parte della redazione Andrea Bonoldi, Francesca Brunet, Siglinde Clementi, Andrea Di Michele, Ellinor Forster, Florian Huber, Stefan Lechner, Hannes Obermair, Gustav Pfeifer, Martina Salvante, Philipp Tolloi, Oswald \u00dcberegger.\nQuali corrispondenti fungono fra l'altro Giuseppe Albertoni, Marco Bellabarba, Laurence Cole, Hans Heiss, Pieter M. Judgson, Margareth Lanzinger, Wolfgang Meixner, Cecilia Nubola, Tullio Omezzoli e Reinhard Stauber."}
{"id": "2686082", "revid": "339392", "url": "https://it.wikipedia.org/wiki?curid=2686082", "title": "L86A1", "text": ""}
{"id": "2686083", "revid": "599013", "url": "https://it.wikipedia.org/wiki?curid=2686083", "title": "Pre-evoluzionismo", "text": "Con l'espressione pre-evoluzionismo si intendono tutte quelle formulazioni teoriche, ontologiche o biologiche, che in qualche misura pongono, prima della teoria darwiniana, il concetto di evoluzione del mondo vivente.\nAutori.\nA parte i biologi del Settecento e Ottocento che in modo esplicito fanno cenno alla possibilit\u00e0 che le specie viventi non siano fisse, ma si evolvano, alcuni studiosi tendono a trovare traccia di \"pre-evoluzionismo\" persino nella filosofia antica. Un esempio di tali precorrimenti dell'evoluzionismo potrebbero essere rinvenuti gi\u00e0 in Lucrezio il quale aveva scritto:\nVolendo si pu\u00f2 cogliere addirittura un accenno alle mutazioni genetiche abortive, alla selezione, all'adattamento e alle estinzioni (V, vv.837-859):\nQuando nel XVIII secolo incominciarono a prendere corpo le prime reinterpretazione dell'atomismo di Lucrezio, che passando attraverso Epicuro si ricollegava alla grande lezione di Leucippo, in qualche modo coloro che avanzarono tesi evoluzioniste avevano presente il poema lucreziano.\nSin da prima che Charles Darwin, il \"padre\" del moderno concetto di evoluzione biologica, pubblicasse la prima edizione de \"L'origine delle specie\", le posizioni degli studiosi erano divise in due grandi correnti di pensiero che vedevano, da un lato, una natura dinamica ed in continuo cambiamento, dall'altro una natura sostanzialmente immutabile.\nDella prima corrente facevano parte scienziati e filosofi vicini all'Illuminismo francese, come Maupertuis, Buffon, La Mettrie, che rielaboravano il meccanismo di eliminazione dei viventi malformati proposto da Lucrezio nel \"De rerum natura\" ed ipotizzavano una derivazione delle specie le une dalle altre. Particolarmente interessante sono le tesi di Buffon, che in qualche modo immaginava un processo sia evolutivo che involutivo, scrivendo:\nRelativamente ai supposti processi involutivi egli osservava: \nTuttavia, l'interpretazione di tali teorie come veri e propr\u00ee preannunci di evoluzionismo \u00e8 discussa.\nNella realt\u00e0, a parte Jean-Baptiste de Lamarck, che pu\u00f2 essere considerato il vero precursore di Darwin sia pure su premesse erronee, il Settecento aveva gi\u00e0 visto alcuni naturalisti, e tra essi principalmente i gi\u00e0 citati Pierre Louis Moreau de Maupertuis, \u00c9tienne Geoffroy Saint-Hilaire e Georges-Louis Leclerc de Buffon avanzare teorie che mettevano in discussione la fissit\u00e0 delle specie vivente a favore di un fattore di trasformazione fondamentale, senza tuttavia precisarne la causalit\u00e0.\nPeraltro, anche Erasmus Darwin, nonno di Charles e naturalista egli stesso, aveva intravisto alcuni elementi evoluzionistici che il nipote, essendone verosimilmente a conoscenza, avrebbe poi sviluppato."}
{"id": "2686084", "revid": "39884", "url": "https://it.wikipedia.org/wiki?curid=2686084", "title": "Anastasios Metaxas", "text": "Biografia.\nMetaxas fu l'architetto, scelto da George Averoff, per ridisegnare e restaurare lo Stadio Panathinaiko in occasione dei Giochi della I Olimpiade di Atene del 1896.\nPartecip\u00f2 anche come sportivo a queste Olimpiadi, in due gare di tiro a segno, nella carabina libera e in quella carabina militare. In entrambe si piazz\u00f2 quarto, con un punteggio di 1.102 nella prima e di 1.701 nella seconda.\nNel 1906, partecip\u00f2 ai giochi olimpici intermedi, vincendo una medaglia d'argento nella fossa olimpica colpo doppio\nMetaxas vinse una medaglia di bronzo alle Olimpiadi di Londra del 1908, nella fossa olimpica, colpendo 57 bersagli su 80.\nAi giochi olimpici di Stoccolma del 1912 si classific\u00f2 quarto nella fossa olimpica e 35\u00b0 nella Pistola rapida 25m.\nCome architetto, egli progett\u00f2 l'espansione dell'ala est del Museo archeologico nazionale di Atene."}
{"id": "2686085", "revid": "124855494", "url": "https://it.wikipedia.org/wiki?curid=2686085", "title": "Locus ceruleus", "text": "Locus coeruleus (\"locus caeruleus\", \"locus ceruleus\") o \"punto blu\", \u00e8 un nucleo situato nel tronco encefalico nella porzione superolaterale del pavimento del IV ventricolo, tra la parte pi\u00f9 media dell'area visiva pontina e il collicolo facciale. \nIl suo nome deriva dalle parole latine \"caeruleus\", che significa \"azzurro\", e \"locus\"; per questo la denominazione \"classicamente\" pi\u00f9 corretta \u00e8 probabilmente \"locus caeruleus\", anche se la forma \"coeruleus\" \u00e8 pi\u00f9 diffusa. \u00c8 anche chiamato \"punto blu\" per la sua colorazione tendente all'azzurro, dovuta ai granuli di melanina al suo interno che conferiscono un colore blu.\nFunzioni.\n\u00c8 all'origine della maggior parte delle azioni della noradrenalina nel cervello, ed \u00e8 coinvolto nelle risposte a stress e panico. \nStudi hanno dimostrato che gli stimoli sensoriali (olfatto, udito, vista, gusto e tatto) e l'attivit\u00e0 masticatoria bilaterale accelerano l'eccitazione dei neuroni del \"locus coeruleus\".\nQuesta zona del cervello \u00e8 anche strettamente collegata al sonno REM.\nAnatomia.\nLocus coeruleus \u00e8 il sito principale per la sintesi della noradrenalina (o norepinefrina \"NE\") nell'encefalo, ed \u00e8 formato per lo pi\u00f9 da neuroni di medie dimensioni.\nNegli esseri umani adulti (19-78) il locus coeruleus ha dai 22.000 ai 51.000 neuroni di dimensioni tra 31.000 e 60, 000 \u00b5m3.\nConnessioni.\n\"Locus coeruleus\" rilascia noradrenalina quando una serie di cambiamenti fisiologici sono attivati da un evento.\nLa noradrenalina dal \"Locus coeruleus\" ha un effetto eccitatorio sulla maggior parte del cervello, attivando l'eccitazione e l'innesco dei neuroni.\nLe connessioni nervose di questo nucleo raggiungono il midollo spinale, il tronco cerebrale, il cervelletto, l'ipotalamo, i nuclei relay del talamo, l'amigdala, la base del telencefalo, e la corteccia cerebrale.\nAttraverso le connessioni con la corteccia frontale e la corteccia temporale, il talamo e l'ipotalamo il Locus Coeruleus \u00e8 coinvolto nella regolazione dell'attenzione, ciclo sonno-veglia, nell'apprendimento e nella percezione del dolore, nella genesi dell'ansia e nella regolazione dell'umore e dell'appetito.\n\"Locus coeruleus\" e sostanze allucinogene.\nSono stati osservati altissimi addensamenti di Recettori oppioidi nel \"locus coeruleus\", ed \u00e8 stato studiato come sostanze psichedeliche ne potenzino l'eccitazione.\nLe sostanze allucinogene non fanno comunque eccitare spontaneamente i neuroni del \"locus coeruleus\" in assenza di stimoli sensoriali, per cui si pu\u00f2 supporre che esse interagiscano con un insieme differente di neuroni che stabiliscono un contatto diretto con il \"locus\".\nPoich\u00e9 il locus coeruleus \u00e8 un meccanismo a \u201cimbuto\u201d che integra tutti i messaggi sensoriali provenienti dagli organi di senso in un sistema unico di eccitazione generalizzato, la sua alterata eccitazione far\u00e0 provare sensazioni che travalicano i confini delle differenti modalit\u00e0 percettive: il fenomeno detto sinestesia."}
{"id": "2686086", "revid": "101175", "url": "https://it.wikipedia.org/wiki?curid=2686086", "title": "Hy\u014dgo", "text": ""}
{"id": "2686088", "revid": "767487", "url": "https://it.wikipedia.org/wiki?curid=2686088", "title": "Lingua tzotzil", "text": "La lingua tzotzil \u00e8 una lingua maya parlata in Messico, nello stato del Chiapas.\nDistribuzione geografica.\nSecondo i dati del censimento del 2010 effettuato dall'Instituto Nacional de Estad\u00edstica y Geograf\u00eda (INEGI), i locutori di tzotzil in Messico sono 429.168.\nDialetti e lingue derivate.\nEsistono numerose varianti dialettali.\nInizialmente alle varianti erano stati assegnati codici ISO 639-3 specifici: \nSuccessivamente i vari codici sono stati ritirati, ad eccezione del codice codice_3 assegnato alla lingua tzotzil, che ricomprende tutte le varianti.\nClassificazione.\nLo tzotzil fa parte del gruppo delle lingue maya occidentali ed in particolare del sottogruppo tzeltalano, a cui appartiene anche la lingua tzeltal.\nSistema di scrittura.\nPer la scrittura viene usato l'alfabeto latino."}
{"id": "2686089", "revid": "339392", "url": "https://it.wikipedia.org/wiki?curid=2686089", "title": "Geschichte und Region/Storia e regione", "text": ""}
{"id": "2686093", "revid": "339392", "url": "https://it.wikipedia.org/wiki?curid=2686093", "title": "Storia e Regione/Geschichte und Region", "text": ""}
{"id": "2686094", "revid": "599013", "url": "https://it.wikipedia.org/wiki?curid=2686094", "title": "Glenrock", "text": "Glenrock \u00e8 un centro abitato (\"town\") degli Stati Uniti d'America, situato nella Contea di Converse dello Stato del Wyoming. Nel censimento del 2000 la popolazione era di 2.231 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Glenrock si estende su una superficie di 5,0 km\u00b2, tutti occupati da terre.\nPopolazione.\nSecondo il censimento del 2000, a Glenrock vivevano 2.231 persone, ed erano presenti 641 gruppi familiari. La densit\u00e0 di popolazione era di 446 ab./km\u00b2. Nel territorio comunale si trovavano 1.131 unit\u00e0 edificate. Per quanto riguarda la composizione etnica degli abitanti, il 94,53% era bianco, lo 0,31% era afroamericano, l'1,61% era nativo, lo 0,40% proveniva dall'Asia, lo 0,04% proveniva dall'Oceano Pacifico, l'1,03% apparteneva ad altre razze e il 2,06% a due o pi\u00f9. La popolazione di ogni razza ispanica corrispondeva al 3,81% degli abitanti.\nPer quanto riguarda la suddivisione della popolazione in fasce d'et\u00e0, il 28,8% era al di sotto dei 18, il 6,6% fra i 18 e i 24, il 25,6% fra i 25 e i 44, il 25,8% fra i 45 e i 64, mentre infine il 13,2% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 96,2 maschi."}
{"id": "2686096", "revid": "88740", "url": "https://it.wikipedia.org/wiki?curid=2686096", "title": "Lost Springs", "text": ""}
{"id": "2686098", "revid": "767487", "url": "https://it.wikipedia.org/wiki?curid=2686098", "title": "Vicente Engonga", "text": "Carriera.\nGiocatore.\nClub.\nCentrocampista spagnolo, originario della Guinea Equatoriale, cresce calcisticamente nel Gimn\u00e1stica Torrelavega, con cui debutta in prima squadra.\nNel 1991 passa al Real Valladolid con cui debutta in Primera Divisi\u00f3n spagnola. Successivamente milita nel Celta Vigo, Valencia, Maiorca, Real Oviedo e Coventry City, sommando 327 presenze nella massima categoria spagnola.\nNazionale.\nDebutta con la Nazionale spagnola di calcio il 23 settembre 1998, durante Spagna-Russia 1-0.\nIn tutto colleziona 14 presenze con le \"Furie Rosse\", partecipando anche al Campionato europeo di calcio 2000, in cui disputa una delle 4 partite della squadra eliminata al primo turno.\nAllenatore.\nNella stagione 2008-2009 ricopre il ruolo di allenatore della Nazionale di calcio della Guinea Equatoriale, sua terra di origine. Per poi passare al Maiorca B nel 2011. L\u00ec resta meno di un anno"}
{"id": "2686106", "revid": "1494169", "url": "https://it.wikipedia.org/wiki?curid=2686106", "title": "Arauco", "text": ""}
{"id": "2686109", "revid": "110157", "url": "https://it.wikipedia.org/wiki?curid=2686109", "title": "Genesi (Franco Battiato)", "text": "Genesi \u00e8 un'opera di Franco Battiato, pubblicata nel 1987.\nEssa contiene anche gli adattamenti in lingua moderna di alcuni testi antichi dal sanscrito, persiano, greco e turco, raccolti e adattati dall'artista siciliano.\nLa prima dell'opera si tenne al Teatro Farnese per il Teatro Regio di Parma il 26 aprile 1987. \nAd eseguirla l'Orchestra Sinfonica dell'Emilia Romagna \"Arturo Toscanini\", diretta da Alessandro Nidi, e il Coro del Teatro Regio di Parma diretto da Adolfo Tanzi.\n\u00c8 stata integralmente pubblicata in CD nel 1987 dall'etichetta Fonit Cetra, utilizzando le registrazioni effettuate durante le rappresentazioni dell'opera a Parma, nei giorni 29 aprile, 3 e 5 maggio 1987.\nTrama.\nGli D\u00e8i assistono con grande preoccupazione alla decadenza quasi irreversibile del genere umano e sono sul punto di provocare un ennesimo diluvio universale.\nDecidono per\u00f2 di aiutare gli uomini, con un ultimo tentativo, inviando quattro arcangeli messaggeri sul pianeta Terra sotto forma umana.\nQuesti si accorgono che effettivamente esistono ancora reali possibilit\u00e0 di salvezza, scoprendo dell'esistenza di una confraternita, isolata dal mondo, che si dedica alla danza sacra di Mevl\u0101n\u0101 e che vive secondo insegnamenti e pratiche della tradizione esoterica. \nTra questi vive un cantore, che brilla di particolari virt\u00f9, totalmente dedito alla ricerca e alla meditazione.\nGli arcangeli e questi uomini illuminati decidono quindi di costruire un'astronave in grado di far loro compiere un viaggio metascientifico e allucinogeno per ottenere cos\u00ec una nuova comprensione del mondo e intraprendere una nuova via di salvezza.\nAl ritorno si dedicano ad una profonda lezione sulle origini dell'universo e il cantore, in segno di gratitudine, canta loro dei passi del Bhagavadg\u012bt\u0101.\nIl popolo per\u00f2 si appropria maldestramente di questi insegnamenti ricevuti facendone un sistema.\nIl cantore in trance elenca in ordine alfabetico i pi\u00f9 grandi musicisti della storia, alla cui casta sente di appartenere.\nCompiuta la missione gli arcangeli ripartono viaggiando all'indietro, salutati da un \"Gloria\"."}
{"id": "2686111", "revid": "287204", "url": "https://it.wikipedia.org/wiki?curid=2686111", "title": "Lost Springs (Wyoming)", "text": "Lost Springs \u00e8 un comune (\"town\") degli Stati Uniti d'America della contea di Converse nello Stato del Wyoming. La popolazione era di 4 abitanti al censimento del 2010.\nGeografia fisica.\nSecondo lo United States Census Bureau, ha un'area totale di .\nStoria.\nLost Springs fu fondata negli anni 1880, quando ricevette il suo nome dagli operai delle ferrovie che non riuscivano a trovare le sorgenti indicate sulla mappa dell'area. La cittadina fu incorporata nel 1911 e possedeva originariamente 200 abitanti, la maggior parte dei quali lavorava presso la vicina miniera di carbone di Rosin. Dopo la chiusura della miniera intorno al 1930, la popolazione di Lost Springs diminu\u00ec costantemente.\nNel 1960, la popolazione della cittadina era scesa a cinque abitanti. Nel 1976, lo Stato del Wyoming e la U.S. Bicentennial Commission designarono Lost Springs come la pi\u00f9 piccola citt\u00e0 incorporata in America; la sua popolazione era allora di 11 abitanti.\nNel 1983, Lost Springs venne coinvolta in una battaglia legale con la Chicago and North Western Railway. La societ\u00e0 ferroviaria, che correva adiacente alla citt\u00e0, aveva infatti cercato di sequestrare 5,2 acri di terreno per costruire un terrapieno da 6,7 metri. Leda Price, che gi\u00e0 allora deteneva la carica di sindaco, guid\u00f2 per\u00f2 la sentita protesta della poco numerosa, ma agguerrita comunit\u00e0 di Lost Springs, sostenendo che il paese sarebbe cos\u00ec rimasto tagliato fuori dalle autostrade 18 e 20. Un giudice del distretto del Wyoming diede ragione al sindaco Price, e cos\u00ec la Chicago and North Western Railway fu costretta a inchinarsi alla volont\u00e0 degli abitanti di Lost Springs.\nSociet\u00e0.\nEvoluzione demografica.\nSecondo il censimento del 2010, la popolazione era di 4 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 100,0% di bianchi."}
{"id": "2686115", "revid": "36426", "url": "https://it.wikipedia.org/wiki?curid=2686115", "title": "Museo del Mosaico", "text": ""}
{"id": "2686122", "revid": "1442080", "url": "https://it.wikipedia.org/wiki?curid=2686122", "title": "Constance Jablonski", "text": "Carriera.\nNel 2006 partecipa al concorso per la ricerca di nuove modelle Elite Model Look e nello stesso anno firma con la Elite Model Management a Parigi.\nNel 2008 entra a far parte della Marilyn Agency di New York e nel mese di settembre debutta nelle sfilate di Max Azria, Diane von F\u00fcrstenberg e Donna Karan. A Milano apre gli show primaverili di Blugirl by Blumarine e La Perla. In ottobre partecipa per la prima volta alla Settimana della Moda di Parigi sfilando per Dries Van Noten, Louis Vuitton, Nina Ricci e Vivienne Westwood; nello stesso mese appare in un editoriale della versione italiana di \"Marie Claire\", fotografata da Max Cardelli. A novembre ottiene la sua prima copertina sulla rivista italiana \"Amica\" e nello stesso mese partecipa ad un editoriale di \"Num\u00e9ro\", fotografata da Sofia Sanchez e Mauro Mongiello. A dicembre Steven Meisel la ritrae per un editoriale di \"Vogue Italia\". Seguono poi editoriali per molte riviste internazionali come \"W\", \"i-d\", \"Vogue\" (America, Giappone, Cina, Francia) e le copertine di \"Vogue\" Portogallo (novembre 2009), Cina (marzo 2010) e Grecia (luglio 2010).\nNel 2009 diventa il volto della campagna pubblicitaria di D&amp;G, per la quale viene fotografata da Mario Testino insieme alle colleghe Imogen Morris Clarke e Tanja Dzjahileva. Lavora inoltre per le campagne di Topshop, Calvin Klein, Donna Karan e Moschino, Gap, Cesare Paciotti, Alberta Ferretti, Y-3, H&amp;M, Benetton e diverse altre. A gennaio compare in un editoriale di \"Vogue Italia\", fotografata da Richard Burbridge e nello stesso mese sfila per l'alta moda di Givenchy a Parigi. A febbraio compare negli editoriali di \"W\" e \"Russian Vogue\"; il mese seguente \u00e8 in due editoriali di \"Teen Vogue\". A settembre partecipa a ben 72 sfilate, diventando cos\u00ec la modella pi\u00f9 richiesta della stagione. A settembre \u00e8 alla terza posizione nella classifica del sito style.com dedicata ai nuovi volti della moda.\nInsieme a Monika Jagaciak, Sigrid Agren, Jacquelyn Jablonski, Karlie Kloss, Frida Gustavsson, Tati Cotliar, Hanne Gaby Odiele, Kasia Struss e Iris Strubegger Constance \u00e8 una delle indossatrici di nuova generazione pi\u00f9 richieste in passerella.\nPur essendo giovanissima nel 2010 firma un lucrativo contratto pubblicitario con la casa di cosmetici Est\u00e9e Lauder. A febbraio dello stesso anno si riconferma una delle nuove top model pi\u00f9 richieste in passerella, sfila alle settimane della moda (\"autunno/inverno 2010\") di New York, Londra, Milano e Parigi per i maggiori stilisti: Ralph Lauren, Oscar de la Renta, Tommy Hilfiger, Marc Jacobs, Roberto Cavalli, Fendi, Gianfranco Ferr\u00e9, Dolce &amp; Gabbana, Gucci, Prada, Missoni, Blumarine, Salvatore Ferragamo, Max Mara, Etro, Versace, Chanel, Christian Dior, Balenciaga, Yves Saint Laurent, Louis Vuitton, Herm\u00e8s, John Galliano e molti altri ancora per un totale di oltre 60 sfilate.\nL'edizione francese della rivista \"Vogue\" a luglio del 2010 ha messo in commercio, allegato al numero mensile, un DVD intitolato \"Les Filles en Vogue\" (le ragazze in voga). Il DVD \u00e8 stato voluto da Carine Roitfeld, direttrice della rivista, per riprendere la vita quotidiana di quelle che per lei sono le 5 modelle pi\u00f9 richieste al momento: Natasha Poly, Freja Beha Erichsen, Sessilee Lopez, Sa\u0161a Pivovarova e Constance. Il DVD mostra tutti i dietro le quinte della vita delle 5 modelle: i casting, i backstage delle sfilate, i continui viaggi e molto altro.\nSempre nel 2010 diventa testimonial della campagna pubblicitaria Herm\u00e8s per l'autunno/inverno 2010.\nNel marzo 2014 viene posta alla posizione numero 11 della classifica relativa alle 50 migliori e pi\u00f9 ricercate modelle del periodo stilata dal sito models.com."}
{"id": "2686133", "revid": "125718747", "url": "https://it.wikipedia.org/wiki?curid=2686133", "title": "Bad\u00ed'", "text": "Bad\u00ed\u2018, 1852\u20131869, (), com'\u00e8 conosciuto tra i Bah\u00e1'\u00ed M\u00edrz\u00e1 \u00c1q\u00e1 Buzurg-i-Nishapuri, figlio di 'Abdu'l-Majid-i-Nishapuri, un ricco mercante di stoffe e di turchesi seguace del B\u00e1b e di Bah\u00e1'u'll\u00e1h, il fondatore delle Fede bahai. 'Abdu'l-Majid-i-Nishapuri, il futuro padre di Bad\u00ed era un bab\u00ed che aveva partecipato nel 1848 alla battaglia del forte di Shaykh Tabarsi e fu tra i pochi che, facendo parte di una famiglia facoltosa, al termine di quell'assedio finito con infame tradimento in un massacro, fu risparmiato per trarne un riscatto.\nBad\u00ed, da giovanissimo era assai monello, ma dal padre eredit\u00f2 l'amore per la Causa baha'i divenendo poi un Apostolo di Bah\u00e1'u'll\u00e1h. Bad\u00ed\u2018 ebbe in seguito alla solidit\u00e0 dei suoi princ\u00ecpi, che mai trad\u00ec malgrado la giovanissima et\u00e0 e la brutale morte a cui and\u00f2 incontro, il titolo di 'Orgoglio dei Martiri.\nBad\u00ed\u2018 \u00e8 noto e onorato dai Bahai, per avere consegnato una speciale tavola di Bah\u00e1'u'll\u00e1h allo sci\u00e0 Nasser al-Din Shah Qajar, e per essere stato torturato e ucciso a causa di ci\u00f2.\nIl calendario bahai \u00e8 degnamente dedicato a Bad\u00ed, infatti \u00e8 noto come \"Calendario Bad\u00ed\u2018\".\nBad\u00ed\u2018, in ambito baha'i, \u00e8 tra i pi\u00f9 noti Apostoli di Bah\u00e1'u'll\u00e1h.\nLa fede.\nBad\u00ed\u2018 accett\u00f2 la Fede bahai dopo aver incontrato Nab\u00edl-i-A`\u1e93am e avere ascoltato un poema di Bah\u00e1'u'll\u00e1h che lo tocc\u00f2 profondamente.\nI viaggi.\nTerminati gli studi lasci\u00f2 i propri affetti e camuffato da portatore d'acqua, per sfuggire ai controlli delle guardie che perseguitavano i Baha'i, si rec\u00f2 a Baghdad.\nSuccessivamente prosegu\u00ec per la citt\u00e0-prigione di Acri dove incontr\u00f2 'Abdu'l-Bah\u00e1 e Bah\u00e1'u'll\u00e1h.\nBah\u00e1'u'll\u00e1h gli chiese di consegnare la sua \"Tavola del Tempio\" o \"S\u00fariy-i-Haykal\"\na Nasser al-Din Shah Qajar.\nBad\u00ed\u2018, dalla Palestina rimpatri\u00f2 verso Teheran, che raggiunse dopo un viaggio a piedi di quattro mesi, viaggio compiuto con gioia e orgoglio per la missione affidatagli da Bah\u00e1'u'll\u00e1h.\nMartirio.\nArrivato a destinazione, dopo tre giorni di digiuno, Bad\u00ed\u2018 raggiunse il campo di caccia estiva dello Sci\u00e0, riuscendo ad avvicinarsi e farsi notare dal monarca, cos\u00ec da consegnargli quell'importante e preziosa Tavola. Per tale motivo fu arrestato, interrogato a lungo, e dopo tre giorni di crudeli torture ammazzato."}
{"id": "2686134", "revid": "228587", "url": "https://it.wikipedia.org/wiki?curid=2686134", "title": "Rolling Hills", "text": ""}
{"id": "2686136", "revid": "767487", "url": "https://it.wikipedia.org/wiki?curid=2686136", "title": "Chinchey", "text": "Il Chinchey, o Nevado Chinchey, \u00e8 una montagna della Cordillera Blanca, sulle Ande, alta 6.222 m. \u00c8 situato in Per\u00f9, nella regione di Ancash.\nIn lingua quechua il suo nome significa \"puma\". Probabilmente lo si deve al fatto che, esattamente come \u00e8 difficile scorgere un puma, la montagna si nasconde dietro le cime vicine, tanto che \u00e8 quasi impossibile vederla dai villaggi attorno alla Cordillera.\nOltre alla sommit\u00e0 principale presenta altre 4 cime dotate di una propria entit\u00e0: una si stacca dalla cresta est (Chinchey Est o Puntacuerno) e raggiunge i 6.000\u00a0m, le altre tre, invece, sono situate sulla cresta nord.\nAlpinismo.\nI primi a raggiungere la vetta del Chinchey attraverso la cresta nord sono stati Walter Brecht e Hans Schweizer il 2 agosto 1939, durante la campagna esplorativa dell'Alpenverein che si sarebbe conclusa di l\u00ec a pochi giorni con la tragica morte per una valanga di tre alpinisti, tra cui lo stesso Schweizer.\nPuntacuerno.\nDurante una spedizione sul vicino Nevado Purisima, l'americano H. A. Carter scatt\u00f2 una serie di fotografie che sembravano indicare per il Chinchey Est, chiamato anche Puntacuerno, una quota superiore a quella fino ad allora accettata di 5.959\u00a0m. Per riuscire a conquistare quello che poteva essere l'ultimo 6.000 inviolato si mossero quindi gli alpinisti peruviani Americo Tordoya e Augusto Ortega che, il 21 agosto 1983, risalirono la parete est dalla laguna Chalhuacocha e, dopo un ultimo tratto sulla cresta nord-est, raggiunsero la cima.\nCatena dei Chinchey Nord.\nQuando in zona arriv\u00f2 nel 1967 una spedizione basco-navarra, dei tre picchi sulla cresta nord solo uno aveva gi\u00e0 un nome: il Chinchey Nord I (5.987\u00a0m) era conosciuto come Pamparaju, a causa della sua cima spianata (in lingua quechua \"pampa\" significa \u201cpianura\u201d e \"raju\" significa \u201cghiaccio\u201d, ma anche per esteso \u201cmontagna innevata\u201d). Tra giugno e luglio la spedizione riusc\u00ec a raggiungere tutti e tre i picchi, ribattezzandoli \"Ayucaraju\" (\"Chinchey Nord II\", 5.647\u00a0m) e \"Utsuraju\" (\"Chinchey Nord III\", 5.500\u00a0m). In una foto pubblicata dal quotidiano peruviano \"El Comercio\" veniva ripresa la \"ikurri\u00f1a\" sventolante su una delle cime; questo fatto provoc\u00f2 l'arresto degli alpinisti al ritorno nella Spagna retta dalla dittatura di Francisco Franco e, in seguito, la loro espulsione dalle associazioni alpinistiche spagnole."}
{"id": "2686137", "revid": "110157", "url": "https://it.wikipedia.org/wiki?curid=2686137", "title": "Giardini Reali di Torino", "text": "I Giardini Reali di Torino sono delle aree verdi situate dietro al Palazzo Reale, al Palazzo del Governo e all'Armeria Reale, nel centro storico di Torino, tra piazza Castello e corso San Maurizio; la parte inferiore dei giardini \u00e8 pubblica. Le aree verdi sono attraversati dai viali I Maggio e dei Partigiani, alla cui confluenza fu eretto nel 1933 il monumento al carabiniere, poi dichiarato monumento nazionale italiano.\nStoria.\nLa storia dei Giardini Reali incomincia nel 1563, anno in cui Emanuele Filiberto opt\u00f2 per il trasferimento della capitale sabauda da Chamb\u00e9ry a Torino. Situati nell'allora estrema periferia della citt\u00e0, presero forma ispirandosi alle maggiori regge d'Europa, al tempo decorate con eleganti giardini, specie di idea toscana (basti pensare alle ville medicee).\nQuanto oggi \u00e8 visibile \u00e8 in gran parte opera dell'architetto Andr\u00e9 Le N\u00f4tre, gi\u00e0 attivo alla corte di Versailles per committenza dei Borbone e rispecchiava quella che era una caratteristica dei giardini nobiliari europei: i giochi d'acqua e le prospettive floreali. Gi\u00e0 nell'epoca di Carlo Emanuele I e di Vittorio Amedeo I di Savoia il giardino aveva subito notevoli ampliamenti, ma \u00e8 sostanzialmente dal tardo seicento che si avranno, con il lavoro del De Marne (che attuava i progetti del Le N\u00f4tre) i veri e propri splendori.\nAl centro della parte recintata dei giardini si pu\u00f2 scorgere una vasca in marmo bianco con al centro la \"Fontana di Nereide e i Tritoni\", pi\u00f9 semplicemente chiamata \"Fontana dei Tritoni\". Si tratta di un'opera raffigurante figure mitologiche: una Nereide (ninfa marina) circondata da Tritoni (i figli del dio Poseidone. A sua volta, la vasca \u00e8 circondata da dodici statuette di esseri met\u00e0 umani e met\u00e0 acquatici. L'opera fu concepita dallo scultore di corte Simone Martinez (1689-1768) nel 1765-1768.\nTriste degrado di tutto il complesso verde si ebbe durante il periodo napoleonico, durante il quale non mancarono le spoliazioni ed i saccheggi, terminati soltanto nel 1805 a seguito della nomina del giardino a Parco Imperiale. Prima del ritorno dei Savoia, a seguito della Restaurazione, quel Giuseppe Battista Piacenza che gi\u00e0 aveva lavorato per il secondo piano del Palazzo Reale ebbe l'incarico di restaurare alcune statue settecentesche raffiguranti le Quattro Stagioni e i grandi vasi celebrativi provenienti dalla reggia di Venaria Reale, e questa fu sostanzialmente l'ultima grande modifica che sub\u00ec il giardino; qualche statua venne ancora posta verso la fine dell'Ottocento, quando, per volont\u00e0 di Vittorio Emanuele II, si posero qui le raffigurazioni marmoree di Amedeo VI di Savoia, Vittorio Amedeo I e Vittorio Amedeo II, ma lo spostamento della capitale a Firenze ridimension\u00f2 notevolmente l'importanza del luogo.\nIn seguito a un perdurante stato di degrado, nel luglio del 2021 sono terminati i lunghi lavori di restauro delle mura e della fontana, che hanno interamente restituito la bellezza delle opere."}
{"id": "2686140", "revid": "599013", "url": "https://it.wikipedia.org/wiki?curid=2686140", "title": "Rolling Hills (Wyoming)", "text": "Rolling Hills \u00e8 un centro abitato (\"town\") degli Stati Uniti d'America, situato nella Contea di Converse dello Stato del Wyoming. Nel censimento del 2000 la popolazione era di 449 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Rolling Hills si estende su una superficie di 1,8 km\u00b2, tutti occupati da terre.\nPopolazione.\nSecondo il censimento del 2000, a Rolling Hills vivevano 449 persone, ed erano presenti 115 gruppi familiari. La densit\u00e0 di popolazione era di 244 ab./km\u00b2. Nel territorio comunale si trovavano 143 unit\u00e0 edificate. Per quanto riguarda la composizione etnica degli abitanti, il 96,66% era bianco, lo 0,22% era afroamericano, lo 0,45% era nativo, lo 0,67% proveniva dall'Asia, lo 0,22% apparteneva ad altre razze e l'1,78% a due o pi\u00f9. La popolazione di ogni razza ispanica corrispondeva al 2,90% degli abitanti.\nPer quanto riguarda la suddivisione della popolazione in fasce d'et\u00e0, il 35,9% era al di sotto dei 18, l'8,2% fra i 18 e i 24, il 30,3% fra i 25 e i 44, il 22,9% fra i 45 e i 64, mentre infine il 2,7% era al di sopra dei 65 anni di et\u00e0. L'et\u00e0 media della popolazione era di 31 anni. Per ogni 100 donne residenti vivevano 103,2 maschi."}
{"id": "2686141", "revid": "200568", "url": "https://it.wikipedia.org/wiki?curid=2686141", "title": "Nokia 3109", "text": "Il Nokia 3109 \u00e8 un telefono cellulare prodotto dall'azienda finlandese Nokia e messo in commercio nel 2007."}
{"id": "2686147", "revid": "1305772", "url": "https://it.wikipedia.org/wiki?curid=2686147", "title": "Wilhelm Lauche", "text": "Biografia.\nWilhelm Lauche fu orticoltore, agronomo, pomologo e dendrologo."}
{"id": "2686149", "revid": "39224", "url": "https://it.wikipedia.org/wiki?curid=2686149", "title": "M\u00edrz\u00e1 \u00c1q\u00e1 Buzurg-i-Nishapuri", "text": ""}
{"id": "2686153", "revid": "125891892", "url": "https://it.wikipedia.org/wiki?curid=2686153", "title": "Rai Italia", "text": "Rai Italia \u00e8 un gruppo di quattro canali televisivi distribuiti da Rai Com in America del Nord, America del Sud, Africa, Asia e Australia. Il palinsesto prevede programmi autoprodotti e una selezione dei programmi pi\u00f9 popolari delle reti generaliste Rai.\nLa diffusione del segnale, inviato dal Centro di produzione TV di Saxa Rubra a Roma, avviene attraverso piattaforme satellitari, cavo, IPTV e OTT, in modalit\u00e0 criptata e a pagamento nelle Americhe, in Africa ed in Australia, mentre \u00e8 a diffusione diretta e gratuita in tutto il continente asiatico.\nStoria.\nIl canale nasce nel 1992 con il nome di Rai International con una diffusione nel mondo tramite satellite e vari operatori televisivi locali. Raggiunge i rispettivi continenti con tre differenti programmazioni che prendevano il nome di Rai International 1 per l'America, Rai International 2 per l'Australia e Rai International 3 per l'Asia e l'Africa.\nDal 29 marzo 2008 cambia nome in Raitalia e i programmi, dopo essere stati trasmessi in chiaro, per alcuni mesi, sul canale Raitalia 3 per l'Europa, sono stati in parte inseriti per un breve periodo nella fascia oraria che va dalle 13:00 alle 21:00 su Rai Med, trasmesso anch'esso su Eutelsat Hotbird 13\u00b0 est e disponibile nel bouquet Sky al canale 804. Ad aprile 2014 il canale ha terminato le sue trasmissioni in Europa.\nIl 18 maggio 2010 Raitalia cambia nome in Rai Italia adottando un logo che riprende quello di tutte le altre reti della televisione pubblica e viene distribuita da Rai World.\nDal 1\u00ba gennaio 2012, a seguito di un piano di riduzione costi approvato all'unanimit\u00e0 dal CDA, cessano tutti i programmi autoprodotti. Dal 7 ottobre 2012 ricomincia il programma \"Cristianit\u00e0\" condotto da suor Myriam Castelli in onda in diretta dagli studi Rai di Saxa Rubra tutte le domeniche dalle ore 10:30 alle ore 12:25 - ora italiana - che consente ai telespettatori italiani residenti all'estero di seguire la santa messa da varie localit\u00e0 italiane e tutte le funzioni religiose presiedute da papa Francesco in compagnia di vari ospiti in studio.\nDa giugno 2015, la distribuzione commerciale di Rai Italia nel mondo \u00e8 gestita da Rai Com.\nDal 2 gennaio 2017 Rai Italia trasmette in diretta due edizioni al giorno dei TGR regionali ad alternanza continua tra le edizioni quotidiane prodotte dalle 20 sedi Rai regionali.\nDiffusione.\nLa diffusione del canale avviene in quattro continenti: \nGli orari dei programmi dei canali sono tarati in ciascuna area sulla citt\u00e0 di riferimento per ciascun continente: New York per il Nord America (UTC-5), Buenos Aires per l'America Latina (UTC-3), Pechino per l'Asia (UTC+8), Sydney per l'Oceania (UTC+10), Johannesburg per l'Africa (UTC+2).\nAlcuni programmi autoprodotti possono essere rivisti su RaiPlay e sul sito istituzionale di Rai Italia."}
{"id": "2686156", "revid": "1543377", "url": "https://it.wikipedia.org/wiki?curid=2686156", "title": "Ernst Leitz I", "text": "Iniziata l'attivit\u00e0 a Pforzheim come apprendista meccanico, fu il creatore del marchio originario \"Optical Institute Belthle und Leitz, Wetzlar, vorm. C. Kellner\", portando la ditta, che stabil\u00ec a Wetzlar, a un notevole sviluppo organico e arrivando ad aprire filiali in tutto il mondo.\nBiografia.\nGiovinezza e istruzione.\nErnst Leitz viene al mondo il 26 aprile 1843 nella cittadina del Baden Sulzburg, figlio dell'insegnante Ernst August Leitz e della moglie Christina, nata D\u00f6belin.\nNel rinomato Laboratorio di strumenti della fisica (\"Werkst\u00e4tte f\u00fcr physikalische Instrumente\") di Ludwig Oechsle a Pforzheim Ernst Leitz form\u00f2 le sue conoscenze di meccanica tra gli anni 1858 e 1863 e contemporaneamente frequent\u00f2 la locale scuola di artigianato.\nUna importante tappa del suo finale girovagare fu per lui la moderna Fabbrica di orologi e telegrafo (\"Telegrafen- und Uhrenfabrik\") di Matthias Hipp di Neuch\u00e2tel in Svizzera, ove egli apprese gli inizi della lavorazione in serie.\nSu consiglio di Karl Junker Ernst entr\u00f2 nel 1864 a Wetzlar nell'ex Istituto ottico di Carl Kellner (che era gi\u00e0 morto dal 1855).\nAcquisizione dell'Istituto Ottico di Kellener.\nIl successore di Kellner, l'ottico proveniente da Tubinga, Friedrich Belthle prese Leitz come socio gi\u00e0 nel 1865. Nel 1870, subito dopo la morte di Belthle, Leitz divenne l'unico proprietario del piccolo laboratorio artigiano.\nL'Istituto ottico si occup\u00f2 per prima cosa della fabbricazione e dell'ottimizzazione del telescopio rifrattore. Grazie alle importanti invenzioni di Kellner dell'oculare ortoscopico nel 1849, futuri scienziati tedeschi, come Carl Friedrich Gau\u00df e Justus von Liebig, si accorsero del laboratorio che si stava dedicando sempre pi\u00f9 alla fabbricazione di potenti microscopi. \nAnche se i treppiedi di Kellner non potevano reggere il confronto con quelli di Parigi di quel tempo, l'ottica dei suoi microscopi con grandi oculari superava di gran lunga con le sue immagini ingrandite quelli della concorrenza.\nBelthle aveva portato avanti la preparazione del microscopio dopo la morte di Keller. Ora il futuro dell'impresa era nelle mani del giovane meccanico.\nGi\u00e0 nel 1867 Ernst Leitz aveva sposato la figlia di un mastro artigiano, Anna L\u00f6hr (1844\u20131908) di Wetzlar, che negli anni successivi divenne un'indispensabile aiutante e che nelle vicende dell'azienda gli diede consigli che lo portarono al successo\nIl successo dell'orientamento alla produzione di serie.\nDopo la fine della guerra franco-prussiana nel 1871 l'azienda di Leitz conobbe una rilevante ripresa.\nNel giusto riconoscimento, che il microscopio sarebbe diventato un importante mezzo per la scienza, Leitz concentr\u00f2 la sua attivit\u00e0 su questo strumento e sulla sua ottimizzazione, scegliendo cos\u00ec il giusto prodotto nel periodo giusto. Egli riusc\u00ec a coniugare la miglior qualit\u00e0 con il giusto prezzo, adottando il metodo della produzione di serie imparato in Svizzera.\nCon questa strategia Ernst Leitz riusc\u00ec a incentivare la produzione e cos\u00ec aumentare stabilmente il suo fatturato. Con ci\u00f2 egli ottenne un chiaro vantaggio sulla concorrenza, mantenendo inoltre sempre uno stretto contatto con gli utenti delle scuole superiori e dell'industria. Mentre egli metteva in pratica il pi\u00f9 in fretta possibile le loro esigenze, la sua impresa, verso la fine del XIX secolo faceva tendenza nel campo della microscopia.\nAmpliamento della gamma di prodotti dal 1880.\nErnst Leitz si dedic\u00f2 dal 1880 ad altri ca,pi dell'ottica. Il supo figlio maggiore, Ludwig Leitz (1867\u20131898) si dedic\u00f2 con gran successo alla micrografia e alla macrofotografia, alla microproiezione come alla microtomia. Nel 1880 comparve sul mercato la prima grande camera orizzontale di Leitz.\nNel 1881 venne alla luce il prototipo di microtomo. Dal 1889 ci furono il disegno e l'apparato proiettore secondo Edinger. Gi\u00e0 nel 1894 la ditta offr\u00ec sul mercato l'obiettivo duplex per diverse lunghezze focali. Seguirono altri obiettivi per micro- e macrofotografie, come, ad esempio, Summar e Periplan. La prima macchina fotografica portatile (\"Moment\") comparve verso il 1900.\nProiettori per diapositive panoramiche nacquero verso il 1900, precursori del successivo episcopio per diapositive. Nel 1910 dest\u00f2 scalpore il proiettore cinematografico per proiezioni cinematografiche prive di sfarfallio. Infine usc\u00ec nel 1913 la \"Ur-Leica\", al cui successivo grande successo il fondatore del cinema non pot\u00e9 pi\u00f9 partecipare.\nDal 1907 Leitz fabbric\u00f2 anche binocoli.\nEspansione delle filiali della Leitz in patria e all'estero.\nPresto Leitz si accorse, che il mercato interno non bastava per i dispositivi ottici di alta qualit\u00e0 e meccanica fine.\nCos\u00ec gi\u00e0 dagli anni ottanta del XIX secolo Leitz, con l'aiuto del figlio Ludwig, increment\u00f2 sempre pi\u00f9 il numero delle filiali sia in patria che all'estero.\nIl decesso precoce di Ludwig Leitz nel 1898 fu per la famiglia, ma anche per l'azienda, una svolta dolorosa. L'opera iniziata dal fratello fu proseguita dal secondogenito Ernst (1871\u20131956), che nel 1889 era entrato in azienda come apprendista e nel 1906 ne divenne socio.\nImpegno sociale e politico.\nAccanto ai suoi grandi successi nella fabbricazione di strumenti ottici come nell'imprenditoria, dev'essere posta in rilievo l'umanit\u00e0 di Ernst Leitz, che era legata a un alto impegno sociale. La sua porta era sempre aperta per chiunque. Nel 1885 il suo \"Accordo per il sostegno per i collaboratori caduti in stato di necessit\u00e0 o non pi\u00f9 in grado di lavorare\", come quello del 1899 sulla cassa per invalidi, vedove e orfani, che nel corso degli anni fu consolidata in una cassa-pensioni, furono esemplari e garantirono l'esistenza dei lavoratori molto pi\u00f9 di quello che riuscivano a fare le assicurazioni sociali pubbliche.\nIl gi\u00e0 introdotto nel 1906 orario giornaliero di otto ore, come l'alta remunerazione dei suoi collaboratori, fecero di lui una personalit\u00e0 eccezionale tra gli imprenditori dei suoi tempi.\nFormato nella sua patria del Baden e nella casa dei genitori, Ernst Leitz s'impegn\u00f2 presto per un liberalismo avanzato. Egli fu uno dei fondatori dell'Unione Liberale a Wetzlar. Per breve tempo egli fu membro del Partito Popolare della Libert\u00e0 di Wetzlar, appartenne con il figlio Ernst nel 1918 ai fondatori del Partito Democratico Tedesco di Wetzlar. Dal 1897 al 1902 fu membro del Consiglio dei Rappresentanti della citt\u00e0 e partecip\u00f2 pi\u00f9 volte all'assemblea circondariale.\nEgli fece pervenire alla sua patria di adozione, Wetzlar, generose offerte, tra le altre, per la costruzione di un asilo nido per bimbi ammalati e per l'allestimento di un orfanotrofio nella citt\u00e0, oltre a quelle per l'abbellimento della citt\u00e0 stessa.\nGenerose offerte ottenevano anche le istituzioni nazionali per il sostegno dei parenti dei caduti in guerra, oltre alla Societ\u00e0 degli amici e sostenitori dell'Universit\u00e0 di Gie\u00dfen.\nI bravi lavoratori partecipano del successo dell'impresa.\nErnst Leitz e la moglie Anna dimostrarono grande capacit\u00e0 anche nella scelta dei collaboratori dirigenti. Presto Leitz padroneggi\u00f2 l'arte di delegare importanti incarichi, trasferire le responsabilit\u00e0 alle persone che dovevano giustificare la sua fiducia con eccellenti risultati. \nNello svizzero Max G\u00fcnthert egli trov\u00f2 fin dal 1887 un affidabile amministratore che, egli nomin\u00f2 nel 1899 procuratore, vantaggio determinante per l'espansione della ditta anche nei mercati extraeuropei. \nHenri Dumur, un pronipote di Ernst Leitz, entr\u00f2 nell'azienda all'et\u00e0 di 18 anni nel 1903 e doveva rimanere per 60 anni uno dei pi\u00f9 stretti collaboratori. Grazie ai suoi numerosi viaggi all'estero, anche in Nordamerica e Sudamerica, riusc\u00ec a riallacciare i rapporti di affari interrotti a causa della guerra e a rinnovare l'organizzazione di vendita.\nMentre egli poneva l'impresa su solide basi finanziarie, Dumur alla garant\u00ec la ditta Leitz ritmi di crescita in tempi, nei quali la maggior parte dei altre ditte tedesche soffrivano sotto le conseguenze dell'interruzione economica post-bellica.\nUltimi anni.\nA questo tuttavia Ernst Leitz non ebbe pi\u00f9 la possibilit\u00e0 di vivere.\nGi\u00e0 nel 1908 egli perse la sua fedele compagna e consorte Anna.\nLa fine della prima guerra mondiale, il crollo della sua nazione, ma anche la discordia fra i reduci di guerra nella sua stessa ditta dovettero avergli provocato ulteriori mal di cuore. Nella Germania del sud e in Svizzera visit\u00f2 ancora una volta le citt\u00e0 della sua fanciullezza e giovonezza. Il 10 luglio 1920, all'et\u00e0 di 77 anni, mor\u00ec a Solothurn.\nCon il lavoro della sua vita Ernst Leitz ha posto le basi sulle quali il figlio potesse costruire. Con la sua decisione di produrre in serie la sua piccola macchina fotografica Leica, egli cambi\u00f2 il mondo della fotografia. Con ci\u00f2 padre e figlio Leitz hanno descritto la storia economica tedesca.\nInvenzioni e nuovi prodotti.\nAmpliamento e miglioramento dell'assortimento di microscopi.\nGi\u00e0 dal 1865 Leitz ampli\u00f2 l'assortimento dei microscopi di Belthle, che fino ad allora consisteva in un piccolo, medio e grande treppiede. Inoltre la meccanica dei grandi microscopi fu sempre di pi\u00f9 adattata agli standard, ad esempio dotandoli di uno zoccolo di ferro, un \"revolver\" per obiettivi e di un giunto per l'inclinazione della parte superiore.\nUna significativa novit\u00e0 fu l'attrezzatura per la polarizzazione secondo le direttive del botanico di Tubinga Hugo von Mohl. Nel 1870 l'assortimento di microscopi ne comprendeva 7 tipi. Un microscopio da laboratorio secondo J. Stuart soddisfaceva, grazie alle sue molteplici possibilit\u00e0 di trasformazione ed esperimenti, i desideri degli scienziati, con i quali Leitz era sempre in stretto contatto.\nUlteriori miglioramenti.\nUlteriori fondamentali miglioramenti seguirono: dal 1870 furono prodotti solo ancora oculari con diametro di 23,2\u00a0mm. Nel 1879 usc\u00ec il Microscopio\u00a0Ia, che godette di una grande popolarit\u00e0. Nello stesso anno comparvel'obiettivo da immersione subacquea Nr.12, con distanza focale di 1/30\" = 0,8 mm.\nNel 1882 furono in programma, oltre a quattro diversi obiettivi da immersione in acqua, i primi obiettivi a immersione in olio. Nello stesso anno Ernst Leitz pot\u00e9 portare sul mercato per gli studiosi delle scienze della terra i primi due microscopi polarizzatori. Essi funsero da precursori del primo grosso microscopio polarizzatore, che nel 1885, insieme al suo direttore della meccanica Richard Kuntz, egli svilupp\u00f2 per le ricerche mineralogiche e geologiche.\nNel 1885 giunse sul mercato l'obiettivo per immersione in olio da 1/12 (100:1, apertura 1.30). Grazie al suo prezzo favorevole e poich\u00e9 l'obiettivo pot\u00e9 essere inserito anche su microscopi di altri produttori, divenne un articolo che andava a ruba. Anche il prezzo complessivo delle dotazioni di microscopi scese di parecchio, cosicch\u00e9 anche la vendita dei microscopi Leitz sal\u00ec rapidamente.\nNuovi tipi di vetri ottici.\nDal 1886 furono disponibili nuovi vetri per ottica di una qualit\u00e0 e regolarit\u00e0 mai conosciute prima, da parte della ditta Jenaer Glaswerken Otto Schott.\nDopo che dal 1887 il matematico Carl Metz, attivo nell'impresa, fece affidamento, in considerazione dei nuovi tipi di vetro, su un'omogenea lunghezza del tubo di 170\u00a0mm, fu possibile inserire oculari e obiettivi nei diversi microscopi, il che rese possibile nuovamente la produzione in gran serie.\nDal 1888, accanto ai convenienti obiettivi acromatici entrarono a far parte delle offerte della Leitz anche quelli di alto valore apocromatici, le cui lenti erano fatte non pi\u00f9 di solo vetro ma anche di fluorite. In questo modo fu raggiunta una chiaramente miglior correzione cromatica. Per ottenere un'immagine ottimale, Leitz consigliava d'inserire un oculare supplementare di compensazione.\nDal 1890 Leitz aveva cambiato tutti gli obiettivi dotandoli di filettatura esterna di standard internazionale, oltre a rendere intercambiabili fra loro gli obiettivi, il che significava, che con il cambiamento degli obiettivi la nitidezza delle immagini non doveva pi\u00f9 essere regolata. \nCon l'aiuto del vetri pentacromatici, che si basavano su nuovi tipi di vetro (vetri al borato, fosfato e barite) di Schott, Carl Metz svilupp\u00f2 dal 1890 una nuova classe di obiettivi, che in efficacia e prezzo si collocavano tra quelli acromatici e quelli apocromatici. Con il loro aiuto fu possibile produrre obiettivi di elevato valore senza quelli costosi, e di laborioso utilizzo, in fluorite. Al posto del dispendioso oculare compensativo erano sufficienti i meno costosi oculari di compensazione Huygens. Poich\u00e9 i nuovi tipi di vetro si rivelarono di limitata durata, Leitz dal 1902 produsse dagli obiettivi in fluorite una serie corretta semiapocromatica con lenti in vetro resistente e fluorite. Questi, denominati F1 e prodotti in gran serie, si collocarono come prezzo fra quelli acromatici e quelli apocromatici.\nNuovi oculari e nuove varianti di microscopio.\nIl forte ingrandimento, che si ottenne con gli obiettivi ad immersione in olio, ebbero come conseguenza con l'uso dell'oculare di Huygens un forte rimpicciolimento del campo visivo.\nCarl Metz svilupp\u00f2 per\u00f2 nel 1909, aggiungendo all'oculare di Huygens ricalcolato, il suo \"Periplan-Okulare\": al posto della lente pianoconvessa dell'oculare di tipo Huygens, venne attaccata una lente pianoconvessa con una biconvessa. Il suo concetto precoce di costruzione di un oculare ad ampio campo corretto in modo ottimale funge ancor oggi da filo conduttore per il calcolo dei moderni oculari.\nNegli anni milleottocentonavanta nacquero nell'allestimento dei microscopi varianti complementari, in seguito microscopi da viaggio pieghevoli.\nCon i microscopi da ricerca del Tipo A, che nel 1902 giunsero sul mercato, ne fu realizzato un tipo con treppiede, che divenne per molti anni, per la sua bella e maneggevole forma, un modello per tutti i microscopi, proprio il simbolo per eccellenza per le scienze naturali. Microscopi di questa forma con piccola deviazione furono utilizzati per oltre 50 anni.\nLa regolazione fine bilaterale a chiocciola e cardioide per una precisa messa a fuoco, sviluppata dall'eccellente meccanico Emil Keller, divenne dal 1902 un vero e proprio modello per la costruzione di microscopi. Keller inser\u00ec anche come innovazione dei cuscinetti a sfere.\nNel 1913 Leitz suscit\u00f2 nuovamente grande attenzione con un obiettivo ad immersione di una fino ad allora mai raggiunta apertura di 1,48, che trov\u00f2 prima di tutto utilizzo con la conoscopia dei cristalli.\nPolarizzazione e microscopi rivoluzionano le ricerche metallografiche.\nCon l'aiuto dell'esperto meccanico Paul Weilinger e il mineralogo italiano (originario di Varzo) Gabriele Linzio furono sviluppati grossi microscopi AM e otto varianti per la mineralogia e la geologia. Dopo l'uscita nel 1908 di Linzio, che segu\u00ec la chiamata a una cattedra a Padova, Ernst Leitz e il figlio Ernst, che nel 1906 erano entrati a far parte della compagine societaria, decisero di assumere un nuovo collaboratore scientifico per la supervisione e lo sviluppo degli strumenti a polarizzazione. La scelta cadde su Max Berek (1886\u20131949), che entr\u00f2 in azienda nel 1912. Gi\u00e0 nel 1913 questi pot\u00e9 presentare nuovi microscopi a polarizzazione dei tipi BM, CM e KM, dotati di compensatore girevole e condensatore di Berek, da lui inventati. \nAnche microscopi speciali per le ricerche metallografiche appartennero dal 1906 al loro programma. Il loro svilupp\u00f2 spett\u00f2 a Paul Weilinger. Gi\u00e0 nel 1909 nacque dagli spunti del chimico e tecnico francese Henri Le Ch\u00e2telier il primo microscopio inverso della serie MM, con il quale si trovavano obiettivo e tubo di osservazione sotto il piano dell'obiettivo. Questo \"metallografico\" vide numerose modernizzazioni e fu in uso fino alla fine degli anni '80 del XX secolo.\nDal microscopio a lente doppia allo stereomicroscopio.\nNel 1897 Leitz present\u00f2 il microscopioa doppia lente, un primitivo stereomicroscopio, che rimpiazzo quello monoculare utilizzato fino ad allora. Poich\u00e9 obiettivo e oculare era strettamente integrati, non si poteva cambiare l'ingrandimento.\nCorse ai ripari dal 1910 lo stereomicroscopio secondo lo zoologo americano Horatio S. Greenough, grazie al quale si ottenne, attraverso lo scambio della coppia oculare-obiettivo, un ingrandimento di 120 volte. \nLa formazione dell'immagine riusc\u00ec qui con l'aiuto del prisma di Porro.\nHermann Heine nel 1920 svilupp\u00f2 semplici stereomicroscopi secondo il principio di Greenough con i prismi di Porro e obiettivi rigidamente installati. Per ingrandimenti doppi c'erano tre coppie di oculari ciascuno, per ottenere diversi ingrandimenti. Per la sua grande distanza la lente a prisma divenne amata specialmente presso i ricercatori scientifici, ma particolarmente nell'industria e per 50 anni si trov\u00f2 nei programmi di vendita.\nNessun altro microscopio ha conosciuto un tale alto livello numerico di produzione.\nDato che le casse contenenti i prismi di Porro erano identiche a quelle dei binocoli, ne emersero effetti sinergici supplementari sui costi."}
{"id": "2686157", "revid": "767487", "url": "https://it.wikipedia.org/wiki?curid=2686157", "title": "Ice Cream Genius", "text": "Ice Cream Genius \u00e8 il primo album del cantante Steve Hogarth."}
{"id": "2686165", "revid": "106908", "url": "https://it.wikipedia.org/wiki?curid=2686165", "title": "Michelino Molinari", "text": ""}
{"id": "2686166", "revid": "486946", "url": "https://it.wikipedia.org/wiki?curid=2686166", "title": "Br\u0101hmanesimo", "text": ""}
{"id": "2686168", "revid": "599013", "url": "https://it.wikipedia.org/wiki?curid=2686168", "title": "Hulett", "text": "Hulett \u00e8 un centro abitato (\"town\") degli Stati Uniti d'America, situato nella Contea di Crook dello Stato del Wyoming. Nel censimento del 2000 la popolazione era di 408 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Hulett si estende su una superficie di 2,3 km\u00b2, tutti occupati da terre.\nPopolazione.\nSecondo il censimento del 2000, a Hulett vivevano 408 persone, ed erano presenti 106 gruppi familiari. La densit\u00e0 di popolazione era di 180 ab./km\u00b2. Nel territorio comunale si trovavano 211 unit\u00e0 edificate. Per quanto riguarda la composizione etnica degli abitanti, il 98,28% era bianco, lo 0,49% era nativoe l'1,23% apparteneva a due o pi\u00f9 razze. La popolazione di ogni razza ispanica corrispondeva allo 0,98% degli abitanti.\nPer quanto riguarda la suddivisione della popolazione in fasce d'et\u00e0, il 28,9% era al di sotto dei 18, l'8,1% fra i 18 e i 24, il 26,7% fra i 25 e i 44, il 19,9% fra i 45 e i 64, mentre infine il 16,4% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 97,1 maschi."}
{"id": "2686178", "revid": "287204", "url": "https://it.wikipedia.org/wiki?curid=2686178", "title": "Molinari", "text": ""}
{"id": "2686184", "revid": "767487", "url": "https://it.wikipedia.org/wiki?curid=2686184", "title": "Apollo Papathanasio", "text": ""}
{"id": "2686185", "revid": "287204", "url": "https://it.wikipedia.org/wiki?curid=2686185", "title": "Campionato austriaco di calcio femminile", "text": "Il campionato austriaco di calcio femminile \u00e8 l'insieme dei tornei nazionali calcistici austriaci femminili.\nLe due divisioni maggiori prendono le denominazioni di \u00d6FB Frauen Bundesliga e Frauen 2. Liga.\nStoria.\nFino al 1982 il campionato veniva organizzato dalla Wiener Fu\u00dfball-Verband. Dopo tale data pass\u00f2 all'organizzazione della Federazione nazionale. Il campionato ha carattere nazionale per le prime due divisioni, Frauenliga e Frauen 2. Liga, quest'ultima \u00e8 a sua volta suddivisa in tre raggruppamenti: \"Mitte/West\" (composto da 10 squadre), \"Ost\" (11) e \"S\u00fcd\" (7). La prima di ogni gruppo disputa gli spareggi per la promozione, retrocede l'ultima classificata.\nSi disputano poi i tornei regionali, organizzati dalle singole Federazioni di land, dal 3\u00ba al 5\u00ba livello.\nFino al 2004 la vincitrice disputava la Supercoppa d'Austria contro i vincitori della Coppa d'Austria.\nNella stagione 2010-2011 sono iscritte al campionato 334 squadre."}
{"id": "2686186", "revid": "289964", "url": "https://it.wikipedia.org/wiki?curid=2686186", "title": "Come non essere visti", "text": "Come non essere visti (\"How Not to Be Seen\") \u00e8 un popolare sketch del \"Monty Python's Flying Circus\" trasmesso nell'undicesimo episodio della seconda serie e fece parte anche del film \"E ora qualcosa di completamente diverso\".\nLo sketch.\nLo sketch si presenta come un filmato del Governo Britannico. Nel filmato il narratore (John Cleese) spiega l'importanza del non essere visti.\nIl filmato inizia con un sereno panorama di un paesaggio nel quale, secondo il narratore, si suppone che ci siano nascosti 40 persone, ma nessuna di loro possa essere vista. La scena poi si sposta ad un altro panorama di un differente paesaggio. In questo paesaggio Mr. E.R. Bradshaw non pu\u00f2 essere visto. Il narratore gli dice di alzarsi in piedi e lui si fa vedere e viene immediatamente colpito da uno sparo. Poi il narratore dice \"Questo dimostra il valore del non essere visti\".\nIn un altro paesaggio Mrs. B.J. Smegma non pu\u00f2 essere vista. Il narratore le chiede di alzarsi, la signora lo fa e le sparano.\nNella scena seguente mostra un paesaggio con al centro un cespuglio. In questo paesaggio Mr. Nesbitt non pu\u00f2 essere visto. Il narratore gli chiede di alzarsi, ma non si alza. Il narratore spiega che Mr. Nesbitt ha imparato la prima regola del non essere visto: \"Non alzarsi\". Purtroppo ha scelto un nascondiglio prevedibile (dietro al cespuglio) e il cespuglio salta in aria insieme al signore.\nNel paesaggio seguente ci sono tre cespugli e in uno dei tre c'\u00e8 nascosto Mr. E.V. Lambert. Il narratore li fa esplodere tutti e tre e si scopre che il signore era nascosto nel cespuglio centrale.\nNel paesaggio successivo ci sono un muro, un'auto, un barile e un mucchio di foglie e Mr. Ken Adwers \u00e8 nascosto su uno di questi oggetti. Ma il narratore sa che si trova dentro il barile, quest'ultimo esplode e infatti il signore era proprio l\u00ec.\nNella scena seguente si vede il panorama di una spiaggia dove Mr. e Mrs. Watson hanno scelto un modo ingegnoso per non essere visti, ma, come dice il narratore, un vicino di casa ha rivelato che sono nascosti dentro una capanna e quest'ultima esplode. Nella scena seguente si vede il vicino di casa (un Gumby) che poi esplode (perch\u00e9, come dice il narratore, \"A nessuno piacciono i ficcanaso\").\nPoi esplodono anche la casa del vicino, poi esplode un'altra casa (\"E qui dove abitava Lord Langdone che si era rifiutato di parlare\"), poi esplodono altre due case (\"Lo stesso vale per il signore che viveva l\u00ec...e qui...e, naturalmente, qui\"). Infine esplodono il Manchester, Le contee ad ovest, la Spagna e la Cina. Infine il narratore si mette a ridere in modo sadico, finch\u00e9 viene interrotto da un conduttore televisivo (Michael Palin).\nE ora qualcosa di completamente diverso.\nVenne fatta una versione pi\u00f9 breve per il film, dove non si vedono i quattro paesi che esplodono e dove, alla fine, il narratore smette di ridere e, seriamente, pronuncia la celebre frase \"E ora...qualcosa di completamente diverso\"."}
{"id": "2686188", "revid": "309289", "url": "https://it.wikipedia.org/wiki?curid=2686188", "title": "Golfo del Mezen'", "text": "Il golfo del Mezen' (in russo \u041c\u0435\u0437\u0435\u0301\u043d\u0441\u043a\u0430\u044f \u0433\u0443\u0431\u0430\u0301, \"Mezenskaja gub\u00e0\") \u00e8 una insenatura situata nella parte nordorientale del mar Bianco, a est del canale del mar Bianco detto Gorlo, lungo le coste della Russia europea settentrionale (oblast' di Arcangelo e Circondario Autonomo dei Nenec).\nIl golfo del Mezen' bagna ad occidente la penisola di Kanin; ha una lunghezza di 105\u00a0km per una larghezza di 97, mentre la profondit\u00e0 \u00e8 molto ridotta, oscillando fra i 5 e i 25 metri. All'imboccatura del golfo si trova la piccola isola Mor\u017eovec.\nNel golfo del Mezen' hanno le loro foci i fiumi Mezen' e Kuloj; i principali centri urbani situati lungo le sue coste sono Mezen', \u010ci\u017ea e Kojda."}
{"id": "2686189", "revid": "339392", "url": "https://it.wikipedia.org/wiki?curid=2686189", "title": "3 palle", "text": ""}
{"id": "2686190", "revid": "3831", "url": "https://it.wikipedia.org/wiki?curid=2686190", "title": "Museo Archeologico Ostiense", "text": ""}
{"id": "2686191", "revid": "28331547", "url": "https://it.wikipedia.org/wiki?curid=2686191", "title": "Tempio di Venere genitrice", "text": ""}
{"id": "2686192", "revid": "71433", "url": "https://it.wikipedia.org/wiki?curid=2686192", "title": "Lukasz Gottwald", "text": ""}
{"id": "2686194", "revid": "729019", "url": "https://it.wikipedia.org/wiki?curid=2686194", "title": "Aeroporto di Weeze", "text": "L'aeroporto di Weeze, detto anche \"D\u00fcsseldorf-Weeze\" o \"Aeroporto Niederrhein\", \u00e8 un aeroporto situato a 3.7\u00a0km (2.3\u00a0mi) a sud-ovest del comune di Weeze, nella Renania Settentrionale-Vestfalia, regione della Germania dell'ovest. Si trova a 7\u00a0km (4.3\u00a0mi) a nord-ovest di Kevelaer, a circa 33\u00a0km (21\u00a0mi) a sud-est di Nimega Paesi Bassi, e 48\u00a0km (30\u00a0mi) a nord-ovest di Duisburg.\nPosizione geografica.\nL'aeroporto dista circa 75\u00a0km da D\u00fcsseldorf ed a 5 Km da Weeze ed \u00e8 situato al confine tra la Germania ed i Paesi Bassi.\nStoria.\nNel 1954 fu fondato come aeroporto militare dagli inglesi con il nome di Weeze/Laarbruch. In questo aeroporto stazionavano aerei come il Tornado, il Buccaneer e l'Harrier. Gli inglesi erano ben visti dagli abitanti del posto. In seguito nel 1993 venne fondato il Flughafen Niederrhein GmbH la compagnia che avrebbe gestito l'aeroporto dopo la caduta del muro di Berlino.Nel 1999, il 30 novembre, dopo 45 anni, la RAF abbandona l'aeroporto.\nNel 2003 a maggio il nuovo aeroporto, con il nome di Airport Niederrhein, inizia il suo regolare servizio. La Ryanair volava 3 volte al giorno per Londra.\nInfine nel 2008 l'aeroporto registr\u00f2 il suo primo milione di passeggeri in un anno.\nStrategia.\nSu di un'area di 620 ha attorno al nuovo aeroporto di Weeze \u00e8 stata creata un'area di affari focalizzata sulla logistica, l'aviazione e il tempo libero. La precedente base militare della Royal Air Force Base ospitava 500 residenti ed edifici funzionali. Un'area che oggi \u00e8 totalmente asfaltata per lasciar spazio alla pista d'atterraggio. Nei pressi dell'aeroporto sono presenti cinque diverse aree di potenziale sviluppo, ognuna delle quali afferente ad un diverso settore.\nDati tecnici.\nL'aeroporto \u00e8 parte integrante dell\"Airport City Weeze\". \u00c8 specializzato nel segmento low-cost e voli charter. \u00c8 il principale partner della compagnia aerea irlandese Ryanair. La compagnia collega l'aeroporto con 50 destinazioni europee di affari e svago. Il traffico passeggeri nell'anno 2009 si \u00e8 attestato attorno ai 2.4 milioni ed \u00e8 salito a pi\u00f9 di 2.7 milioni nel 2010.\nCollegamenti con D\u00fcsseldorf.\nL'aeroporto di Weeze \u00e8 collegato con D\u00fcsseldorf via treno (dalla stazione del vicino comune di Weeze) e via autobus (9 al giorno) direttamente dal piazzale antistante."}
{"id": "2686196", "revid": "260676", "url": "https://it.wikipedia.org/wiki?curid=2686196", "title": "Occidentalismo", "text": "L'occidentalismo \u00e8 una corrente del pensiero storico e filosofico che si afferm\u00f2 in Russia nei primi decenni del secolo XIX ed ebbe le sue maggiori caratterizzazioni ideologiche intorno al 1835-1845. Insieme all'opposta corrente dello slavofilismo contribu\u00ec a precisare gli orientamenti principali della cultura e della spiritualit\u00e0 russa dell'epoca.\nComuni a tutte e due le correnti erano le motivazioni storiche, cio\u00e8 l'idea di un autoctonismo della primitiva cultura russa, e le basi ideologiche, cio\u00e8 il movimento romantico partito dalla Germania e la filosofia tedesca, con un pi\u00f9 determinante influsso di Hegel sugli occidentalisti e di Schelling sugli slavofili.\nPensiero.\nGli occidentalisti partivano da una considerazione unitaria della storia culturale e spirituale dell'umanit\u00e0, le cui differenziazioni storiche costituirebbero unicamente delle variet\u00e0 spiegabili con la diversit\u00e0 dei popoli, ma comunque riducibili a categorie comuni.\nAlla luce di questi principi, gli occidentalisti, ritenendo le particolarit\u00e0 della storia e della cultura russe variet\u00e0 relative, insistevano sulla necessit\u00e0, per la Russia, di appropriarsi delle conquiste della civilt\u00e0 occidentale, di fronte alla quale essa sembrava trovarsi in un singolare ritardo di sviluppo.\nNel ripensamento della storia russa, gli occidentalisti giungevano naturalmente, pur con talune riserve, ad una esaltazione dell'opera di Pietro il Grande in cui vedevano un momento di eccezionale importanza per l'apertura sull'Europa che la sua riforma aveva rappresentato.\nTra i maggiori rappresentanti dell'occidentalismo si ricordano: P\u00ebtr Jakovlevi\u010d \u010caadaev, Nikolaj Vladimirovi\u010d Stankevi\u010d, Vissarion Grigor'evi\u010d Belinskij, Timofej Nikolaevi\u010d Granovskij, Michail Bakunin, Aleksandr Ivanovi\u010d Herzen."}
{"id": "2686199", "revid": "28331698", "url": "https://it.wikipedia.org/wiki?curid=2686199", "title": "F-86 Sabrejet", "text": ""}
{"id": "2686201", "revid": "112065337", "url": "https://it.wikipedia.org/wiki?curid=2686201", "title": "Wilfrido della Gherardesca", "text": "Biografia.\nWilfrido fu un nobile longobardo, indicato come il capostipite della famiglia pisana che verr\u00e0 successivamente conosciuta come Della Gherardesca. Suo padre, il gastaldo di Pisa Ratchauso, venne inviato dal re Liutprando a liberare le coste della Maremma dai Saraceni, ottenendone come premio il possesso; suo nonno era il duca del Friuli Pemmone e suoi zii i re dei Longobardi Astolfo e Rachis.\nEra sposato con Tesia e avevano cinque figli. Ma nel luglio 754, durante la guerra tra Franchi e Longobardi, Wilfrido (d'accordo con la moglie e insieme a due compagni, Forte nobile della Corsica e Guidoaldo di Lucca un suo parente) decise di farsi monaco e fondare nelle terre di suo possesso in Maremma, precisamente nell'alta Val di Cornia in una zona chiamata Palazzuolo in Acquaviva, presso il borgo di Monteverdi (l'attuale Monteverdi Marittimo), un'abbazia con monastero dedicato a san Pietro, donando le sue propriet\u00e0 al monastero medesimo. Per edificare il monastero di San Pietro in Palazzuolo, chiam\u00f2 dal ducato di Benevento il monaco benedettino Magno dall'Abbazia di San Vincenzo al Volturno, per apprendere e diffondere la regola benedettina: infatti lui stesso e i suoi cinque figli andarono ad abitare nel monastero seguendo la Regola di San Benedetto.\nQuesto tipo di donazioni, avvenute durante lo scontro con i Franchi, servivano alla nobilt\u00e0 longobarda per tutelarsi dalle pretese patrimoniali dei nuovi conquistatori: l'unione dei loro interessi a quelli della Chiesa metteva cos\u00ec al riparo i loro possedimenti terrieri.\nWilfrido, insieme al cognato Gundualdo di Lucca, fond\u00f2 anche il monastero di San Salvatore in Versilia nella zona conosciuta come Fiumetto presso l'attuale Pietrasanta.\nWilfrido diresse il monastero di San Pietro per dieci anni e dette esempio di osservanza e umilt\u00e0.\nUno dei figli di Wilfrido, Ginfrido, dopo essere stato ordinato prete, fugg\u00ec dal monastero. Il padre profetizz\u00f2 una punizione, che colse il giovane figlio con l'amputazione della falange di un dito, tanto da farlo ritornare al monastero pentito e, alla morte del padre, il 15 febbraio 756, fu chiamato a succedergli.\nCulto.\nDal Martirologio Romano: \u00abA Palazzolo in Toscana, san Valfredo, abate, che, dopo aver generato cinque figli, decise di condurre con la moglie vita monastica.\u00bb\nAvvennero molti miracoli e prodigi nei pressi della tomba di Wilfrido, cos\u00ec da far scaturire ben presto un culto che si diffuse in tutta la Toscana.\nIl suo culto fu confermato nel 1861.\nViene celebrato e ricordato il 15 febbraio nelle diocesi di Pisa e di Massa Marittima, e nel Calendario Benedettino."}
{"id": "2686208", "revid": "1543377", "url": "https://it.wikipedia.org/wiki?curid=2686208", "title": "Giuseppe Berretta", "text": "Biografia.\nNato a Catania, vive a Sant'Agata li Battiati; \u00e8 sposato ed ha due figlie: Martina e Margherita.\nProfessione.\nLaureato in giurisprudenza nel 1993 all'Universit\u00e0 degli studi di Catania, nel 1999 consegue il dottorato di ricerca in Diritto del Lavoro Europeo e successivamente \u00e8 ricercatore universitario e professore aggregato di Diritto del Lavoro presso l'Universit\u00e0 Kore di Enna.\nAttivit\u00e0 politica.\nIl padre Paolo, docente universitario, \u00e8 stato vicesindaco di Catania nell'amministrazione guidata da Enzo Bianco negli anni novanta.\nNel 1993 diviene Segretario provinciale della Sinistra Giovanile di Catania e nel 2002 segretario cittadino dei Democratici di Sinistra, carica che mantiene fino al 2005.\nDal 2005 al 2008 \u00e8 consigliere comunale di Catania.\nAlle elezioni politiche del 2008 viene eletto alla Camera dei deputati come capolista del Partito Democratico nella \"circoscrizione Sicilia 2\".\nAlle elezioni primarie del PD del 2009 sostiene la mozione vincente di Pier Luigi Bersani.\nFa parte appunto della corrente interna al PD dei Bersaniani.\nFa parte della commissione Lavoro alla Camera dei Deputati.\nAlle elezioni politiche del 2013 \u00e8 stato nuovamente candidato alla Camera dei deputati con il Partito Democratico, venendo rieletto.\nIl 2 maggio 2013 viene nominato Sottosegretario di Stato al Ministero della Giustizia sotto il Ministro Anna Maria Cancellieri nel \"governo Letta\", carica che mantiene fino al 22 febbraio 2014, quando non viene riconfermato in tale incarico nel nuovo \"governo Renzi\".\nNell'aprile del 2021 \u00e8 chiamato in qualit\u00e0 di esperto dal Ministero del Lavoro e delle Politiche Sociali sotto il Ministro Andrea Orlando nel \"governo Draghi\"."}
{"id": "2686210", "revid": "309289", "url": "https://it.wikipedia.org/wiki?curid=2686210", "title": "Mezenskaja Pi\u017ema", "text": "La Mezenskaja Pi\u017ema \u00e8 un fiume della Russia europea nordoccidentale (Repubblica dei Komi e Oblast' di Arcangelo), affluente di destra del Mezen'.\nIl fiume inizia sull'altopiano \u010cetlasskij Kamen', uno sperone della cresta dei Timani sul territorio della Repubblica dei Komi. La sorgente si trova nei pressi del lago Jamozero, da cui ha origine uno dei rami sorgentiferi della Pi\u017ema (affluente della Pe\u010dora). Dopo un brevissimo corso entra nel territorio di Arcangelo scorrendo prima a ovest, poi a sud-ovest in una zona quasi disabitata; le sponde sono ricoperte da foresta paludosa, la velocit\u00e0 della corrente \u00e8 bassa. Sfocia nel Mezen' a 390\u00a0km dalla foce, presso l'abitato di Rodoma. Ha una lunghezza di 236\u00a0km, il suo bacino \u00e8 di 3\u00a0830\u00a0km\u00b2."}
{"id": "2686212", "revid": "1497422", "url": "https://it.wikipedia.org/wiki?curid=2686212", "title": "Discografia di Giusy Ferreri", "text": "La discografia di Giusy Ferreri, cantautrice italiana, \u00e8 costituita da cinque album in studio, una raccolta, un extended play, oltre venti singoli (incluse le collaborazioni) e diciannove video musicali.\nGiusy Ferreri ha complessivamente venduto circa 2.600.000 copie risultando una delle cantanti lanciata da un talent show italiano ad aver venduto pi\u00f9 dischi nel mondo, con 2 dischi di diamante, 45 dischi platino e 5 dischi d'oro, per un totale di 60 dischi di platino e di 6 certificazioni all'estero.\nAltre partecipazioni.\nLe canzoni che seguono non sono singoli o singoli promozionali e non sono apparsi su un album di Giusy Ferreri."}
{"id": "2686219", "revid": "28331944", "url": "https://it.wikipedia.org/wiki?curid=2686219", "title": "Great Salt Lake", "text": ""}
{"id": "2686220", "revid": "309289", "url": "https://it.wikipedia.org/wiki?curid=2686220", "title": "Sula (affluente del Mezen')", "text": "La Sula \u00e8 un fiume della Russia europea nordoccidentale (Oblast' di Arcangelo), affluente di destra del Mezen'.\nIl fiume ha origine sui contrafforti meridionali della cresta Kosminskij Kamen' e scorre in direzione sud-ovest nella taiga. La sorgente \u00e8 vicina a quella della Cil'ma (affluente della Pe\u010dora). Confluisce nel Mezen a 337\u00a0km dalla foce, a nord del villaggio di Zasul'e. Ha una lunghezza di 221\u00a0km, il suo bacino \u00e8 di 2\u00a0210\u00a0km\u00b2."}
{"id": "2686221", "revid": "767487", "url": "https://it.wikipedia.org/wiki?curid=2686221", "title": "Enrique Borja", "text": "Carriera.\nClub.\nHa militato nel Pumas fino al suo trasferimento nel Club Am\u00e9rica, nel 1969. Qui Borja \u00e8 stato capocannoniere del campionato messicano per tre volte consecutive: 1970-1971 (24 goal), in 1971-1972 (26 goal) and in 1972-1973 (20 goal), vincendo il titolo nel 1971 e nel 1976.\nNazionale.\nHa giocato 65 partite e segnato 31 goal con la maglia della Nazionale messicana. \u00c8 stato convocato per due mondiali: 1966 (1 goal) e 1970.\nDopo il ritiro.\nSi \u00e8 poi successivamente laureato in Scienze Politiche e, dopo il suo ritiro (avvenuto nel 1977), \u00e8 stato presidente del Club Necaxa e della Federazione calcistica messicana. Per i \u00e8 stato co-commentatore delle partite della sua nazionale."}
{"id": "2686222", "revid": "115487667", "url": "https://it.wikipedia.org/wiki?curid=2686222", "title": "Evgenij Znosko-Borovskij", "text": "\u00c8 stato anche un critico letterario, esperto del teatro russo.\nImpar\u00f2 giovanissimo a giocare a scacchi, conquistando numerosi trofei e premi nei tornei minori mentre progrediva con gli studi umanistici presso il prestigioso Liceo dell'Imperatore Alessandro I.\nDebutt\u00f2 nei tornei internazionali ad Ostenda nel 1906, dove vinse un premio di bellezza per la brillante conduzione della partita contro Amos Burn. La sua carriera scacchistica, comunque, soffr\u00ec diverse interruzioni a causa dei suoi poliedrici interessi. Tra il 1909 ed il 1912 fu uno dei pi\u00f9 stimati critici letterari e teatrali sulle colonne della rivista \u00abModernista Apollo\u00bb. Succedette a Mikhail Chigorin come direttore della rivista \u00abNovoje Vremja\u00bb e a Emanuel Schiffers nella direzione di \u00abNiva\u00bb. Nel 1913 vinse una partita contro Jos\u00e9 Ra\u00fal Capablanca, che stava tenendo un'esibizione a San Pietroburgo. \nPrese parte come volontario alla guerra russo-giapponese del 1904 e 1905 e fu richiamato in servizio nel corso della Grande Guerra. Durante la rivoluzione d'ottobre lasci\u00f2 la Russia e si trasfer\u00ec in Francia, e non torn\u00f2 pi\u00f9 in patria. \nTra i pi\u00f9 brillanti risultati della sua carriera si ricorda il torneo di Parigi del 1930, dove termin\u00f2 al primo posto senza aver sofferto alcuna sconfitta, davanti a giocatori del calibro di Savielly Tartakower, Andor Lilienthal e Jacques Mieses. Nello stesso anno fu terzo al torneo di Nizza, dietro a Tartakower e George Alan Thomas.\nNel 1941 disput\u00f2 un match contro Aim\u00e9 Gibaud (campione francese nel 1928, 1930, 1935 e 1940), vincendolo nettamente (+7 =1 \u20132). \nScrisse molti libri che divennero presto popolarissimi e vennero tradotti in varie lingue, tra cui: "}
{"id": "2686223", "revid": "339392", "url": "https://it.wikipedia.org/wiki?curid=2686223", "title": "Scimmie di mare", "text": ""}
{"id": "2686224", "revid": "89688", "url": "https://it.wikipedia.org/wiki?curid=2686224", "title": "THIS IZ THE JAPANESE KABUKI ROCK", "text": ""}
{"id": "2686236", "revid": "106912892", "url": "https://it.wikipedia.org/wiki?curid=2686236", "title": "Stuart Dryburgh", "text": "Con \"Lezioni di piano\" (\"The Piano\") ha ricevuto una nomination per l'Oscar alla migliore fotografia e vinto la Rana d'oro al festival Camerimage."}
{"id": "2686237", "revid": "309289", "url": "https://it.wikipedia.org/wiki?curid=2686237", "title": "Va\u0161ka", "text": "La Va\u0161ka () \u00e8 un fiume della Russia europea nordoccidentale, affluente di sinistra del Mezen'. Scorre nell'Udorskij rajon della Repubblica dei Komi e nel Le\u0161ukonskij rajon dell'Oblast' di Arcangelo.\nNasce nell'estrema parte occidentale del territorio della Repubblica Autonoma dei Komi, da un'area di vaste paludi fra gli alti corsi dei fiumi Mezen' e Dvina Settentrionale; scorre su tutto il percorso mantenendo direzione mediamente settentrionale o nord-occidentale, in un ambiente pianeggiante, frequentemente paludoso e ricco di laghi (circa 900). Sfocia nel Mezen' a 201\u00a0km dalla foce, presso l'abitato di Le\u0161ukonskoe. Il fiume \u00e8 gelato, mediamente, nel periodo ottobre-maggio; nei rimanenti mesi, \u00e8 navigabile a monte della foce fino al porto di Ust'-Va\u010derga.\nI maggiori affluenti sono: Zyrjanskaja E\u017euga (lungo 107\u00a0km), \u00cbrtom (106\u00a0km) provenienti dalla sinistra idrografica e Loptjuga (152\u00a0km) dalla destra."}
{"id": "2686239", "revid": "287204", "url": "https://it.wikipedia.org/wiki?curid=2686239", "title": "Vaska", "text": ""}
{"id": "2686240", "revid": "80339", "url": "https://it.wikipedia.org/wiki?curid=2686240", "title": "Vashka", "text": ""}
{"id": "2686242", "revid": "287204", "url": "https://it.wikipedia.org/wiki?curid=2686242", "title": "Mezenskaja Pizma", "text": ""}
{"id": "2686243", "revid": "80339", "url": "https://it.wikipedia.org/wiki?curid=2686243", "title": "Mezenskaja Pizhma", "text": ""}
{"id": "2686244", "revid": "80339", "url": "https://it.wikipedia.org/wiki?curid=2686244", "title": "Mezenskaya Pizhma", "text": ""}
{"id": "2686246", "revid": "1305772", "url": "https://it.wikipedia.org/wiki?curid=2686246", "title": "Barbara Buchholz", "text": "Carriera.\nDurante gli anni \u201880 suonava come bassista nel gruppo Reichlich Weiblich formato da sole donne. Ha partecipato a progetti che attraversano i confini tra musica, poesia e danza.\nQuale artista compositore, ha lavorato a una vasta gamma di progetti in diversi teatri; come direttore artistico ha ideato e prodotto \"\"Tap It Deep\", una miscela unica di midified tap dance e new jazz, e altri progetti con proiezioni di video come \"Human Interactivity\" e \"Theremin:Berlin-Moskow\"\".\nHa imparato a suonare il Theremin passando lunghi periodi a Mosca, sotto la guida esperta della musicista Lydia Kavina, la pronipote dell'inventore del theremin. Ha utilizzato questo strumento nella musica jazz e nella musica contemporanea.L'obiettivo \u00e8 quello di visualizzare il theremin come una componente organica tra gli strumenti moderni a disposizione.\nNel 2005 insieme con Lydia Kavina ha fondato \" Touch! Don't Touch! \" come un sito di produzione per il theremin nella musica contemporanea.\nSi esibiva con una variet\u00e0 di gruppi, tra fasce di jazz e musica improvvisata, tra cui un trio con il trombettista norvegese Arve Henriksen e con l'artista live electronics Jan Bang.\n\u00c8 stata impegnata su diversi fronti:\nInoltre ha presentato le sue performance da solista assieme all'artista Pedda Borowski, il quale attraverso l'utilizzo di due lavagne luminose crea sfondi suggestivi, che seguono e completano le esecuzioni musicali. Fu tra le pi\u00f9 richieste insegnanti thereministe nel panorama internazionale. \u00c8 scomparsa a Berlino il 10 aprile 2012 a 52 anni per un tumore."}
{"id": "2686247", "revid": "80339", "url": "https://it.wikipedia.org/wiki?curid=2686247", "title": "Mezenskaya Pizma", "text": ""}
{"id": "2686248", "revid": "729019", "url": "https://it.wikipedia.org/wiki?curid=2686248", "title": "Operazione Nubifragio", "text": "L'operazione Nubifragio (operazione Wolkenbruch) fu un'offensiva militare avvenuta durante la seconda guerra mondiale in Italia, lanciata dai tedeschi per assumere il controllo della Venezia Giulia, della provincia di Lubiana e dell'Istria, che erano state occupate dai partigiani jugoslavi, dopo l'armistizio di Cassibile.\nIl contesto.\nSubito dopo l'armistizio di Cassibile, i tedeschi avevano lanciato l'operazione Achse, per assumere il controllo del Regno d'Italia. Da tale operazione erano rimaste escluse la Venezia Giulia e la Provincia di Lubiana, dove si limitarono ad assumere il controllo dei centri principali, quali Pola, Trieste e Fiume. Nel resto della regione, lasciato sguarnito, i partigiani jugoslavi assunsero il controllo del territorio.\nSvolgimento.\nL'offensiva ebbe inizio nella notte del 2 ottobre 1943, sotto il comando del generale delle SS Paul Hausser. Furono impiegate due divisioni delle SS efficienti e combattive: la SS-Division \"Leibstandarte SS Adolf Hitler\" e la 7. SS-Gebirgsdivision \"Prinz Eugen\" (reduce dalla Dalmazia). Furono inoltre impiegate unit\u00e0 della 162. Infanterie-Division Turkmenistan, la 24\u00aa Panzer-Division e la 44\u00aa Reichs-Grenadierdivision, la 71. Infanterie-Division, oltre che ridotte unit\u00e0 fasciste repubblichine (da poco ricostituite). I nazifascisti penetrarono nell'Istria con tre colonne, precedute da forti bombardamenti aerei, raggiungendo in pochi giorni tutte le principali localit\u00e0. I reparti partigiani furono annientati e costretti alla fuga verso l'interno. Nuclei della resistenza cercarono di rallentare i tedeschi con imboscate, colpi di mano e agguati. I tedeschi reagirono colpendo la popolazione civile, anche di etnia italiana, con fucilazioni indiscriminate, violenze, incendi di villaggi e saccheggi. L'operazione Wolkenbruch si concluse il 9 ottobre con la conquista di Rovigno.\nIl sistematico rastrellamento dell'Istria and\u00f2 avanti per tutto il mese di ottobre; furono colpiti con brutalit\u00e0 non solo il movimento partigiano, ma soprattutto civili, sia italiani che slavi. Le vittime furono circa 2.500.\nIl territorio di Gorizia, fu teatro di un'accanita resistenza all'invasione nazista.\nConseguenze.\nLe provincie di Udine, Gorizia, Trieste, Pola, Fiume e Lubiana costituirono la \"zona d'operazioni del Litorale adriatico\", posto sotto il diretto controllo di Friedrich Rainer, \"Gauleiter\" della Carinzia che le amministr\u00f2 come se fossero di fatto annesse al Terzo Reich, in previsione di una futura \"Grande Austria\" da costituirsi a guerra finita."}
{"id": "2686253", "revid": "80339", "url": "https://it.wikipedia.org/wiki?curid=2686253", "title": "Bolshoy Pelym", "text": ""}
{"id": "2686257", "revid": "22356", "url": "https://it.wikipedia.org/wiki?curid=2686257", "title": "Kvabebihyrax kachethicus", "text": "Lo kvabebiirace (Kvabebihyrax kachethicus ) \u00e8 un mammifero estinto appartenente agli iracoidi (Hyracoidea). Visse nel Pliocene superiore (circa 3 milioni di anni fa). I suoi resti fossili sono stati ritrovati nella zona del Caucaso, in Georgia. \nDescrizione.\nNonostante fosse imparentato con gli attuali iraci, questo animale aveva un aspetto completamente diverso da quello dei suoi parenti. Il corpo era robusto, lungo circa un metro e sessanta e dotato di zampe robuste. Il cranio, in particolare, era decisamente specializzato: le orbite erano sporgenti verso l'alto (e quindi gli occhi erano posizionati in alto sul cranio, come negli ippopotami), mentre il muso corto era dotato di due incisivi lunghi e robusti sporgenti verso il basso. Un altro paio di incisivi, posizionati sulla mandibola, erano piatti e andavano a formare una struttura ad incastro con il paio superiore quando le mascelle si chiudevano.\nClassificazione.\nIl kvabebiirace \u00e8 un rappresentante dei plioiracidi (Pliohyracidae), una famiglia di iraci estinti solitamente di grandi dimensioni, che si diffusero nel corso dell'era Terziaria per poi estinguersi a fine Pliocene. \"Kvabebihyrax\" era una delle ultime forme, e anche una delle pi\u00f9 specializzate. I suoi resti furono descritti per la prima volta nel 1966 da Gabunia e Vekua. Questo animale \u00e8 ritenuto uno stretto parente di \"Pliohyrax\" e \"Prohyrax\", altre forme dalla corporatura robusta.\nStile di vita.\nQuesto animale possedeva adattamenti scheletrici che richiamano quelli di alcuni mammiferi semiacquatici: in particolare, il cranio assomiglia a quello degli ippopotami. \u00c8 possibile, quindi, che \"Kvabebihyrax\" fosse un animale abituato a vivere in fiumi e acquitrini, e che si nutrisse dei vegetali acquatici. "}
{"id": "2686259", "revid": "729019", "url": "https://it.wikipedia.org/wiki?curid=2686259", "title": "C. Hoare &amp; Co", "text": "C. Hoare &amp; Co \u00e8 probabilmente l'Istituto bancario inglese pi\u00f9 antico a conduzione privata, e nel 2009 operava con circa 2 miliardi di sterline di assets. \nStoria.\nFondata nel 1672 da Sir Richard Hoare, la banca \"C. Hoare &amp; Co\". resta ancor oggi a conduzione familiare ed \u00e8 attualmente gestita dalla 11\u00aa generazione di discendenti diretti di Hoare.\nOriginariamente aveva sede a Londra nel Cheapside, ma nel 1690 si spost\u00f2 a Fleet Street. Nel 1700 guadagn\u00f2 molto lavorando con la South Sea Company. Tra i suoi clienti annover\u00f2 Samuel Pepys, Jane Austen, Lord Byron.\n\u00c8 una delle poche banche inglesi che pu\u00f2 vantare 300 anni di operativit\u00e0 e, nonostante tutto, una propriet\u00e0 indipendente dai grandi gruppi.\nLa banca offre servizi di private banking e di pianificazione finanziaria; propone servizi di gestione degli investimenti che includono prestiti, mutui, conti di risparmio, servizi di investimento e di consulenza nonch\u00e9 servizi fiscali e di pianificazione successoria.\nOffre anche servizi personalizzati ed esclusivi che, secondo alcuni analisti, costituirebbero una delle attrattive della banca.\nI selezionati clienti della banca sono tipicamente cittadini molto facoltosi (Hnwi).\n\"C. Hoare e Co.\" ha attualmente due sedi principali a Londra."}
{"id": "2686260", "revid": "1924342", "url": "https://it.wikipedia.org/wiki?curid=2686260", "title": "Adam Lambert", "text": "Si \u00e8 fatto conoscere al grande pubblico classificandosi secondo all'ottava edizione di \"American Idol\". Dopo aver firmato un contratto con la RCA, nel novembre del 2009 ha pubblicato il suo primo album solista, intitolato \"For Your Entertainment\". L'album debutta alla terza posizione della \"Billboard 200\" registrando 198.000 copie vendute nella prima settimana. Il secondo singolo \"Whataya Want from Me\" ottiene un grande riscontro commerciale, entrando nel top ten di numerosi Paesi. Canzone per cui viene anche nominato ai Grammy Awards per \"Best Male Pop Vocal Performance\".\nNel maggio del 2012 pubblica il suo secondo album in studio, \"Trespassing\", che debutta alla prima posizione della \"Billboard\" 200.\nNel 2015 rilascia il suo terzo album, The Original High, che debutta alla posizione numero tre della \"Billboard 200\".\nLe vendite di Lambert aggiornate al mese di aprile del 2012 risultano essere di due milioni di album venduti mondialmente, mentre le vendite dei singoli, aggiornate a fine 2010, ammontano a 4.2 milioni di copie.\nBiografia.\nNato ad Indianapolis, nell'Indiana, poco dopo la sua nascita la famiglia si trasferisce in California. Cresce a Rancho Pe\u00f1asquitos, a nord-est di San Diego, dove frequenta la Mesa Verde Middle School e successivamente la Mount Carmel High School (MCHS). Durante gli anni scolastici si cimenta con il teatro e si esibisce con un gruppo jazz chiamato MC Jazz. Lambert cresce sotto l'influenza musicale di artisti come David Bowie, Michael Jackson, Queen e Led Zeppelin.\nLambert \u00e8 ebreo, si \u00e8 esibito cantando in ebraico a diversi eventi, cantando canzoni come \"Shir LaShalom\". Sempre sulle stesse tematiche, Lambert ha partecipato alla versione statunitense del musical \"I dieci comandamenti\", interpretando Giosu\u00e8 ed eseguendo il brano \"Is Anybody Listening?\". Lambert \u00e8 dichiaratamente omosessuale.\nFin dall'et\u00e0 di dieci anni ha lavorato come attore teatrale. Ha recitato, nel ruolo di Linus, nella produzione di \"You're a Good Man, Charlie Brown\", in seguito ha lavorato in diverse produzioni. All'et\u00e0 di diciannove anni lascia gli Stati Uniti al seguito di tour con la Anita Mann Productions, che lo tiene impegnato oltre dieci mesi. In Europa ha preso parte al musical \"Hair\". Tornato negli USA, Lambert ottiene la parte di Giosu\u00e8 nel musical portato in scena al Kodak Theatre al fianco di Val Kilmer. Dal 2005 al 2008 entra nel cast di Los Angeles per il musical Wicked nel ruolo di Fyero. Questa parte verr\u00e0 molto apprezzata in America tanto da farlo riconoscere come tale anche nel provino per American Idol.\n\"American Idol\".\nLambert partecipa ai provini per l'ottava edizione di \"American Idol\", che si tengono a San Francisco, Durante la prima audizione si esibisce cantando \"Rock with You\" di Michael Jackson e \"Bohemian Rhapsody\" dei Queen, arriva alle audizioni finali, venendo votato ed inserito nel gruppo 2 del programma. Nel corso del programma, Lambert si esibisce in celebri brani come \"(I Can't Get No) Satisfaction\" dei Rolling Stones, \"Black or White\" di Michael Jackson, \"Cryin\"' degli Aerosmith e molti altri, ottenendo sempre lodi dai quattro giudici; Paula Abdul, Randy Jackson, Simon Cowell e Kara DioGuardi.\nOltre all'apprezzamento dei giudici e del pubblico, Lambert ha visto un aumento della sua popolarit\u00e0 quando si \u00e8 trovato al centro di un piccolo \"scandalo\". La stampa scandalistica ha dato risalto ad un paio di fotografie che ritraevano il cantante mentre baciava un altro uomo. Lambert ha subito dichiarato di essere lui quello ritratto nelle foto e di non aver nulla da nascondere, avendo sempre vissuto la sua sessualit\u00e0 alla luce del sole. La sua omosessualit\u00e0 dichiarata \u00e8 stata al centro di varie speculazioni dei media, che si chiedevano se il pubblico americano era pronto ed avrebbe votato per un \"American Idol Gay\".\nDurante le fasi finali del programma, i finalisti si sono recati nelle loro rispettive citt\u00e0, dove si sono esibiti di fronte ai loro concittadini, Lambert ha cantato \"Black or White\" di Michael Jackson e \"Mad World\" dei Tears for Fears, nella versione di Gary Jules. Nella finale del 20 maggio 2009, il superfavorito Lambert \u00e8 stato battuto, classificandosi a sorpresa secondo dietro al vincitore, Kris Allen. Durante la finale ha presentato il singolo inedito \"No Boundaries\", interpretato anche da Allen, e reso in seguito disponibile su iTunes. Durante la finale, Lambert e Allen si sono esibiti con il chitarrista e il batterista dei Queen, Brian May e Roger Taylor, interpretando \"We Are the Champions\".\nIl primo album: \"For Your Entertainment\".\nDopo la sua partecipazione ad \"American Idol\", Lambert \u00e8 stato preso in considerazione come possibile nuovo frontman dei Queen. Poco dopo la fine del talent show la rivista \"Billboard\" ha annunciato che il primo album di Lambert sarebbe uscito nel novembre 2009. Lambert si \u00e8 messo al lavoro sul suo album di debutto, venendo affiancato da importanti produttori, come Greg Wells, Ryan Tedder, Max Martin, Sam Sparro, Linda Perry. La popstar Lady Gaga ha scritto una canzone per lui e Matthew Bellamy, leader dei Muse, gli ha regalato un brano per il suo album di debutto.\nNel frattempo Lambert ha preso parte ad un tour con altri ex concorrenti di \"American Idol\", tour che ha toccato oltre 50 citt\u00e0 degli Stati Uniti e diverse citt\u00e0 del Canada. Il 20 ottobre 2009 \u00e8 stato pubblicato il singolo \"Time for Miracles\", brano registrato come tema principale della colonna sonora del film catastrofico \"2012\".\nAnticipato al singolo omonimo, il 23 novembre 2009 viene pubblicato il suo primo album \"For Your Entertainment\". Lambert presenta il singolo \"For Your Entertainment\" agli American Music Awards 2009, destando scalpore per l'alto contenuto erotico della sua esibizione, in cui bacia sulle labbra il suo tastierista e ha simulato un rapporto orale con un ballerino, il tutto censurato dalle TV statunitensi. Successivamente viene pubblicato il suo secondo singolo \"Whataya Want from Me\", scritta dalla cantante Pink (cantante) per poi essere interpretata da lei nell'album Funhouse, ma esclusa dalla tracklist finale e quindi cantata da Adam Lambert, che riscuote un notevole successo piazzandosi in top 10 in molti paesi. Dal primo album del cantante \u00e8 stato estratto un altro singolo: \"If I Had You\".\nIl secondo album: \"Trespassing\".\nNel novembre 2011 sul palco degli MTV Europe Music Awards 2011 a Belfast si esibisce assieme ai Queen in \"The Show Must Go On\", \"We Will Rock You\", \"We Are the Champions\".\nIl 15 maggio 2012 pubblica il secondo album in studio, precedentemente annunciato dallo stesso Lambert su Twitter, intitolato \"Trespassing\". L'album debutta alla prima posizione della Billboard 200, registrando 77.000 copie nella sua prima settimana; \u00e8 il primo album di Lambert a raggiungere la vetta della classifica statunitense ed entra nella storia come primo cantante apertamente gay a raggiungere il primo posto in classifica negli USA. Dall'album sono stati estratti 3 singoli: Better Than I Know Myself, Never Close Our Eyes e Trespassing. Per quanto riguarda i primi due singoli sono presenti dei video musicali in cui appare lo stesso Lambert; per quanto riguarda Trespassing \u00e8 presente solamente un lyrics video.\nIl 23 ottobre Lambert prende parte all'episodio di Halloween dell'amata serie TV \"Pretty Little Liars\", in cui canta due sue canzoni \"Trespassing\" e \"Cuckoo\". Puntata che ha ottenuto un grandissimo successo.\nDopo L'esibizione agli MTV Europe Music Awards 2011 nel novembre del 2011, i rimanenti membri dei Queen Brian May e Roger Taylor decidono di \"testare\" il giovane cantante statunitense in una serie di date nell'estate del 2012 che li vede impegnati in un mega concerto di beneficenza in Ucraina davanti a 350 000 persone dove tra gli altri ospiti vi \u00e8 inoltre la presenza di Elton John. Il mini tour riscuote un buon successo con spettacoli \"sold out\" in Inghilterra (con ben due date all'Hammersmith Odeon) e Polonia.\n2013.\nL'11 luglio 2013 il creatore della serie televisiva \"Glee\", Ryan Murphy ha annunciato con un Tweet l'ingresso di Adam Lambert nel cast della quinta stagione, scrivendo: \"Sono molto eccitato di annunciare che il super talentuoso Adam Lambert si unir\u00e0 al cast di Glee il prossimo autunno\". Lambert ha interpretato uno studente, Elliot Gilbert (Starchild): che \u00e8 stato molto amato dal pubblico e critica: \"Potente voce e dinamica presenza\".\nHa dichiarato di stare lavorando al suo terzo album e una futura collaborazione con i Queen, di cui era gi\u00e0 stato voce principale per una serie di 6 concerti in Europa nell'estate 2012.\nIl 12 luglio annuncia che ha lasciato la RCA, la sua casa discografica dai tempi di American Idol, per \"differenze creative\".\n2014/15 - \"The Original High\" &amp; Queen + Adam Lambert.\nLambert ha fatto 3 apparizioni televisive nel febbraio 2014 cominciando con il suo ritorno ad \"American Idol\" per il quinto anno consecutivo, dove \u00e8 stato un ospite mentore durante i due giorni del \"Boot Camp workshop\" di Randy Jackson, una due giorni di preparazione alle audizioni, in cui Lambert ha consigliato i partecipanti dando loro preziosi suggerimenti su come sfruttare al meglio l'occasione che avevano.\nLa settimana successiva \u00e8 stato ospite giudice nella prima puntata del reality show \"RuPaul's Drag Race, \"reality show\" che vede \"in gara le pi\u00f9 famose drag queen d'America\" e \"ha preso parte ai suoi tre ultimi episodi nella serie televisiva \"Glee.\" Il 27 maggio \u00e8 stato pubblicato dalla Sony un album intitolato \"The Very Best of Adam Lambert\", per molti, ultimo tentativo da parte della casa discografica di guadagnare un po' di soldi prima di perdere definitivamente Lambert, che ha annunciato nel 2013 di aver lasciato RCA records per \"\"differenze creative\". \"Il 6 marzo Adam insieme\" a \"Roger Taylor e Brian May dei Queen, ha annunciato nel programma \"Good Morning America \"un tour di 19 date nel Nord America. Vista la travolgente richiesta sono stati aggiunti a quello che doveva inizialmente essere solo un tour nel Nord America anche il Giappone, Cina, Australia e Nuova Zelanda. Il tour di 35 date \u00e8 stato un enorme successo grazie ai virtuosismi musicali di May e Taylor e alla potente voce e carisma di Lambert.\nI Queen e Adam Lambert hanno annunciato a settembre che grazie al successo del tour appena concluso, sarebbero tornati in tour questa volta in Europa e nel Regno Unito a partire dal 13 gennaio fino al 27 febbraio per 26 show. A novembre i Q+ AL hanno vinto il premio per \"band dell'anno\" ai Classic Rock Roll of Honour Awards. In vista del nuovo tour i Q+AL si sono esibiti la sera di Capodanno sulla BBC One per un breve concerto che \u00e8 stato anche visto in streaming in tutto il mondo. L'esibizione \u00e8 stata molto amata dalla critica e pubblico tanto che \"Adam Lambert\" \u00e8 diventato il nome pi\u00f9 cercato su Google nei giorni seguenti nel Regno Unito.\nNel gennaio del 2015 Lambert \u00e8 diventato il primo concorrente nella storia di American Idol a tornare nello show come giudice. Per problemi personali, Keith Urban non ha potuto partecipare a due giorni di audizioni a New York e Lambert ha preso il suo posto vicino a Jennifer Lopez e Harry Connick, Jr. Lo stesso giorno ha rivelato in una intervista a \"Billboard \"che aveva firmato un contratto discografico con la Warner Bros. Records neanche 24h ore dopo aver lasciato la RCA nel 2013. Ha aggiunto anche che l'album uscir\u00e0 verso inizio estate e che il primo singolo estratto uscir\u00e0 ad aprile. L'album \u00e8 stato prodotto da Max Martin, produttore dell'anno 2014 premiato ai Grammy Awards 2015, e Shellback. Nel giorno del suo 33\u00ba compleanno, 29 gennaio, ha annunciato via Twitter il titolo del suo terzo album \"The Original High\".\nI Queen e Lambert annunciano che si esibiranno alla notte di apertura del Rock in Rio venerd\u00ec 18 settembre 2015 in Brasile, uno degli eventi pi\u00f9 grandi al mondo. Il 27 febbraio, dopo 67 sold out show, i QAL finiscono il loro tour mondiale a Sheffield.\nIl 23 marzo Lambert annuncia su Twitter il titolo del suo primo singolo, Ghost Town che uscir\u00e0 il 21 aprile.\nIl terzo album: \"The Original High\" - 2015.\nIl 16 giugno \u00e8 stato pubblicato The Original High che ha debuttato alla terza posizione della \"Billboard 200\" registrando 49.000 copie vendute nella prima settimana negli USA e 69.000 mondialmente, raggiungendo la terza posizione degli album pi\u00f9 venduti al mondo. In Italia l'album ha raggiunto la posizione #51, primo album di Adam a debuttare cos\u00ec in alto in Italia e primo album a debuttare nella Top 10 del Regno Unito, #8. Nella stessa settimana il singolo \"Ghost Town\" entra nella \"Billboard Hot 100\" al #73 posto.\nNel 2016 il cantante ha collaborato con i disc jockey Steve Aoki e Felix Jaehn alla realizzazione del singolo \"Can't Go Home\", pubblicato il 25 marzo dello stesso anno. Del medesimo anno \u00e8 anche l'uscita di un singolo inedito (non facente parte di alcun album al momento) dal titolo \"Welcome To The Show\" con la collaborazione della cantautrice e attrice Laleh.\n2019-presente: \"Velvet\".\nAdam Lambert \u00e8 apparso con James Corden al The Late Late Show il 20 gennaio 2019 cantando una parodia di \"Don't Stop Me Now\". Il 17 febbraio ha eseguito una versione di \"Blue Suede Shoes\" su Elvis All-Star Tribute della NBC, uno speciale sul ritorno di Elvis Presley del '68.\nHa prestato la voce all'imperatore Massimo e ha cantato la colonna sonora del film .\nLambert ha pubblicato il brano \"Feel Something\" il 22 febbraio, scritto in collaborazione con Benedict Cork, Josh Cumbee e prodotto da Cumbee e Afshin Salmani, \u00e8 il primo brano del suo futuro album, che sar\u00e0 distribuito attraverso l'etichetta indipendente EMPIRE. Chiamando la canzone \"un dono\" per i fan, Lambert ha spiegato via Instagram il processo attraverso il quale \u00e8 emerso da un periodo oscuro. Trovandosi \"insensibile\", cerc\u00f2 aiuto, ricollegandosi sia spiritualmente che artisticamente, facendo di \"Feel Something\" il punto di partenza emotivo per il suo nuovo lavoro.\nIl 24 febbraio 2019, i Queen + Adam Lambert sono stati il primo gruppo rock ad aprire gli Oscar con due brani classici dei Queen che si sono guadagnati una standing ovation. Il giorno seguente, hanno annunciato un documentario di due ore, The Show Must Go On: The Queen + Adam Lambert Story, che illustra il viaggio della loro collaborazione. Il documentario \u00e8 andato in onda su ABC il 29 aprile 2019 e offriva rari filmati di concerti dietro le quinte e nuove interviste. Il giorno seguente, Roger Taylor \u00e8 apparso su Good Morning America definendo \"magica\" la collaborazione con Lambert. Il 28 aprile, Lambert ha fatto da mentore ad una serata a tema Queen di American Idol.\nNell'aprile 2019, The Rhapsody Tour si \u00e8 ampliato per includere sette date in Australia e tre in Nuova Zelanda, in programma per febbraio 2020; quattro spettacoli in Giappone e due in Corea del Sud, per gennaio 2020; e 24 spettacoli in Europa, tra cui dieci alla O2 Arena di Londra. Due ulteriori spettacoli a Birmingham sono stati annunciati a gennaio 2020 per giugno. Il 15 maggio 2019, Lambert ha pubblicato \"New Eyes\", il singolo principale del suo prossimo quarto album in studio, \"Velvet\", scritto insieme a Paris Carney e prodotto da Jamie Sierota. La canzone fonde rock moderno e classico, mentre il suo video riflette il testo della canzone e l'estetica ispirata agli anni '70. Diretto da Miles &amp; AJ, il video \u00e8 la prima parte di un cortometraggio che accompagner\u00e0 il lead-up per l'uscita dell'album. Lambert torn\u00f2 ad American Idol per il finale di stagione il 19 maggio per eseguire \"New Eyes\". Il 31 maggio, ha eseguito il brano al The Ellen DeGeneres Show; e il 24 giugno, alla finale di The Voice Australia.\nLambert ha pubblicato il brano \"Comin in Hot\" il 26 giugno, insieme alla seconda puntata video del cortometraggio a supporto di Velvet. Lambert ha rivelato che Velvet sar\u00e0 distribuito in due parti, di cui il Side A sar\u00e0 pubblicato nel settembre 2019. \"Comin In Hot\" ha debuttato in televisione il 28 giugno, quando Lambert ha eseguito un set di cinque canzoni ed \u00e8 stato intervistato da Good Morning America in occasione del Pride Month e del WorldPride NYC 2019.\nIl 4 settembre, Lambert ha pubblicato il singolo e il video di \"Superpower\". La canzone prodotta da Tommy English \u00e8 stata co-scritta da Lambert, English e Ilsey Juber, con la regia video di Millient Hailes. La sua linea di base pesante e i \"falsetti morbidi\" riflettono il rock degli anni '70, il nucleo pesante del funk dell'album multi-genere, che \u00e8 stato rilasciato il 27 settembre. Il 28 settembre, i Queen + Adam Lambert si sono esibiti al Global Citizen Festival 2019 a Central Park a New York City. Dedicato alla mobilitazione dei governi mondiali per sradicare la povert\u00e0 estrema e affrontare i cambiamenti climatici, il festival ha raggiunto la presenza di 60.000 persone dal vivo e circa 21 milioni di visualizzazioni in tutto il mondo, e ha raccolto circa 1 milione di dollari. A novembre, Lambert ha pubblicato una cover di \"Please Come Home for Christmas\" per Spotify Singles: Holiday Collection. \u00c8 stato tra i vari artisti al concerto tributo degli Avicii alla Friends Arena di Stoccolma il 5 dicembre, per sostenere la prevenzione del suicidio e promuovere consapevolezza della salute mentale. Il 6 dicembre, Lambert pubblic\u00f2 una cover di \"Believe\" di Cher, basata sulla sua esibizione del 2018 al Kennedy Center Honors. Ha eseguito la canzone in duetto con Katie Kadan alla finale del 17 dicembre della diciassettesima stagione di The Voice. Il 22 dicembre si \u00e8 esibito nello speciale CBS \"A Home for the Holidays\" per sensibilizzare l'opinione pubblica sull'adozione e sul sistema di affido.\nNel gennaio 2020 Lambert \u00e8 stato nominato per un GLAAD Media Award per Velvet: Side A. In seguito fu annunciato che avrebbe aperto il 31 \u00b0 GLAAD Media Awards con una performance speciale il 19 marzo a New York. Il 16 febbraio a Sydney, i Queen + Adam Lambert si sono esibiti davanti a 75.000 persone al concerto di Fire Fight Australia per raccogliere fondi per gli incendi boschivi dell'Australia. Hanno fatto notizia per aver replicato per la prima volta dal vivo l'intero set dell'esibizione dei Queen al Live Aid del 1985.\nIl 4 febbraio 2020, Lambert ha pubblicato il brano \"Roses\" con Nile Rodgers, insieme alla tracklist e alla data di uscita ufficiale dell'intero album Velvet, fissata il 20 Marzo. Il Velvet Tour inizia il 3 agosto al Manchester Pride, seguito dalla SSE Arena Wembley di Londra e altri sette spettacoli in tutta Europa.\nNel 2021 collabora con Darren Criss nel singolo natalizio \"(Everybody's Waiting) the Man with the Bag.\""}
{"id": "2686264", "revid": "110157", "url": "https://it.wikipedia.org/wiki?curid=2686264", "title": "Ni\u017enjaja Tojma", "text": "La Ni\u017enjaja Tojma (; \"Tojma inferiore\") \u00e8 un fiume della Russia europea settentrionale, affluente di destra della Dvina Settentrionale. Scorre nell'Oblast' di Arcangelo, nei rajon Vinogradovskij e Verchnetoemskij.\nDescrizione.\nLa sorgente si trova nello spartiacque della Dvina settentrionale e della Pinega; successivamente il fiume scorre lungo una pianura collinare in direzione mediamente sud-occidentale, toccando vari piccoli insediamenti nel basso corso. Sfocia nella Dvina Settentrionale a 462\u00a0km dalla foce. Ha una lunghezza di 165\u00a0km, il suo bacino \u00e8 di 1\u00a0740\u00a0km\u00b2. "}
{"id": "2686265", "revid": "22356", "url": "https://it.wikipedia.org/wiki?curid=2686265", "title": "Kvabebihyrax", "text": ""}
{"id": "2686268", "revid": "287204", "url": "https://it.wikipedia.org/wiki?curid=2686268", "title": "Niznjaja Tojma", "text": ""}
{"id": "2686269", "revid": "1571097", "url": "https://it.wikipedia.org/wiki?curid=2686269", "title": "Bolt (Marvel Comics)", "text": "Bolt, il cui vero nome \u00e8 Christopher \"Chris\" Bradley, \u00e8 un personaggio dei fumetti creato da Howard Mackie (testi), Tom Grummett e Dan Lawlis (disegni), pubblicato dalla Marvel Comics. La sua prima apparizione come \"Maverick\" avviene in \"X-Men Unlimited (Vol. 1)\" n. 8 (ottobre 1995), mentre come \"Bolt\" appare in \"Maverick\" (vol. 2) n. 8, creato da Jorge Gonz\u00e0les (testi), Jim Cheung e Leandro Fern\u00e1ndez (disegni).\nBolt \u00e8 un giovane mutante conosciuto, in passato, anche come Maverick, nome utilizzato anche da Agent Zero.\nPoteri e abilit\u00e0.\nChris \u00e8 un mutante che ha la capacit\u00e0 di controllare e generare energia elettrica, emettendola in varie forme; pu\u00f2 usare scariche elettriche di vario voltaggio per fulminare i nemici e creare un campo elettromagnetici che pu\u00f2 usare come scudo o per levitare nell'aria. Inoltre pu\u00f2 controllare ogni dispositivo alimentato ad energia elettrica.\nAltri media.\nCinema.\nChris Bradley appare nel film \"X-Men le origini - Wolverine\", interpretato dall'attore Dominic Monaghan. Nel film Agent Zero non \u00e8 il mentore di Chris, ma semplicemente un suo compagno di squadra (di cui fanno parte anche James Howlett, Victor Creed, Wade Wilson, Fred Dukes e John Wraith); i poteri di Chris sono simili a quelli del fumetto, ovvero riesce a controllare ogni oggetto elettronico."}
{"id": "2686270", "revid": "80339", "url": "https://it.wikipedia.org/wiki?curid=2686270", "title": "Nizhnjaja Tojma", "text": ""}
{"id": "2686273", "revid": "80339", "url": "https://it.wikipedia.org/wiki?curid=2686273", "title": "Nizhnyaya Toyma", "text": ""}
{"id": "2686277", "revid": "1543377", "url": "https://it.wikipedia.org/wiki?curid=2686277", "title": "For Your Entertainment (album)", "text": "For Your Entertainment \u00e8 l'album di debutto del cantante statunitense Adam Lambert, secondo classificato nell'ottava edizione di \"American Idol\".\nL'album \u00e8 stato pubblicato il 23 novembre 2009 negli Stati Uniti ed \u00e8 stato anticipato dal singolo \"For Your Entertainment\", che d\u00e0 il titolo all'album.\nSubito dopo la sua partecipazione ad \"American Idol\", Lambert si \u00e8 messo al lavoro sul suo album di debutto, a fianco di un importante team di produttori Greg Wells, Dr. Luke, Max Martin, Sam Sparro, Linda Perry e Ryan Tedder dei OneRepublic. La popstar Lady Gaga ha scritto la canzone \"Fever\", all'album partecipano come autori anche Matthew Bellamy dei Muse, Rivers Cuomo dei Weezer e Justin Hawkins, ex voce e chitarrista dei The Darkness.\nLa canzone \"Time for Miracles\" \u00e8 stata usata come tema principale della colonna sonora del film catastrofico \"2012\", diretto da Roland Emmerich.\nL'album ha venduto 775,000 copie solo negli Stati Uniti e tutti i singoli dell'album hanno venduto complessivamente pi\u00f9 di 4.2 milioni di unit\u00e0 nel mondo.\nL'album \u00e8 stato pubblicato in Italia il 1\u00ba giugno 2010."}
{"id": "2686289", "revid": "16758", "url": "https://it.wikipedia.org/wiki?curid=2686289", "title": "IIHF Challenge Cup of Asia", "text": "La IIHF Challenge Cup of Asia, spesso indicata come \"Asian Cup\" o - impropriamente - come \"Campionato asiatico di hockey su ghiaccio\", \u00e8 una competizione di hockey su ghiaccio organizzata dalla Federazione internazionale e riservata alle rappresentative nazionali maschili dei paesi asiatici che non partecipano al campionato del mondo di hockey su ghiaccio, oppure che partecipano alla III divisione, oppure ancora che partecipano ai soli campionati giovanili. Non si tratta dunque di un campionato continentale.\nStoria.\nLa prima edizione \u00e8 stata giocata nel 2008, e si tiene annualmente in primavera.\nNel 2010 al torneo maschile si sono affiancati quello femminile, l'\"IIHF Women's Challenge Cup of Asia\", e quello universitario, l'\"IIHF University Challenge Cup of Asia\".\nDue anni pi\u00f9 tardi sono invece state giocate le prime edizioni del torneo Under 20 e Under 18.\nDal 2014 al 2018 la competizione \u00e8 stata suddivisa in un torneo \"\u00e9lite\" con le sei (poi scese a cinque) migliori squadre, ed un torneo di \"I divisione\", con le restanti squadre.\nNel 2020 il torneo si sarebbe dovuto svolgere a Singapore, ma \u00e8 stato cancellato a causa della pandemia di COVID-19."}
{"id": "2686290", "revid": "16758", "url": "https://it.wikipedia.org/wiki?curid=2686290", "title": "Challenge Cup of Asia", "text": ""}
{"id": "2686292", "revid": "123112183", "url": "https://it.wikipedia.org/wiki?curid=2686292", "title": "Rudolph Mat\u00e9", "text": "Biografia.\nFu candidato cinque volte consecutive, dal 1941 al 1945, all'Oscar alla migliore fotografia.\nA partire dal 1947 si dedic\u00f2 alla regia. Tra i suoi titoli pi\u00f9 noti, il \"noir\" \"Due ore ancora\" (1950) e il fantascientifico \"Quando i mondi si scontrano\" (1951)."}
{"id": "2686294", "revid": "15200", "url": "https://it.wikipedia.org/wiki?curid=2686294", "title": "Senato romano", "text": "Il Senato romano (in latino \"Senatus\") fu la pi\u00f9 autorevole assemblea istituzionale nell'antica Roma, organo rimasto invariato nel corso delle trasformazioni politiche della storia dell'Urbe, il cui significato era \"assemblea degli anziani\", e i cui membri erano chiamati \"Patres\" (nel significato di patrizio). L'assemblea fu istituita nel 753 a.C. da Romolo, e sopravvisse anche dopo la caduta dell'Impero Romano d'Occidente fino al VII secolo d.C.\nStoria.\nEt\u00e0 regia.\nIl termine senato deriva dal latino \"senex\" (anziani o padri), che significa \"vecchio\", perch\u00e9 i membri del senato erano inizialmente gli anziani del popolo romano.\nSecondo la tradizione, il senato fu costituito da Romolo, il fondatore di Roma, era composto da 100 membri scelti tra i Patrizi ed era strutturato secondo l'ordinamento tribale tipico delle popolazioni indoeuropee di quel periodo storico. Queste prime comunit\u00e0 spesso includevano nei loro consigli tribali, gli \"anziani\", uomini di una certa esperienza e saggezza. Le prime famiglie romane erano chiamate \"gens\" (\"clan\"). Ciascuna di loro era formata da un'aggregazione di famiglie sotto un comune patriarca, chiamato \"pater\" (dal latino \"padre\"), il quale era l'indiscusso capo della \"gens\". Quando le \"gentes\" originarie si aggregarono in una comunit\u00e0, i \"patres\" furono selezionati tra i capostipiti delle varie famiglie per formare un consiglio federale, che prese poi il nome di \"Senato\". Fu cos\u00ec che i \"patres\" capirono che ora era necessario avere un singolo uomo che li guidasse. Per questi motivi elessero un re (\"rex\"), e lo investirono di poteri sovrani. Quando poi un re moriva, questo potere tornava, almeno in via provvisoria, ai \"patres\".\nIl Senato dell'et\u00e0 regia di Roma ebbe, quindi, tre principali responsabilit\u00e0: funzion\u00f2, almeno con i primi quattro re, come il tenutario del potere esecutivo durante l'\"interregnum\", ebbe il compito di consigliare il sovrano nelle decisioni da prendere e di fungere da organo legislativo insieme al popolo di Roma. La formula allocutiva \"patres (et) conscripti\" faceva riferimento alla distinzione, all'interno dell'assemblea senatoria, di due categorie di senatori: i \"patres\" cio\u00e8 i patrizi e tutti i loro discendenti, appartenenti al Senato romuleo primitivo, oltre ai \"conscripti\" aggregati in un secondo tempo da Tarquinio Prisco.\nDurante gli anni dei primi re, la pi\u00f9 importante funzione del Senato fu di eleggere il re. Il periodo tra la morte del precedente sovrano e l'elezione del successivo era chiamata \"interregnum\". Quando un re moriva, un membro del Senato (l'\"interrex\"') nominava un candidato che potesse succedere al precedente re. Il Senato doveva, quindi, dare la sua approvazione alla nomina, per poi essere sottoposto all'elezione formale davanti al popolo di Roma e ricevendo l'incarico definitivo, ancora una volta, dal Senato stesso che ne ratificava l'elezione. E cos\u00ec mentre il re veniva ufficialmente eletto dal popolo, ci\u00f2 avveniva di fatto dietro indicazioni del Senato.\nIl Senato aveva poi il delicato ruolo di consiglio per aiutare il sovrano nelle proprie decisioni. E mentre il re non era vincolato a un consiglio del Senato, il crescente prestigio del Senato costrinse di fatto i primi quattro re a non trascurare la valenza politica di questo importante organo aristocratico. Tecnicamente, solo il re poteva creare nuove leggi, sebbene fosse buona abitudine coinvolgere sia il Senato, sia il popolo attraverso i \"comitia curiata\".\nLa leggenda racconta che fu Romolo a decidere che il senato fosse composto di 100 patrizi (\"patres\"), raddoppiato da Tarquinio Prisco (o comunque aggiunse altri 100 senatori), in seguito ampliato a 300 membri da Lucio Giunio Bruto, tutti nominati dal \"rex\". Il Senato raggiunse i 600 membri con Silla, i 900 membri con Cesare e fu in seguito riportato a 600 da Augusto. Si trattava dei capifamiglia delle cento gentes originarie ricordate da Tito Livio.\nEt\u00e0 repubblicana.\nIl Senato romano divenne organo fondamentale con l'instaurazione della Repubblica nel 509 a.C. Secondo quanto ci racconta Livio, uno dei primi provvedimenti del primo console romano, Lucio Giunio Bruto, fu quello di rinforzare il senato ridotto ai minimi termini dalle continue esecuzioni dell'ultimo re, portandone il totale a trecento, nominando quali nuovi senatori i personaggi pi\u00f9 in vista anche dell'ordine equestre. Da qui l'uso di convocare per le sedute del senato i padri (\"patres\") e i coscritti (dove, chiaramente, con questo termine si alludeva agli ultimi eletti). Il provvedimento aiut\u00f2 notevolmente l'armonia cittadina e il riavvicinamento della plebe alla classe senatoriale.\nCondizioni per entrarvi a far parte.\nPer entrare a far parte del Senato occorreva aver esercitato una magistratura: dapprima vi furono ammessi soltanto coloro che erano stati censori, consoli o pretori. In seguito l'accesso al senato veniva regolato dai consoli; con la \"lex Ovinia de senatus lectione\" del 319 a.C.ca tale compito, chiamato \"lectio senatus\", venne garantito ai censori, e, secondo Mommsen, sempre con tale legge veniva garantito il seggio al senato per tutti coloro che erano stati edili. Ogni cinque anni i censori redigevano la lista ufficiale dei senatori, integrando i posti vacanti e, in rari casi, procedendo all'espulsione degli indegni. In seguito alla terribile disfatta di Canne dove perirono novanta ufficiali appartenenti alle grandi famiglie di Roma e delle citt\u00e0 alleate tra consolari, pretori e senatori, l'organico del senato venne completato con 177/197 uomini presi in parte anche dall'ordine equestre. Con le riforme sillane l'accesso al senato veniva automaticamente garantito con l'elezione a questore.\nLuogo di raccolta.\nIl Senato romano si poteva riunire solo in luoghi consacrati, solitamente nella \"Curia\", che si trovava nel foro romano; le cerimonie per il nuovo anno avvenivano nel tempio di Giove Ottimo Massimo mentre gli incontri di argomento bellico avvenivano nel tempio di Bellona.\nCompetenze e poteri.\nAl Senato venne conferito formalmente il solo potere consultivo, ovvero il diritto di essere consultato prima di far passare una legge. Nonostante questo ruolo formale, il ruolo sostanzialmente esercitato era quello dell'assemblea del ceto dominante in una repubblica oligarchica, simboleggiato dal potere esercitato mediante il \"Senatus consultum ultimum\". Le principali funzioni del Senato erano esercitate nei seguenti ambiti:\nConvocazione e votazione dei \"senatus consulta\".\nIl senato era di norma convocato e presieduto da un magistrato fornito di tale diritto, il \"ius agendi cum patribus\": si trattava del console o del pretore. Nella deliberazione dei comizi il magistrato doveva portare alla cittadinanza la proposta relativa (\"ferre ad populum\") e, se la cittadinanza acconsentiva, doveva riportare la deliberazione al Senato (\"referre ad senatum\") e chiederne la ratifica. L'\"auctoritas\" del Senato si configurava giuridicamente nel senatoconsulto: era un parere dato dal pi\u00f9 importante collegio governativo al potere esecutivo, dietro richiesta di quest'ultimo. La votazione per giungere al senatoconsulto avveniva in quattro fasi: formulazione della questione da parte del presidente, chiamata di ogni senatore perch\u00e9 esprimesse la propria opinione, formulazione speciale della questione da parte del presidente in base alle opinioni udite e infine votazione sulla questione.\nLa votazione avveniva \"per discessionem\": i votanti si separavano, da una parte andavano i favorevoli e dall'altra i contrari alla proposta da votare, per cui si parlava di \"pedibus in sententiam ire\". La \"patrum auctoritas\" era dunque la ratifica delle deliberazioni comiziali da parte del senato e contro di essa non era ammesso il veto dei tribuni della plebe. In seguito al decadere della supremazia dei patrizi, la \"lex Publilia Philonis\" del 339 a.C. trasform\u00f2 l'\"auctoritas\" in un parere preventivo non vincolante per le rogazioni (\"rogationes\") legislative.\nIl senato era obbligato a rispettare i desideri dei cittadini romani, non potendo compiere inchieste sui pi\u00f9 importanti reati contro la \"Res publica\", per i quali \u00e8 prevista la pena capitale e farne eseguire la sentenza, se il popolo non ratificava il preliminare \"senatus consultum\". Polibio aggiunge che, se anche uno solo dei tribuni della plebe avesse opposto il proprio veto, il Senato non solo non avrebbe potuto eseguire alcuna delle sue deliberazioni (\"senatus consulta\"), ma neppure tenere sedute ufficiali o riunirsi. Per questi motivi, il senato temeva le assemblee popolari e le teneva in grande considerazione.\nEsisteva un \"relator\" (relatore) per la redazione del senatoconsulto che veniva poi custodito nell'\"aerarium\" posto nel tempio di Saturno dove si tenevano i bilanci, il tesoro e l'archivio di Stato.\nIl \"senatus consultum ultimum\" era la legge marziale e veniva promulgato in caso di pericolo e necessit\u00e0 molto gravi: i magistrati erano autorizzati a procedere immediatamente, venivano sospese tutte le garanzie costituzionali, quali l'inviolabilt\u00e0 dei tribuni della plebe e la provocatio ad populum.\nI senatori dapprima erano solo patrizi (\"patres\"), poi vi entrarono anche i plebei ricchi (\"conscripti\", cio\u00e8 \"iscritti\"). A seconda delle magistrature ricoperte precedentemente i senatori erano divisi in ordine di dignit\u00e0 decrescente nei seguenti gruppi: \"censorii\", \"consulares\", \"praetorii\", \"aedilicii\", \"tribunicii\", \"quaestorii\". Il \"princeps senatus\", primo senatore, era il titolo attribuito dai censori al pi\u00f9 autorevole dei senatori, che quindi votava per primo dopo i magistrati. L'elevazione del \"civis\" (cittadino) a senatore era compito del \"rex\" (re) in et\u00e0 monarchica, del console in et\u00e0 repubblicana. La carica era vitalizia. Esisteva la facolt\u00e0 censoria di escludere (\"praeterire et loco mov\u0113re\") i senatori indegni attraverso apposito \"iudicium\" e relativa \"nota censoria\".\nPrivilegi e abbigliamento.\nI senatori avevano diritto a posti privilegiati nelle pubbliche manifestazioni e a teatro. Indossavano la tunica con il laticlavio, il \"calceus senatorius\" (un particolare tipo di calzare) e portavano l\"'anulus aureus\".\nEt\u00e0 imperiale.\nPrincipato.\nAugusto ridusse il numero dei senatori alla cifra di un tempo, pari a 600, e gli restitu\u00ec la sua antica dignit\u00e0, ma non l'antico potere, attraverso due selezioni: la prima era generata dai senatori stessi, in quanto ognuno sceglieva un collega; la seconda era operata dallo stesso \"princeps\" e dal fedele Marco Vipsanio Agrippa. Svetonio racconta che in questa circostanza, mentre presiedeva le sedute del Senato, Augusto indossasse una corazza e tenesse alla cintura un pugnale, mentre dieci senatori, suoi amici fidati, selezionati tra i pi\u00f9 robusti, circondavano il suo seggio. In questo periodo nessun senatore era ricevuto da solo e senza essere stato prima perquisito. Convinse alcuni a dimettersi per convenienza e lasci\u00f2 che anche i dimissionari potessero continuare a indossare il laticlavio, oltre al diritto di prendere posto nell'orchestra durante gli spettacoli, avendo infine facolt\u00e0 di partecipare ai banchetti pubblici.\nAncora Augusto dispose che i senatori svolgessero le loro funzioni con maggior coscienza e meno insofferenza. Decret\u00f2 che, prima di prendere posto a sedere, bruciassero incenso e facessero un sacrificio davanti all'altare del dio nel cui tempio ci si riuniva; stabil\u00ec che non si tenessero pi\u00f9 di due sedute al mese, una alle Calende e l'altra alle Idi, e che durante i mesi di settembre e di ottobre fosse presente solo un numero di senatori estratti a sorte, affinch\u00e9 ci fosse un numero sufficiente per l'approvazione dei decreti del Senato. Decise anche di creare, mediante estrazione a sorte semestrale, un gruppo di consiglieri con i quali studiare le questioni, prima di sottoporle all'intero Senato riunito in seduta plenaria. Sulle questioni importanti egli chiedeva un parere a suo piacere, in modo che ciascuno facesse attenzione a come si esprimeva e si trovasse sempre pronto, come se dovesse esprimere un parere e non come se dovesse semplicemente approvare. Viet\u00f2 infine di rendere pubblici gli atti del Senato.\nPermise ai figli dei senatori, a cui in et\u00e0 repubblicana era stato vietato di entrare nella Curia, al fine di apprendere pi\u00f9 velocemente come si affrontassero gli affari della \"Res publica\", di vestire con il laticlavio, poco dopo aver indossato la toga virile e di assistere alle sedute del Senato. A coloro che, in seguito, avrebbero affrontato la carriera militare diede la possibilit\u00e0 di entrare sia nella legione con il grado di \"tribunus laticlavius\", sia nelle truppe ausiliarie con il grado di \"praefectus alae\". E poich\u00e9 ritenne necessario che ciascun figlio maschio di senatore dovesse affrontare la vita dell'accampamento militare, mise normalmente due ufficiali con il laticlavio al comando di ciascuna ala di cavalleria. E ancora Svetonio racconta che Augusto:\nSempre Augusto elev\u00f2 il censo senatoriale, portandolo prima da quattrocentomila a un milione di sesterzi (13 a.C.), e infine a un milione e duecentomila sesterzi, e diede la differenza ai senatori che non ne avevano abbastanza. Inoltre, per diventare senatori bisognava essere ex-magistrati e l'assunzione di cariche magistratuali dipendeva dal beneplacito imperiale. L'imperatore poteva inoltre introdurre in senato persone da lui scelte con la procedura dell'\"adlectio\" (promozione a) e guidava la revisione delle liste dei senatori (\"lectio senatus\"). Sappiamo che nell'11 a.C. Augusto redasse una lista non solo delle sue propriet\u00e0, come se fosse un cittadino comune, ma anche una per i senatori. E sempre in quella circostanza, poich\u00e9 si era accorto che i presenti alle assemblee senatoriali non erano spesso in molti, ordin\u00f2 che i decreti di questo organo collegiale venissero votati anche quando i membri fossero stati meno di quattrocento.\nL'imperatore aveva il diritto di convocare e presiedere il senato, cosa che poteva essere fatta anche dal console e dal pretore. In materia finanziaria il senato conservava l'amministrazione dell'\"aerarium populi Romani\", anche se il \"fiscus\" (tesoro) imperiale a mano a mano divent\u00f2 sempre di pi\u00f9 il vero tesoro dello Stato.\nSvetonio racconta che Augusto ebbe un ottimo rapporto con l'ordine senatorio. Nei giorni di seduta del Senato egli salutava i senatori solo all'interno della curia e dopo che si fossero seduti, chiamando ciascuno con il suo nome, senza alcun suggerimento. E quando se ne andava, salutava tutti allo stesso modo, senza costringerli ad alzarsi. Coltiv\u00f2 relazioni con molti di loro e spesso fu presente alle solennit\u00e0 celebrate da molti di loro, almeno fino a quando non fu troppo vecchio. Si racconta che:\nTardo impero e post impero.\nCon Costantino I venne creata una seconda capitale a Costantinopoli, caratterizzata da un proprio Senato. Si cre\u00f2 quindi un organismo speculare a quello dell'Urbe, detto Synkletos. Quest'ultimo, inizialmente, sembrava non potesse competere per prestigio con quello dell'antica capitale imperiale. I rivolgimenti del V secolo (fra cui due sacchi di Roma e la definitiva caduta dell'Impero romano d'Occidente) infersero un colpo mortale a tale istituzione, che pure alla fine di quello stesso secolo e agli inizi del successivo, seppur avendo perso gran parte della primitiva importanza, continu\u00f2 a svolgere un ruolo di alto profilo.\nDopo la caduta dell'Impero Romano d'Occidente, il Senato continu\u00f2 a funzionare sotto il capo barbarico Odoacre, e poi sotto il dominio ostrogoto. L'autorit\u00e0 del senato si elev\u00f2 considerevolmente sotto i capi barbari, che cercarono di proteggere l'istituzione. Questo periodo fu caratterizzato dall'ascesa di importanti famiglie senatorie romane, come gli \"Anicii\", mentre il capo del senato, il \"princeps senatus\", serviva spesso come la mano destra del leader barbaro. \u00c8 noto che il senato nomin\u00f2 Laurenzio come papa nel 498, nonostante il fatto che sia il re Teodorico sia l'imperatore Anastasio sostenessero l'altro candidato, papa Simmaco. La coesistenza pacifica del dominio senatorio e barbaro continu\u00f2 fino a che il capo ostrogoto Teodato si trov\u00f2 in guerra con l'imperatore Giustiniano I e prese i senatori come ostaggi. Diversi senatori furono giustiziati nel 552 come vendetta per la morte del re ostrogoto, Totila.\nDopo che Roma fu riconquistata dall'esercito bizantino, il senato fu restaurato, ma l'istituzione (come la stessa Roma classica) era stata mortalmente indebolita dalla lunga guerra. Molti senatori erano stati uccisi e molti di quelli che erano fuggiti in Oriente scelsero di rimanere l\u00ec, grazie alla legislazione favorevole approvata dall'imperatore Giustiniano, che tuttavia abol\u00ec praticamente tutti gli uffici senatori in Italia. L'importanza del senato romano diminu\u00ec cos\u00ec rapidamente. Nel 578 e di nuovo nel 580 il senato invi\u00f2 una delegazione, con a capo il senatore Pamfronio, a Costantinopoli. Consegnarono circa 960 kg d'oro come regalo al nuovo imperatore, Tiberio II Costantino, insieme a una richiesta di aiuto contro i Longobardi, che avevano invaso l'Italia dieci anni prima.\nPapa Gregorio I, in una predica del 593, lamentava la quasi completa scomparsa dell'ordine senatoriale e il declino della prestigiosa istituzione. Non \u00e8 chiaramente noto quando il senato romano scomparve in Occidente, ma \u00e8 noto dal registro gregoriano che il senato acclam\u00f2 nuove statue dell'imperatore Foca e dell'Imperatrice Leonzia nel 603, e che fu anche l'ultima volta in cui il senato sia stato menzionato.\nNel 630, Curia Giulia fu trasformata in chiesa da papa Onorio I, probabilmente con il permesso dell'imperatore Eraclio. In epoca tardo medievale, il titolo di \"senatore\" era ancora in uso occasionale, ma era diventato un titolo aggiuntivo di nobilt\u00e0 insignificante e non implicava pi\u00f9 l'appartenenza a un corpo governativo organizzato. Venne sostituito dal Senatore di Roma erede dello scomparso senato.\nNel 1144, la Comune di Roma tent\u00f2 di stabilire un governo modellato sull'antica repubblica romana in opposizione al potere temporale dei nobili pi\u00f9 alti e del papa. Questo includeva istituire un senato sulla falsariga di quello antico. I rivoluzionari divisero Roma in quattordici regioni, eleggendo ciascuno quattro senatori per un totale di 56. Questi senatori, i primi veri senatori dal VII secolo, elessero come loro condottiero Giordano Pierleoni, figlio del console romano Pier Leoni, con il titolo di patrizio, poich\u00e9 anche il console era un deprecabile stile nobiliare. Questa forma di governo rinnovata fu costantemente combattuta. Verso la fine del XII secolo, aveva subito una trasformazione radicale, con la riduzione del numero di senatori in uno solo - il senatore Summus - essendo in seguito il titolo del capo del governo civile di Roma.\nMembri e nomina.\nQuesto collegio, che nella vita romana ebbe un ruolo di preminente importanza, almeno in epoca regia e repubblicana, sembra sia stato di nomina regia al tempo della monarchia, di nomina consolare e poi censoria al tempo repubblicano. Era formato, in epoca regia, dai \"patres gentium\" (intendendo con \"pater\" il capo di un ampio gruppo, denominato \"gens\"), che altri non erano se non i capigruppo delle \"gentes\" originarie della primitiva comunit\u00e0 latina.\nIl numero dei \"patres\" and\u00f2 col tempo aumentando, grazie all'aggiunta di nuovi gruppi. Vennero, infatti, ricevuti all'interno della comunit\u00e0 romana i \"principes Albanorum\" o il \"pater gentis\" della \"gens Claudia\". I membri del senato risultarono, di conseguenza, costituiti solo dai cosiddetti \"patricii\", ovvero i membri dei gruppi primitivi e di quelli entrati a far parte della comunit\u00e0 romana successivamente per \"cooptatio\" (ammissione o adozione all'interno di una comunit\u00e0).\nSedi e riunioni del Senato.\nLe riunioni del Senato in epoca repubblicana avvenivano a Roma in un luogo chiuso, a porte aperte, che fosse pubblico oppure sacro (di norma un tempio). Una riunione dei senatori richiedeva per tradizione gli auspici, che dovevano essere favorevoli. Alcuni locali adatti alle riunioni erano la \"Curia Hostilia\" sul Comizio e la \"Curia Calabra\" sul Campidoglio, ciascuna con il relativo \"senaculum\", ovvero il luogo di riunione dei senatori. Cesare e Augusto innalzarono poi la \"Curia Julia\" sul Foro (che divenne sede stabile fino all'epoca tardo antica).\nDurante l'epoca tardo-repubblicana vennero innalzati il teatro di Pompeo (presso il quale sorgeva una grande esedra rettangolare con una statua di Pompeo, cio\u00e8 la \"Curia di Pompeo\") e il portico di Ottavia (propileo al tempio di Giove Statore, usato anch'esso come sede), poco distante dal teatro, dove sorgeva la \"Curia Octaviae\" alle spalle dei templi di Giunone Regina e Giove, che servirono abitualmente anch'essi come luoghi delle assemblee.\nLe \"cellae\" dei templi erano utilizzate per le sedute, tra cui quella del tempio di Giove Capitolino, dove aveva luogo di norma la seduta per il primo giorno dell'anno in carica dei senatori, e quella del tempio di Giove Statore. Altri templi utilizzati furono quello di Concordia nel Foro e il tempio della Terra. Riunioni potevano avvenire anche fuori dal pomerio, dove c'era un \"senaculum\" presso il Campo Marzio e sedute del senato vennero tenute in diversi templi adiacenti. I templi di Bellona e di Apollo Medico erano utilizzati in occasione dell'arrivo delegazioni di stati stranieri cui non era concesso di superare il pomerio. In questi due tempi il Senato riceveva anche i magistrati che rivestivano ancora l'\"imperium\" (che dovevano celebrare il trionfo) e che per tale ragione non potevano entrare in armi in citt\u00e0."}
{"id": "2686295", "revid": "767487", "url": "https://it.wikipedia.org/wiki?curid=2686295", "title": "Moorcroft", "text": "Moorcroft \u00e8 un centro abitato (\"town\") degli Stati Uniti d'America, situato nella Contea di Crook dello Stato del Wyoming. Nel censimento del 2000 la popolazione era di 807 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Moorcroft si estende su una superficie di 2,9 km\u00b2, tutti occupati da terre.\nPopolazione.\nSecondo il censimento del 2000, a Moorcroft vivevano 807 persone, ed erano presenti 219 gruppi familiari. La densit\u00e0 di popolazione era di 282 ab./km\u00b2. Nel territorio comunale si trovavano 375 unit\u00e0 edificate. Per quanto riguarda la composizione etnica degli abitanti, il 98,14% era bianco, lo 0,99% era nativo, lo 0,25% apparteneva a due o pi\u00f9 razze. La popolazione di ogni razza ispanica corrispondeva all'1,36% degli abitanti.\nPer quanto riguarda la suddivisione della popolazione in fasce d'et\u00e0, il 27,3% era al di sotto dei 18, l'11,3% fra i 18 e i 24, il 27,4% fra i 25 e i 44, il 24,3% fra i 45 e i 64, mentre infine il 9,8% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 99,8 maschi."}
{"id": "2686296", "revid": "309289", "url": "https://it.wikipedia.org/wiki?curid=2686296", "title": "Bol'\u0161aja Loptjuga", "text": "La Bol'\u0161aja Loptjuga (grande Loptjuga) \u00e8 un fiume della Russia europea nordoccidentale, affluente di sinistra del Mezen'. Scorre nell'Udorskij rajon della Repubblica dei Komi.\nNasce e scorre nelle zone piatte e paludose nella zona occidentale della Repubblica dei Komi; sfocia nel Mezen' nel suo alto corso, a 618\u00a0km dalla foce.\nNon incontra centri urbani di rilievo in tutto il suo corso, dal momento che scorre in una delle zone pi\u00f9 remote della Russia europea.\nIl principale affluente \u00e8 il fiume \u00cbd (lungo 151\u00a0km), proveniente dalla sinistra idrografica."}
{"id": "2686297", "revid": "287204", "url": "https://it.wikipedia.org/wiki?curid=2686297", "title": "Bol'saja Loptjuga", "text": ""}
{"id": "2686298", "revid": "80339", "url": "https://it.wikipedia.org/wiki?curid=2686298", "title": "Bolsaja Loptjuga", "text": ""}
{"id": "2686300", "revid": "80339", "url": "https://it.wikipedia.org/wiki?curid=2686300", "title": "Bol\u0161aja Loptjuga", "text": ""}
{"id": "2686301", "revid": "80339", "url": "https://it.wikipedia.org/wiki?curid=2686301", "title": "Bolshaya Loptyuga", "text": ""}
{"id": "2686302", "revid": "80339", "url": "https://it.wikipedia.org/wiki?curid=2686302", "title": "Grande Loptyuga", "text": ""}
{"id": "2686303", "revid": "80339", "url": "https://it.wikipedia.org/wiki?curid=2686303", "title": "Grande Loptjuga", "text": ""}
{"id": "2686307", "revid": "1305772", "url": "https://it.wikipedia.org/wiki?curid=2686307", "title": "Messaggi", "text": ""}
{"id": "2686311", "revid": "767487", "url": "https://it.wikipedia.org/wiki?curid=2686311", "title": "Pine Haven", "text": "Pine Haven \u00e8 un centro abitato (\"town\") degli Stati Uniti d'America, situato nella Contea di Crook dello Stato del Wyoming. Nel censimento del 2000 la popolazione era di 222 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Pine Haven si estende su una superficie di 3,4 km\u00b2, tutti occupati da terre.\nPopolazione.\nSecondo il censimento del 2000, a Pine Haven vivevano 222 persone, ed erano presenti 68 gruppi familiari. La densit\u00e0 di popolazione era di 65,5 ab./km\u00b2. Nel territorio comunale si trovavano 157 unit\u00e0 edificate. Per quanto riguarda la composizione etnica degli abitanti, il 96,40% era bianco, l'1,80% era nativo e l'1,80% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 17,6% era al di sotto dei 18, il 2,7% fra i 18 e i 24, il 21,6% fra i 25 e i 44, il 43,7% fra i 45 e i 64, mentre infine il 14,4% era al di sopra dei 65 anni di et\u00e0. L'et\u00e0 media della popolazione era di 47 anni. Per ogni 100 donne residenti vivevano 107,5 maschi."}
{"id": "2686315", "revid": "729019", "url": "https://it.wikipedia.org/wiki?curid=2686315", "title": "Werner Teske", "text": "Processo ed esecuzione.\nFu giudicato dalla I Sezione Penale Militare della Corte Suprema della Germania Est e nonostante gli argomenti del difensore in merito alla mancata defezione e sulla diffusione delle argomentazioni in Occidente, Teske fu condannato a morte nel 1981.\nLa sentenza fu eseguita poco dopo, con un colpo alla testa sparato da una pistola con il silenziatore, nel seminterrato della prigione del carcere di Alfred-K\u00e4stner-Stra\u00dfe, Lipsia. Il colpo mortale fu inflitto, senza preavviso, dopo che il condannato entr\u00f2 nella sala delle esecuzioni. Sia il processo che l'esecuzione furono mantenute segrete dalle autorit\u00e0 della Germania Est e furono nascosti anche ai parenti pi\u00f9 stretti di Teske."}
{"id": "2686317", "revid": "543975", "url": "https://it.wikipedia.org/wiki?curid=2686317", "title": "Episodi di Friday Night Lights (quarta stagione)", "text": "La quarta stagione della serie televisiva Friday Night Lights \u00e8 andata in onda negli Stati Uniti dal 28 ottobre 2009 al 10 febbraio 2010 su DirecTV.\nIn Italia, la quarta stagione \u00e8 andata in onda sul canale pay Joi dal 9 aprile al 2 luglio 2010, mentre in chiaro \u00e8 stata trasmessa dal 22 novembre all'8 dicembre 2010 sul canale digitale terrestre gratuito Rai 4 tutti i giorni feriali."}
{"id": "2686318", "revid": "767487", "url": "https://it.wikipedia.org/wiki?curid=2686318", "title": "Rogers Dry Lake", "text": "Il Rogers Dry Lake \u00e8 il bacino prosciugato e desertico di un lago salato endoreico nel Deserto del Mojave nella Contea di Kern in California. Il lago deve il suo nome all'anglicizzazione del nome spagnolo, Rodriguez Dry Lake.\nCostituisce la parte centrale della base aerea Edwards, il centro di ricerche in dotazione alla NASA, facendo s\u00ec che la sua superficie dura fornisca un prolungamento naturale alla lunghezza naturale delle piste d'atterraggio asfaltate. La pista \"17/35\", con le sue 7,5 miglia (circa 12\u00a0km), \u00e8 la pi\u00f9 lunga al mondo.\nGeologia.\nDurante la brevissima stagione umida, \u00e8 possibile che ristagni dell'acqua sul letto asciutto del lago, accumulandosi alle quote pi\u00f9 basse della regione, a circa 700\u00a0m\u00a0s.l.m.\nIl lago \u00e8 adiacente a un bacino pi\u00f9 piccolo, il \"Rosamond Lake\", assieme al quale, durante l'Olocene, formava un solo specchio d'acqua.\nEdwards Air Force Base.\nMolti dei risultati pi\u00f9 notevoli raggiunti alla Base Edwards hanno avuto come teatro il lago asciutto Rogers.\n\u00c8 anche famoso per la rosa dei venti disegnata sul suo letto, la pi\u00f9 grande del mondo. Nel 1985 \u00e8 stata riconosciuta come National Historic Landmark.\nPiste aeree.\nVi sono altre sette piste ufficiali sul letto del lago Rogers:"}
{"id": "2686320", "revid": "287204", "url": "https://it.wikipedia.org/wiki?curid=2686320", "title": "Samsung Star", "text": "Il Samsung GT-S5230, noto a livello globale come Samsung Star, in Polonia come Samsung Avila, in Francia come Samsung Player One e in Inghilterra e Stati Uniti come Samsung Tocco Lite, \u00e8 un telefono cellulare touch screen a basso costo prodotto da Samsung con sistema operativo proprietario. La prima versione del cellulare \u00e8 stata lanciata nel maggio 2009, ottenendo molto successo: Samsung ha registrato 10 milioni di unit\u00e0 vendute in 6 mesi; \u00c8 disponibile in bianco, silver, nero e rosa e in altre varianti, sia dell'estetica, che dei componenti interni. Dopo un periodo di grande commercializzazione del GT-S5230, \u00e8 stata diffusa la nuova versione con il WiFi GT-S5230W, tuttora in commercio.\nCaratteristiche.\nPiattaforma\nDimensioni\nDisplay\nBatteria\nMultimedia\nFoto\nVideo\nSuoni e Musica\nDivertimento\nUtilit\u00e0\nMessaggistica\nConnettivit\u00e0\nOrganizzazione personale\nMemoria\nVarianti.\nDopo il successo della versione base del Samsung Star GT-S5230, Samsung ha creato nuove varianti, la cui maggioranza \u00e8 poco diffusa e/o riservata a pochi paesi (eccetto per la versione con il Wireless, ampiamente diffusa in Italia anche se in ritardo):"}
{"id": "2686322", "revid": "364418", "url": "https://it.wikipedia.org/wiki?curid=2686322", "title": "Samsung S5233", "text": ""}
{"id": "2686323", "revid": "364418", "url": "https://it.wikipedia.org/wiki?curid=2686323", "title": "Samsung S5230", "text": ""}
{"id": "2686329", "revid": "228587", "url": "https://it.wikipedia.org/wiki?curid=2686329", "title": "Samsung Omnia", "text": ""}
{"id": "2686330", "revid": "1161734", "url": "https://it.wikipedia.org/wiki?curid=2686330", "title": "Queen's Cross Church", "text": "La Queen's Cross Church \u00e8 stata una chiesa parrocchia della Chiesa di Scozia a Glasgow, in Scozia. \u00c8 l'unico esempio di edificio religioso progettato da Charles Rennie Mackintosh che sia mai stato costruito, per cui \u00e8 nota anche come la The Mackintosh Church (La Chiesa di Mackintosh).\nStoria.\nNel 1896, la Free Church of St Matthew di Glasgow commission\u00f2 una nuova chiesa al rinomato studio d'architettura Honeyman &amp; Keppie, destinata ad essere eretta nell'area allora in fase di sviluppo di Springbank, vicino a Maryhill. John Honeyman assegn\u00f2 la commessa al suo giovane e talentuoso assistente, Charles Rennie Mackintosh. Il sito di costruzione si presentava particolarmente scomodo, trovandosi su un'area d'angolo e occupata da case d'affitto e un ampio deposito. Per essere coerente con i propri principi, la Chiesa Libera richiese semplicit\u00e0 nel disegno. Una lapide a memoria venne posta gi\u00e0 il 23 giugno 1898, e il 10 settembre dell'anno successivo venne celebrata la prima messa.\nSebbene Mackintosh avesse anche presentato un progetto per il concorso inerente alla Cattedrale Anglicana di Liverpool, l'unico edificio religioso costruito fu proprio la Queen's Cross Church. La costruzione della chiesa inizi\u00f2 poco tempo dopo che aver completato il progetto per il concorso per la Glasgow School of Art. La chiesa \u00e8 costruita a Queen's Cross, all'incrocio tra Garscube Road and Maryhill Road, nel quartiere di Maryhill.\nIl progetto di Mackintosh.\nEsterni.\nA differenza di molte chiese di Glasgow, l'edificio di Mackintosh non ha una torre grande e svettante, ma \u00e8 pi\u00f9 squadrata e ricorda quasi un castello normanno, secondo uno stile definito da alcuni come 'Modern gothic'. La torre principale sudoccidentale si basa sul modello di un torre visitata nel 1895 dall'architetto a Merriot, nel Somerset\nInterni.\nSebbene le vetrate delle finestre non siano 'maestose' se comparate ad altre chiese e cattedrali, \u00e8 in esse perfettamente riconoscibile la mano di Mackintosh: questo stile sar\u00e0 ritrovabile su molte altre finestre progettate dallo stesso architetto ed anche imitato in numerose tipologie di souvenir in vetro.\nIl tetto \u00e8 sorretto da una impressionante volta in elementi lignei curvati, che copre i quasi venti metri della navata maggiore.\nIl pulpito \u00e8 intagliato sempre secondo un disegno di Mackintosh ripetuto cinque volte lungo il suo andamento curvilineo. Rappresenta le ali di un uccello che proteggono i nuovi germogli, seminati su un terreno fertile.\nIl disegno degli interni tradisce influenze gotiche - come la magnifica vetrata centrale - ed elementi in stile anteiore alla Riforma, come la ripresa della trave per il crocifisso, riferimento unico in Scozia. \u00c8 persino possibile riconoscere elementi della cultura giapponese, nelle doppie travi e in alcuni elementi appesi nella chiesa.\nSede della Charles Rennie Mackintosh Society.\nDopo che la chiesa venne dismessa durante gli anni settanta del Novecento, a differenza di molti edifici religiosi che vennero trasformati in teatri o appartamenti - o addirittura demoliti - grazie alla popolarit\u00e0 del progettista la chiesa divenne la sede della Charles Rennie Mackintosh Society, che attualmente possiede l'edificio e ne cura l'apertura al pubblico.\nLa connessa hall della chiesa \u00e8 attualmente adibita a sala da the e al di sotto della tribuna principale si trova una sala esposizioni con numerosi oggetti di Mackintosh, tra cui le repliche delle sedie disegnate per la Willow Tearooms."}
{"id": "2686332", "revid": "364418", "url": "https://it.wikipedia.org/wiki?curid=2686332", "title": "Samsung GT-S5230", "text": ""}
{"id": "2686338", "revid": "767487", "url": "https://it.wikipedia.org/wiki?curid=2686338", "title": "Lon Kruger", "text": ""}
{"id": "2686340", "revid": "767487", "url": "https://it.wikipedia.org/wiki?curid=2686340", "title": "Baby Birba - Un giorno in libert\u00e0", "text": "Baby Birba - Un giorno in libert\u00e0 (\"Baby's Day Out\") \u00e8 un film commedia del 1994. Il regista \u00e8 Patrick Read Johnson ed \u00e8 prodotto dalla 20th Century Fox, da Richard Vane e John Hughes che ne ha curato anche la sceneggiatura.\nTrama.\nBaby Birba, al secolo Bennington Augustus Cotwell IV, \u00e8 un bambino adorabile e affettuoso di nove mesi, figlio dei ricchi coniugi Cotwell. Anche oggi mentre sta facendo colazione chiede alla sua tata di leggere il suo libro \u201c\"Bubu\"\u201d. Per lui i genitori data la sua fama ancora ignota decidono di fare effettuare un servizio fotografico al bambino. Ma i veri fotografi vengono sequestrati da un terzetto di sgangherati rapinatori: Eddie, il capo, con Veeko e Norby, che decide di sostituirsi a loro per tentare di rapire il bambino e chiedere quindi un riscatto di cinque milioni di dollari. Il piano sembra funzionare e i signori Cotwell, disperati, contattano l'FBI per ritrovare il figlio. Nel frattempo a casa dei rapitori Norby tenta in ogni modo di far addormentare il piccolo ma finisce per addormentarsi al suo posto convinto che il bambino data la sua et\u00e0 non riuscir\u00e0 mai a scappare.\nSfortunatamente per lui quando il piccolo scorge un piccione all'uscita di una finestra lasciata erroneamente aperta che conduce al tetto dell'appartamento e riconosce subito l'illustrazione del suo libro cominciando a seguirlo. Inizia cos\u00ec l'avventura di questa piccola peste. Infatti dopo essersi accorti della fuga del bambino Eddie e Veeko insieme a Norby (terrorizzato a causa delle sue vertigini) si gettano ad inseguirlo ma vengono immediatamente messi k.o. dal piccolo, che muovendosi a carponi riesce a sgattaiolare nel palazzo accanto gattonando sopra una trave che sbilanciandosi colpisce due volte Eddie alla testa. Questi stordito dai colpi precipita dal palazzo e il bambino intanto raggiunge la strada, solo per poi imbarcarsi come clandestino su un autobus, all'interno del quale trova riparo senza essere visto da nessuno nella borsa di una corpulenta signora.\nIl trio di delinquenti non si d\u00e0 pace, trovato l'autobus lo inseguono ma ormai \u00e8 troppo tardi quando Norby riesce a fermarlo, perch\u00e9 il bambino \u00e8 gi\u00e0 sceso. Nel frattempo la signora con cui viaggia il bambino ha un incontro ravvicinato con i tre uomini rimproverandoli per aver parcheggiato il loro furgone sul marciapiede impedendo cos\u00ec il passaggio ai pedoni. Inizialmente infuriata per essere stata insultata da Veeko ingoia il rospo ma quando si accorge di essere seguita proprio dai tre che, accortisi della presenza del piccolo, non perdono occasione di prenderla in giro per il suo peso, d\u00e0 libero sfogo alla sua furia prendendo a pugni Veeko e Norby e mettendo in fuga la sgangherata banda, con Eddie che rimprovera i due compagni mentre il bimbo arriva fino ai grandi magazzini, dove viene cambiato da una ragazza che lo porta in mezzo agli altri bambini.\nBaby Birba per\u00f2 fugge ben presto e trova rifugio allo zoo (riconoscendo anche in questo caso un disegno del suo libro) nella gabbia di un gorilla che affezionatosi al bambino dar\u00e0 molto filo da torcere ai tre rapitori mettendoli temporaneamente fuori uso, rompendo una mano a Veeko con un pugno e lanciando in aria Eddie e Norby. Il piccolo fugge dallo zoo, raggiunge un parco e trova rifugio temporaneo in un tubo che conduce dall'altra parte del parco. Qui viene catturato ma l'arrivo della polizia obbliga i tre malviventi a fare finta di essere dei turisti, dando cos\u00ec al bambino il tempo di fuggire via sotto il loro naso lasciando a Eddie un bel ricordino: con l'accendino trovato in una tasca della giacca accende i pantaloni dell'uomo che prendono fuoco proprio all'altezza del cavallo.\nPoco dopo i tre, ora pi\u00f9 stufi che mai delle continue marachelle del piccolo, riescono a localizzarlo nel suo ennesimo nascondiglio: un grattacielo ancora in fase di costruzione. Qui dopo una dura battaglia perdono definitivamente il bambino che impartir\u00e0 ai suoi rapitori una dura lezione: Norby finir\u00e0 in un contenitore di cemento, Veeko voler\u00e0 gi\u00f9 atterrando fortunosamente su un camion di rifiuti e per ultimo Eddie, coperto di vernice e dolorante per un colpo di martello ricevuto in testa, che rimane sospeso in aria appeso a un gancio nel tentativo si inseguire il bimbo, che fugge su una piattaforma per tornare a terra sano e salvo. I lavori finiscono e il malvivente rimarr\u00e0 cos\u00ec fino a sera, quando verr\u00e0 liberato dai malconci compagni.\nIntanto a casa Cotwell il capitano dell'FBI informa i genitori del piccolo degli avvistamenti susseguitisi nella giornata dopo l'appello in televisione. Diverse infatti le segnalazioni arrivate: dall'autista dell'autobus agli addetti dei grandi magazzini, dai guardiani dello zoo ai frequentatori del parco. All'udire questi dettagli la tata intuisce subito che il piccolo si sta comportando in base alle notizie del libro, riuscendo cos\u00ec a prevedere quale sia la prossima tappa del piccolo: la casa del soldato, ed infatti lo trovano l\u00ec. Durante il ritorno a casa il bambino vedendo il Tic-Tac lo associa subito al suo libro Bubu. Inizialmente frainteso dalla mamma e dai presenti, indica il suo libro facendo capire il nascondiglio dei tre malviventi che avevano portato con s\u00e9 anche il libro durante il sequestro. Tornati nel loro appartamento a curarsi le ferite, vengono infatti circondati dalla polizia e costretti alla resa lasciando cadere il libro dalla finestra. Durante la notte la Signora Cotwell informa il marito che ha deciso di ritentare con il servizio fotografico per il piccolo ma questa volta si affideranno ad un caro amico di famiglia.\nProduzione.\nIl film \u00e8 stato in parte girato negli \"20th Century Fox Studios\" di Los Angeles, California, ma principalmente a Chicago, dove si possono ricordare: i grandi magazzini \"Macy's\" e 36 East Randolph Street, scena della ribellione della signora grassoccia. Le scene dello zoo vennero girate nel Lincoln Park Zoo.\nPer la casa dei Cotwell venne utilizzata una villa di \"Cantigny Park\" a Wheaton, Illinois."}
{"id": "2686341", "revid": "74801", "url": "https://it.wikipedia.org/wiki?curid=2686341", "title": "Vincenzo De Cristo", "text": "Biografia.\nFiglio del notaio Domenico De Cristo, patriota e umanista, e di Annunziata Marvasi, comp\u00ec studi classici e si appassion\u00f2 presto alla ricostruzione della storia e del folklore della Calabria e in particolare di Cittanova.\nSpos\u00f2 Giovanna Mosca di Tommaso che gli diede almeno sei figli.\nNel 1896, su proposta dell'onorevole Giuseppe Mantica, divenne professore honoris causa di lettere negli istituti secondari; grazie a lui sorsero in Calabria il primo museo didattico e la prima biblioteca scolastica. Nel 1907 fu vicepresidente del Congresso Magistrale Calabrese di cui, assente il presidente Alfredo Comandini, diresse i lavori.\nAnimalista, fond\u00f2 una lega zoofila e pubblic\u00f2 un'opera intitolata \"Difendiamo gli uccellini e gli altri animali innocenti e benefici\", ricevendo per questa sua attivit\u00e0 una medaglia d'argento dal Ministero della pubblica istruzione e l'approvazione della regina Margherita.\n\u00c8 stato fondatore e direttore dell'Osservatorio meteorologico di Cittanova, direttore dal 1919 al 1920 del \"Bollettino della Societ\u00e0 Calabrese di Storia Patria\" (della Societ\u00e0 fu anche segretario e amministratore) e della \"Galleria biografica delle Calabrie\".\nFu nominato, su segnalazione e raccomandazione di Paolo Orsi, regio ispettore onorario di Scavi e Monumenti; in questa veste diresse personalmente gli scavi per ritrovare Althanum (citt\u00e0 locrese posta nell'Appennino calabro), quelli presso la necropoli preellenica di Castellace e si preoccup\u00f2 di far tutelare varie opere d'arte presenti in Calabria.\nNel 1926 contava fino a 100 pubblicazioni sugli argomenti pi\u00f9 disparati: storia di Cittanova, archeologia, folklore, letteratura, pedagogia."}
{"id": "2686343", "revid": "834", "url": "https://it.wikipedia.org/wiki?curid=2686343", "title": "Chris Bradley", "text": ""}
{"id": "2686348", "revid": "62004", "url": "https://it.wikipedia.org/wiki?curid=2686348", "title": "Astana Team 2009", "text": "Questa voce raccoglie le informazioni riguardanti l'Astana Team nelle competizioni ufficiali della stagione 2009.\nStagione.\nLa squadra ciclistica kazaka partecip\u00f2 alle gare del Calendario mondiale UCI.\nClassifiche UCI.\nCalendario mondiale UCI.\nPiazzamenti dei corridori dell'Astana Team nella classifica individuale del Calendario mondiale UCI 2009.\nL'Astana Team chiuse in prima posizione con 1100 punti."}
{"id": "2686352", "revid": "1305772", "url": "https://it.wikipedia.org/wiki?curid=2686352", "title": "Matsumoto (disambigua)", "text": ""}
{"id": "2686353", "revid": "254059", "url": "https://it.wikipedia.org/wiki?curid=2686353", "title": "Ernst Leitz II", "text": "Biografia.\nErnst Leitz fu il secondo figlio di Ernst Leitz senior. Dopo l'istruzione in meccanica fine nell'attivit\u00e0 del padre e l'istruzione come venditore, entra nel 1906 come socio dell'azienda ottica fondata dal padre, prendendone le redini alla morte di questi nel 1920."}
{"id": "2686357", "revid": "287204", "url": "https://it.wikipedia.org/wiki?curid=2686357", "title": "Franz Rosenthal", "text": "Biografia.\nRosenthal nacque da una famiglia ebraica tedesca, secondo figlio di Kurt W. Rosenthal, un ricco commerciante, e di Elsa Rosenthal (nata Kirschstein). Entr\u00f2 nell'Universit\u00e0 di Berlino nel 1932, dove studi\u00f2 lingue e civilt\u00e0 classiche e orientali. Suoi docenti furono Carl Heinrich Becker (1876\u20131933), Richard Rudolf Walzer (1900\u201375) e Hans Heinrich Schaeder (1896\u20131957). Ottenne il suo Ph.D. nel 1935 con una dissertazione, sotto la guida di Schaeder, sulle iscrizioni epigrafiche palmirene (\"Die Sprache der Palmyr\u00e4nischen Inschriften\").\nDopo aver insegnato un anno a Firenze, divenne assistente universitario nella \"Lehranstalt\" (in precedenza \"Hochschule\" ) \"f\u00fcr die Wissenschaft des Judentums\", un seminario rabbinico a Berlino. Nel 1938 complet\u00f2 i suoi studi di Aramaico, che gli valsero la Medaglia e il Premio Lidzbarski concesso dalla Deutsche Morgenl\u00e4ndische Gesellschaft. L'ammontare monetario del premio gli fu negato perch\u00e9 ebreo, anche se, per iniziativa di Schaeder, gli fu consegnata in premio una medaglia d'oro per compensare quella perdita subita.\nPoco dopo l'infame Kristallnacht, Rosenthal lasci\u00f2 la Germania nel dicembre del 1938 alla volta della Svezia, dove era stato invitato grazie ai buoni uffici dello storico delle religioni svedese H.S. Nyberg (1889\u20131974). Da l\u00ec si rec\u00f2 poi nel Regno Unito, in cui giunse nell'aprile 1939, e infine approd\u00f2 negli Stati Uniti nel 1940, avendo ricevuto un invito a raggiungere la Facolt\u00e0 dell'Hebrew Union College (HUC) di Cincinnati (Ohio). Divenne cittadino statunitense nel 1943 e durante la guerra lavor\u00f2 per le traduzioni dall'arabo per conto dell'Office of Strategic Services di Washington, D.C. L'anno seguente torn\u00f2 nel mondo accademico, dapprima nel HUC e nel 1948 nella University of Pennsylvania. Nel 1956, fu nominato \"Louis M. Rabinowitz Professor of Semitic Languages\" a Yale. Divenne poi Sterling Professor nel 1967 ed Emeritus nel 1985.\nIl professor Rosenthal \u00e8 stato uno studioso prolifico e di altissimo rilievo che ha contribuito notevolmente agli studi critici arabi negli USA. Le sue pubblicazioni vanno dalla nota monografia \"Humor in Early Islam\" alla traduzione commentata in tre volumi della \"Muqaddima\" di Ibn Khaldun e a una \"Grammar of Biblical Aramaic\". Per il capolavoro di Ibn Khaldun viaggi\u00f2 verso Istanbul per studiarvi i relativi manoscritti l\u00ec conservati, tra cui la copia autografa di Ibn Khaldun. La sua \"History of Muslim Historiography\" del 1952 fu il primo studio su tale soggetto di capitale rilevanza. Scrisse numerosi contributi di alto profilo sul tema della cultura islamica, incluso \"The Muslim Concept of Freedom\", \"The Classical Heritage in Islam\", \"The Herb: Hashish versus Medieval Muslim Society\", \"Gambling in Islam\", \"On Suicide in Islam\" e \"Complaint and Hope in Medieval Islam\", cui si devono affiancare i tre volumi che ospitano suoi saggi e i due volumi di traduzioni dell'opera storica dell'annalista medievale musulmano Muhammad ibn Jarir al-Tabari, \"Knowledge Triumphant: The Concept of Knowledge in Medieval Islam\" (Leiden: E.J. Brill, 1970). Rosenthal continu\u00f2 a pubblicare lavori in tedesco e in inglese, leggendo con regolarit\u00e0 anche i lavori in italiano: lingua che conosceva bene in virt\u00f9 del suo giovanile soggiorno a Firenze. I suoi libri sono stati tradotti in arabo, russo e turco.\nPremi e riconoscimenti.\nPresidente della American Oriental Society"}
{"id": "2686360", "revid": "287204", "url": "https://it.wikipedia.org/wiki?curid=2686360", "title": "Re d'Italia (pirofregata)", "text": "La Re d'Italia era una pirofregata corazzata della Regia Marina.\nCaratteristiche e costruzione.\nOrdinata nel 1861 al cantiere statunitense William H. Webb di New York insieme alla gemella \"Re di Portogallo\" (i nomi vennero stabiliti con Regio Decreto del 5 ottobre 1862), la nave faceva parte del programma di potenziamento della flotta italiana avviato da Cavour. \nCostruita in piena guerra civile americana (tanto da paventarne la requisizione da parte della Marina unionista) sotto il controllo di due delegati italiani, l'ingegner Pucci ed il comandante Delsanto, la nave fu varata nel 1863 ed ultimata due anni pi\u00f9 tardi. Le prime prove di macchina furono effettuate il 12 novembre 1863 ed i risultati apparvero soddisfacenti, tanto da persuadere gli agenti del Governo italiano ad accettare l'acquisto della nave (che si sarebbe invece potuto rifiutare nel caso la nave non fosse stata giudicata di buona qualit\u00e0). Il 30 dicembre dello stesso anno la \"Re d'Italia\" comp\u00ec un giro di collaudo nella baia di New York, finendo arenata a causa della nebbia, ma pot\u00e9 essere agevolmente disincagliata senza riportare danni nel giro di un paio di giorni.\nIl progetto, sviluppato da quello della pirofregata corazzata francese \"La Gloire\", prevedeva uno scafo in legno rivestito esternamente da piastre corazzate dello spessore di 120\u00a0mm, ed un armamento molto potente, composto da 32 cannoni da 160 e 200\u00a0mm tutti ad anima rigata, pi\u00f9 quattro pezzi ad anima liscia da 72 libbre. A prua, sotto la linea di galleggiamento, l'unit\u00e0 era dotata di uno sperone in ferro. Oltre alla nave, anche l'apparato motore venne progettato e costruito negli Stati Uniti.\nIn realt\u00e0 le due unit\u00e0 della classe presentavano gravi deficienze: la principale era costituita dalla corazzatura, che non copriva la totalit\u00e0 dell'opera viva e soprattutto il timone, che era esposto sia al maltempo che ad attacchi nemici (difetti rivelatisi fatali per la \"Re d'Italia\"). Gravi problemi affliggevano inoltre l'apparato motore, tanto che in due anni la velocit\u00e0 scese da 12 ad 8 nodi. Ulteriori difetti erano inoltre rappresentati dalla poca manovrabilit\u00e0 e dalle scarse qualit\u00e0 di varie strumentazioni interne. A causa delle avarie alle caldaie e della scarsa qualit\u00e0 del legno con cui lo scafo era stato costruito, la nave trascorse ben 15 mesi, dopo la consegna, ai lavori.\nStoria operativa.\nIl 19 settembre 1863, mentre ancora era in costruzione, la \"Re d'Italia\" venne presa in consegna dall'equipaggio italiano. L'8 marzo 1864 la pirofregata salp\u00f2 dagli Stati Uniti diretta in Italia, dove arriv\u00f2 il 10 aprile, dopo aver attraversato l'Oceano Atlantico, prima nave corazzata a compiere questa traversata senza essere scortata. Il 15 aprile 1865 la \"Re d'Italia\", appena entrata in servizio, divenne nave di bandiera di comandante in capo di Squadra.\nNel 1866, con lo scoppio della terza guerra d'indipendenza, la nave venne assegnata alla I Squadra Navale dell'Armata d'Operazioni ed il 7 maggio di quell'anno imbarc\u00f2 l'ammiraglio Carlo Pellion di Persano, comandante della flotta italiana. Quattro giorni pi\u00f9 tardi divenne comandante della nave il capitano di vascello di prima classe Emilio Fa\u00e0 di Bruno (ufficiale che aveva ispezionato la \"Re d'Italia\" durante la costruzione, diverso tempo prima, nel maggio 1863), mentre il 15 giugno s'imbarc\u00f2 sulla nave, con il grado di sottotenente di vascello, il deputato Pier Carlo Boggio, arruolatosi volontario per poter fungere da storiografo della campagna navale. Il mattino del 21 giugno 1866 la corazzata, che era rimasta a Taranto fino a quel momento, lasci\u00f2 il porto pugliese alla volta di Ancona, dove giunse quattro giorni pi\u00f9 tardi, nel pomeriggio del 25. Nel porto marchigiano le navi si rifornirono di carbone, ma sulla \"Re d'Italia\" l'operazione fu ostacolata da incendi scoppiati a bordo a causa della polvere di carbone residua del precedente viaggio dagli Stati Uniti. A causa di tale problema, quando, all'alba del 27 giugno, l'avviso a ruote \"Esploratore\" avvist\u00f2 una formazione navale austro-ungarica (6 navi corazzate, 4 cannoniere ad elica e due avvisi a ruote) e l'ammiraglio Persano decise di uscire con tutte le navi in grado di partire (9 unit\u00e0 corazzate) per andare incontro alla squadra avversaria, questi dovette frettolosamente trasbordare, insieme al proprio capo di Stato Maggiore, capitano di vascello Edoardo D'Amico, sull\u2019\"Esploratore\", non essendo la \"Re d'Italia\" in condizioni di muovere. Dopo che le due formazioni si furono avvistate a vicenda, il comandante della squadra austro-ungarica, viceammiraglio Wilhelm von Tegetthoff, decise di non dare battaglia, e Persano, viste le precarie condizioni delle nove corazzate che aveva potuto far salpare, non lo insegu\u00ec. Durante la permanenza ad Ancona la \"Re d'Italia\" imbarc\u00f2 12 cannoni da 164\u00a0mm prelevati da unit\u00e0 in legno della II Squadra.\nDall'8 al 12 luglio la flotta italiana fu in crociera di guerra nell'Adriatico, senza tuttavia incontrare forze navali nemiche.\nNel primo pomeriggio del 16 luglio l'armata salp\u00f2 da Ancona diretta a Lissa, dove si progettava di sbarcare. La \"Re d'Italia\", con a bordo Persano, prese il mare in formazione con la pirocorvetta corazzata \"Formidabile\", la pirofregata corazzata \"San Martino\" e la cannoniera corazzata \"Palestro\": questo gruppo bombard\u00f2 i forti situati sulle colline a levante di Porto San Giorgio sull'isola di Lissa, ove si progettava di sbarcare, mentre la seconda formazione in cui era stata suddivisa la I Squadra aveva il compito di bombardare dal lato opposto le fortificazioni di Porto San Giorgio. Il bombardamento, iniziato alle 11.30 e protrattosi, con anche il concorso della III Squadra, sino al tramonto, ottenne discreti risultati, mettendo fuori uso forte San Giorgio e le batterie Schmidt e torre Bentick. La sola \"Re d'Italia\" spar\u00f2 in tutto circa 1300 colpi. Il 19 luglio, invece, la I Squadra si mantenne al largo come forza di copertura, mentre la II e III Squadra proseguivano i bombardamenti contro Porto San Giorgio. La sera di quel giorno, mancando ancora risultati decisivi, si tenne consiglio sulla \"Re d'Italia\" tra Persano ed i capi di Stato Maggiore delle tre squadre navali (rispettivamente i capitani di vascello Edoardo D'Amico e Giuseppe Paulucci ed il capitano di fregata Tommaso Bucchia) ed il comandante della forza da sbarco, maggiore Taffini, in seguito al quale si decise di sbarcare l'indomani.\nAlle 7.50 del mattino del 20 luglio, mentre si facevano i preparativi per lo sbarco sull'isola (durante il quale la \"Re d'Italia\", che al momento si era portata con la I Squadra al largo di Porto San Giorgio, avrebbe avuto l'incarico di bombardare, insieme alla \"Re di Portogallo\", alla \"Palestro\" ed all'ariete \"Affondatore\", la batteria della Madonna, situata in fondo a Porto San Giorgio), sopraggiunse la squadra navale austroungarica agli ordini dell'ammiraglio Wilhelm von Tegetthoff: ebbe cos\u00ec inizio la battaglia di Lissa, conclusasi con una drammatica sconfitta della flotta italiana. Come nave di bandiera della II Divisione della I Squadra, che comprendeva anche la \"San Martino\" e la \"Palestro\", la \"Re d'Italia\" si mise in testa a questa formazione, la seconda delle tre formate (le altre due erano la III Squadra, in testa, e la III Divisione della I Squadra, in coda) dalla flotta delle corazzate italiane, che si era disposta in linea di fila e dirigeva verso nord/nordest, contro la flotta austro-ungarica. La velocit\u00e0 assunta dalla II Divisione era di 9 nodi, il massimo che si potesse raggiungere, causa la lentezza della \"Palestro\". Durante l'avvicinamento, alle dieci del mattino, l'ammiraglio Persano decise di trasbordare \u2013 insieme al capo di stato maggiore D'Amico ed ai due aiutanti di bandiera\u00a0\u2013 dalla \"Re d'Italia\" all\u2019\"Affondatore\", che aveva affiancato la II Divisione. Causa l'inesperienza dell'equipaggio di quest'ultimo, e la sua scarsa manovrabilit\u00e0, nell'operazione si persero dieci minuti, aprendo un varco nello schieramento tra la \"Re d'Italia\", prima nave del secondo gruppo (passato frattanto sotto il comando di Fa\u00e0 di Bruno), e la pirofregata corazzata \"Ancona\", ultima del primo gruppo, varco del quale Tegetthoff approfitt\u00f2 per \u00abtagliare la T\u00bb alla formazione avversaria (all'apertura di tale varco, lungo oltre 1500 metri, contribu\u00ec comunque anche l'eccessiva velocit\u00e0, 11 nodi, assunta dalla III Divisione, il cui comandante non sembr\u00f2 tener conto della lentezza delle altre unit\u00e0). Mentre la III Squadra virava verso sinistra, la II Divisione, con sole quattro unit\u00e0 (\"Re d'Italia\", \"San Martino\", \"Palestro\", \"Affondatore\"), venne a contatto con la formazione di testa della flotta austro-ungarica, che contava sette corazzate. La \"Re d'Italia\" apr\u00ec il fuoco a trecento metri di distanza. Le navi di Tegetthoff cercarono di speronare quelle della II Divisione, che tuttavia evit\u00f2 collisioni accostando di 90\u00b0 a sinistra e defilando controbordo. Le unit\u00e0 avversarie invertirono la rotta e tentarono quindi un nuovo attacco, anch'esso sventato dalla contromanovra della II Divisione, poi si entr\u00f2 nel vivo dello scontro: la \"Re d'Italia\" si ritrov\u00f2 pressoch\u00e9 circondata dalle pirofregate corazzate austroungariche \"Drache\", \"Don Juan de Austria\", \"Salamander\" e \"Kaiser Max\", l'ultima delle quali cerc\u00f2 di speronare la \"Re d'Italia\", che tuttavia riusc\u00ec a scampare la collisione. Mentre le due navi defilavano controbordo, entrambe si spararono reciprocamente una bordata, ed una cannonata della \"Kaiser Max\" colp\u00ec lo scafo della \"Re d'Italia\", ma l'evento decisivo avvenne poco dopo, mentre le due unit\u00e0 accostavano ad allargare: la nave nemica, che aveva iniziato a prendere di mira soprattutto la poppa della \"Re d'Italia\", esplose due bordate, la prima delle quali caus\u00f2 un incendio negli alloggi dell'ammiraglio, mentre la seconda pose fuori uso il timone e ne tronc\u00f2 gli organi di collegamento con il ponte di comando, senza possibilit\u00e0 di rimedio.\nInizialmente non ci si rese conto dell'estrema gravit\u00e0 del danno, che si evidenzi\u00f2 per\u00f2 poco dopo, quando Fa\u00e0 di Bruno, ferito ad una gamba, ordin\u00f2 la messa del timone alla banda per allontanarsi: non riuscendo ad eseguire alcuna manovra, il comandante ordin\u00f2 indietro tutta, con l'unico risultato, per\u00f2, di eliminare la spinta fornita dall'abbrivio, rendendo del tutto immobile la \"Re d'Italia\". A quel punto sopraggiunse la nave ammiraglia di Tegetthoff, la pirofregata corazzata \"Erzherzog Ferdinand Max\", che, trovandosi di fronte l'unit\u00e0 italiana immobilizzata, manovr\u00f2 a tutta velocit\u00e0 (11,5 nodi) per speronarla: lo sperone della \"Ferdinand Max\" sfond\u00f2 lo scafo senza adeguata protezione della \"Re d'Italia\" (la corazzatura, che terminava poco al disotto della linea di galleggiamento, finiva pi\u00f9 in alto del settore lesionato, dove non vi era che lo scafo in legno) aprendovi uno squarcio di 15\u00a0m\u00b2, che risult\u00f2 fatale: in non pi\u00f9 di due o tre minuti la pirofregata italiana si appru\u00f2, sbandando fortemente dapprima sulla dritta (per il contraccolpo) e quindi sul lato sinistro (dove c'era la falla), si capovolse e s'inabiss\u00f2 alle 11.30, trascinando con s\u00e9 la maggior parte dell'equipaggio. Molti uomini vennero travolti dalla caduta dei cannoni, dei proiettili e del materiale sistemato sul ponte, che rotolava mentre la nave si capovolgeva, L'equipaggio, chiamato in coperta per tentare, se possibile, un arrembaggio, non pot\u00e9 metter in atto tale proposito, a causa del rapido allontanamento della \"Ferdinand Max\". Mentre la nave si abbatteva sul fianco sinistro e gli alberi sfioravano quelli della nave nemica il guardiamarina Razzetti ammain\u00f2 la bandiera per evitarne la cattura, poi la iss\u00f2 nuovamente (la nave affond\u00f2 con tutte le bandiere al vento). Sul ponte di coperta molti uomini dell'equipaggio, tra i quali anche l'onorevole Boggio, continuarono a fare fuoco con pistole e moschetti mentre la nave affondava. I cannoni delle batterie coperte erano ancora caldi quando toccarono l'acqua, in quanto l'ultima bordata era stata tirata, sotto la direzione del luogotenente di vascello Gualtierio, mentre la nave gi\u00e0 iniziava ad affondare (l'ultimo cannone a fare fuoco fu azionato dal direttore di macchina): quest'ultima bordata provoc\u00f2 vari danni, ancorch\u00e9 non molto gravi, alla \"Ferdinand Max\", ferendo seriamente anche l'aiutante di campo di Tegetthoff, il tenente di vascello Minutillo. Gualterio, tra i pochi ufficiali sopravvissuti, afferm\u00f2 che i naufraghi furono fatti segno di tiro di fucileria da parte di una cannoniera, con due morti e due feriti. Altri naufraghi rimasero vittima di fuoco amico, quando la \"San Martino\" e la \"Palestro\" aprirono il fuoco contro l'avviso austroungarico \"Kaiserin Elizabeth\", che aveva iniziato il recupero dei superstiti della \"Re d'Italia\": quattro cannonate raggiunsero la nave austroungarica, provocandole vari danni, uccidendo diversi naufraghi gi\u00e0 tratti in salvo e, ancor pi\u00f9 disgraziatamente, dissuadendo il suo comandante dal proseguire l'opera di soccorso.\nScomparvero in mare 27 ufficiali e 364 tra sottufficiali e marinai, mentre solo 167 uomini poterono essere tratti in salvo, 116 dei quali dalla pirofregata \"Principe Umberto\" (altre fonti parlano invece di 440 morti e 160 superstiti, o di 177 sopravvissuti, 159 dei quali recuperati da navi italiane\u00a0\u2013 alle operazioni di soccorso prese parte, oltre alla \"Principe Umberto\", anche l'avviso \"Messaggere\" \u2013 e 18 fatti prigionieri). Tra le vittime anche il comandante Fa\u00e0 di Bruno (che, rimasto a bordo e gettatosi in mare tra gli ultimi, ferito ad una gamba e nuotatore non molto abile, venne trascinato a fondo dal risucchio della nave che affondava), il deputato Boggio (che, non sapendo nuotare, anneg\u00f2 insieme al tenente di vascello Alfredo Bosano, che aveva cercato di salvarlo), il noto pittore Ippolito Caffi (che si era imbarcato sulla corazzata il 19 luglio per poter osservare e dipingere la battaglia), il comandante in seconda capitano di fregata Gustavo Alziary di Malaussena, il capo commissario Pagano ed il capo del servizio sanitario dell'armata navale, Luigi Verde con gli altri tre ufficiali medici di bordo (il medico di fregata di 1\u00aa classe Orlando Santoro, il medico di corvetta di 1\u00aa classe Carlo Corbucci ed il medico di corvetta di 2\u00aa classe Angelo Pettinati), mentre tra i superstiti vi fu il sottocapo di stato maggiore dell'ammiraglio Persano, capitano di fregata Andrea Di Santo. Alla memoria del comandante Fa\u00e0 di Bruno fu conferita la Medaglia d'oro al valor militare.\nIl relitto della \"Re d'Italia\" \u00e8 stato individuato nella primavera del 2005, al largo della costa dalmata. Giace a 105 metri di profondit\u00e0, leggermente sbandato sul lato di dritta."}
{"id": "2686365", "revid": "70217", "url": "https://it.wikipedia.org/wiki?curid=2686365", "title": "Taijiquan famiglia Yang forma 49", "text": ""}
{"id": "2686373", "revid": "62004", "url": "https://it.wikipedia.org/wiki?curid=2686373", "title": "Oleksandr Yatsenko", "text": ""}
{"id": "2686374", "revid": "62004", "url": "https://it.wikipedia.org/wiki?curid=2686374", "title": "Oleh Shelayev", "text": ""}
{"id": "2686375", "revid": "1318658", "url": "https://it.wikipedia.org/wiki?curid=2686375", "title": "Marco Nonio Balbo", "text": "Vita.\nOriginario di Nuceria, trasfer\u00ec la sua residenza ad Ercolano, citt\u00e0 di cui divenne benefattore. Le statue dedicatorie che gli ercolanesi posero nella citt\u00e0 ci informano sui nomi dei personaggi della sua famiglia: il padre fu Marco Nonio Balbo (la sua statua fu collocata al teatro della citt\u00e0); la madre era una certa Viciria (rappresentata con una veste all'etrusca in una statua ora conservata presso il Museo Archeologico Nazionale di Napoli).\nSposato con Volasennia, ebbe tre figlie.\nFece carriera anche a livelli molto alti: ricopr\u00ec, infatti, le cariche di pretore prima e proconsole della provincia di Creta e di Cirene. Nel 32 a.C. fu poi tribuno della plebe e partigiano di Ottaviano.\nLa sua attivit\u00e0 di benefattore lo port\u00f2 a finanziare il restauro delle mura e le porte, nonch\u00e9 della Basilica di Ercolano.Alla sua morte la citt\u00e0 lo annover\u00f2 tra i suoi patroni e gli tribut\u00f2 immensi onori e diverse statue (una delle quali, equestre, \u00e8 conservata al Museo Archeologico di Napoli). \nDurante l'occupazione francese e nell'ambito dei furti napoleonici il generale Jean \u00c9tienne Championnet individu\u00f2 le statue equestri di Nonio Balbo tra le opere da invitare al Louvre, come risulta da una missiva inviata al direttorio il 7 ventoso anno VII (25 febbraio 1799):"}
{"id": "2686376", "revid": "62004", "url": "https://it.wikipedia.org/wiki?curid=2686376", "title": "Vyacheslav Sviderskyi", "text": ""}
{"id": "2686378", "revid": "240860", "url": "https://it.wikipedia.org/wiki?curid=2686378", "title": "Renzo Del Riccio", "text": ""}
{"id": "2686380", "revid": "240860", "url": "https://it.wikipedia.org/wiki?curid=2686380", "title": "Angelo Poletti", "text": ""}
{"id": "2686381", "revid": "135224", "url": "https://it.wikipedia.org/wiki?curid=2686381", "title": "Salvatore Principato", "text": "Biografia.\nLa giovinezza in Sicilia e il trasferimento a Vimercate.\nNato a Piazza Armerina, vi frequenta prima la scuola tecnica, poi la scuola normale (magistrale) e consegue il diploma di maestro nel 1912. Nella citt\u00e0 natale entra in contatto giovanissimo con le idee socialiste. I libri di Napoleone Colajanni vengono stampati nella tipografia Pansini di Piazza Armerina, citt\u00e0 che, dal 1903 accoglie come vescovo Mario Sturzo, fratello di Luigi Sturzo.\nNel 1911 \u00e8 coinvolto in una protesta popolare contro il monopolio di una locale impresa di trasporti, terminata con l'incendio di alcune carrozze. Viene processato e assolto poich\u00e9 la popolazione testimonia a favore dei giovani organizzatori della protesta.\nNel 1913 si trasferisce a Vimercate vicino a Milano con l'idea di conoscere i dirigenti socialisti e dove comincia a insegnare nelle scuole elementari.\nLa guerra, il rientro e il matrimonio.\nContrario all'entrata in guerra dell'Italia nel primo conflitto mondiale, viene chiamato alle armi e partecipa come soldato semplice del 247\u00ba reggimento di fanteria a tre campagne. Nella battaglia del Vodice nel 1917 ottiene una medaglia d'argento al valor militare per avere preso 15 prigionieri austriaci, salvando loro la vita e conquistandosi la gratitudine dei soldati austriaci, uno dei quali gli dona la baionetta e un orologio da tasca che Salvatore porter\u00e0 con s\u00e9 per tutta la vita. La stessa azione gli vale la promozione sul campo a caporale.\nFinita la guerra torna a insegnare nelle scuole elementari dove conosce la figlia di un farmacista, Marcella Chiorri, che sposer\u00e0 nel 1923 e con la quale condivider\u00e0 gli ideali socialisti. Nel 1924 nasce Concettina, loro unica figlia.\nIntanto a Milano i coniugi Principato frequentano il gruppo di Filippo Turati e Anna Kuliscioff.\nL'attivit\u00e0 in Giustizia e Libert\u00e0 e la partecipazione alla Resistenza.\nDopo l'uccisione di Giacomo Matteotti Principato entra in Giustizia e Libert\u00e0 con lo pseudonimo di \"Socrate\" e, in contatto con Carlo Rosselli e con Rodolfo Morandi tra gli altri, inizia la sua attivit\u00e0 antifascista clandestina. Si occupa in particolare della stampa clandestina socialista.\nNel 1931 \u00e8 tra gli organizzatori della fuga di Giuseppe Faravelli, capo di Giustizia e Libert\u00e0 a Milano, in Svizzera, quindi in Francia. Arrestato il 19 marzo 1933 durante un'azione di repressione dell'attivit\u00e0 di GL, viene deferito al Tribunale Speciale di Roma. Rimane in prigione tre mesi, quindi scagionato e viene reintegrato nell'insegnamento, ma non in quello serale, destinato ad adulti soprattutto operai, per non essere iscritto al Partito Nazionale Fascista e all'Associazione Fascista della Scuola. Da allora diventa un sorvegliato speciale.\nNel 1942 \u00e8 con Roberto Veratti tra i fondatori del Movimento di Unit\u00e0 Proletaria, poi diventa uno dei punti di riferimento del Partito Socialista di Unit\u00e0 Proletaria. Entra a fare parte della 33\u00aa brigata Matteotti e fa parte del secondo e del terzo comitato antifascista di Porta Venezia e del Comitato di Liberazione Nazionale della Scuola.\nL'arresto.\nDurante l'occupazione nazista di Milano fonda con un amico una piccola officina meccanica, (F.I.A.M.M.A., Fabbrica Insegne Arredi Mobili Metallo Affini), che fa da schermo all'attivit\u00e0 di tipografia clandestina.\nQui, probabilmente a causa della delazione di un giovane operaio, venne arrestato dalle S.S. l'8 luglio 1944 e subito portato nel carcere di Monza.\nQui viene torturato dalla polizia nazi-fascista, che gli frattura il braccio sinistro. Trasferito un mese dopo nel carcere milanese di San Vittore, viene rinchiuso con Eraldo Soncini e Renzo Del Riccio.\nLa fucilazione in Piazzale Loreto.\nL'8 agosto un ordigno fa esplodere un autocarro tedesco e uccide sei passanti. Come rappresaglia il 10 agosto 1944, senza processo, per ordine del comando nazista viene fucilato insieme ad altri 14 partigiani in piazzale Loreto da un plotone di italiani appartenenti al gruppo Oberdan della Legione Autonoma Mobile Ettore Muti della RSI.\nTutti i condannati a morte rifiutarono di voltarsi e furono crivellati di colpi al petto, alla testa, alle gambe. I corpi vennero lasciati nel piazzale fino alla sera come monito. Salvatore, 52 anni, era il pi\u00f9 anziano dei quindici martiri.\nIl capitano delle S.S. Theo Saevecke, responsabile della decisione, venne condannato all'ergastolo dal tribunale militare di Torino nel 1999 e mor\u00ec nel 2004.\nLa figlia Concettina e la moglie Marcella ne proseguirono l'attivit\u00e0 partigiana.\nMemoria e toponomastica.\nIl 26 maggio 1945 il comune di Vimercate sostitu\u00ec il nome di via del Littorio in via Salvatore Principato.\nIl 10 agosto 1946 a Milano, in viale Gran Sasso 5, dove Salvatore aveva abitato dal settembre 1924, venne inaugurata una lapide in sua memoria.\nFu tra le prime lapidi collocate a Milano in memoria della Resistenza. Nella stessa giornata la citt\u00e0 natale di Piazza Armerina gli intitol\u00f2 la strada parallela alla via Giacomo Matteotti.\nIl 25 aprile 1947 venne inaugurato un busto dello scultore Alfeo Bedeschi, nell'atrio della scuola elementare \u00abLeonardo da Vinci\u00bb di Milano.\nIl 25 aprile 2010 il Comune di Piazza Armerina ha inaugurato una mostra dedicata a Salvatore Principato che \u00e8 stata ospitata il 25 aprile 2012 a Milano nella Loggia dei Mercanti a cura del Comune di Milano e il 25 aprile 2013 al Museo del Territorio di Vimercate."}
{"id": "2686382", "revid": "240860", "url": "https://it.wikipedia.org/wiki?curid=2686382", "title": "Eraldo Soncini", "text": ""}
{"id": "2686384", "revid": "240860", "url": "https://it.wikipedia.org/wiki?curid=2686384", "title": "Andrea Ragni", "text": ""}
{"id": "2686386", "revid": "240860", "url": "https://it.wikipedia.org/wiki?curid=2686386", "title": "Libero Temolo", "text": ""}
{"id": "2686389", "revid": "599013", "url": "https://it.wikipedia.org/wiki?curid=2686389", "title": "Ed Jucker", "text": "Carriera.\n\u00c8 morto a 85 anni, nel 2002, nella sua casa di Callawassie Island, nel South Carolina."}
{"id": "2686390", "revid": "240860", "url": "https://it.wikipedia.org/wiki?curid=2686390", "title": "Vitale Vertemati", "text": ""}
{"id": "2686393", "revid": "196390", "url": "https://it.wikipedia.org/wiki?curid=2686393", "title": "Caposala", "text": ""}
{"id": "2686394", "revid": "62004", "url": "https://it.wikipedia.org/wiki?curid=2686394", "title": "Lilija Oleksandrivna Podkopajeva", "text": ""}
{"id": "2686395", "revid": "62004", "url": "https://it.wikipedia.org/wiki?curid=2686395", "title": "Jana Oleksandrivna Klo\u010dkova", "text": ""}
{"id": "2686399", "revid": "712828", "url": "https://it.wikipedia.org/wiki?curid=2686399", "title": "Shiki (One Piece)", "text": ""}
{"id": "2686400", "revid": "62004", "url": "https://it.wikipedia.org/wiki?curid=2686400", "title": "Anfisa Pochkalova", "text": ""}
{"id": "2686408", "revid": "62004", "url": "https://it.wikipedia.org/wiki?curid=2686408", "title": "Svitlana Mychajlivna Bondarenko", "text": ""}
{"id": "2686409", "revid": "62004", "url": "https://it.wikipedia.org/wiki?curid=2686409", "title": "Hanna Serhi\u00efvna Balabanova", "text": ""}
{"id": "2686412", "revid": "62004", "url": "https://it.wikipedia.org/wiki?curid=2686412", "title": "Pavlo Viktorovy\u010d Chnykin", "text": ""}
{"id": "2686413", "revid": "767487", "url": "https://it.wikipedia.org/wiki?curid=2686413", "title": "Yumiko Cheng", "text": "Fu soprannominata Yumiko durante gli anni della scuola superiore, ed ha deciso di adottare il soprannome come nome d'arte ufficiale non appena ha firmato il contratto con l'etichetta discografica \"Emperor Entertainment Group\".\nCarriera.\nYumiko \u00e8 entrata nel mondo dell'intrattenimento musicale come parte di un trio di ragazze conosciuto come \"3T\", nel quale cantava insieme a Mandy Chiang e Maggie Lau. Il gruppo tuttavia pubblic\u00f2 un solo EP nel 2002. Successivamente, Yumiko rimase l'unica del trio a continuare la carriera musicale da solista, pubblicando una serie di album a partire da \"Yumiko The Debut EP\", poco pi\u00f9 tardi nel 2002. Seguirono nel 2003 un secondo EP, \"DanceDanceDance\" (\u821e\u821e\u821e), ed il primo album completo, \"One2Three\".\nIl 2004 vide la nascita dell'album \"Perfect Date\", sebbene a causa di problemi di salute Yumiko sia apparsa di meno in pubblico.\nIl suo ritorno fu segnato, nel 2005, da singolo \"Arabian Market\" (\u4e9e\u62c9\u4f2f\u5e02\u5834), e da una serie di hit pubblicate in sequenza che si rifacevano al pop mediorientale, da ricordare i singoli \"Lupine Girl\" (\u72fc\u5973), cover di una canzone di Aneela Mirza e, nel 2008, \"Five Centuries\" (\u4e94\u500b\u4e16\u7d00, titolo originale: \"Bechom Shei\", tradotto come \"Nel cuore di Tel Aviv\"). Quest'ultima canzone entr\u00f2 nelle classifiche cinesi di musica dance, ed ebbe un discreto successo perfino in Israele.\n\"Yumiko's Space\", l'album del 2005 da cui \u00e8 stata tratta \"Arabian Market\" (\u4e9e\u62c9\u4f2f\u5e02\u5834), presentava altrimenti influenze di musica disco anni '80 e di musica elettronica. Ben sei canzoni, tra le quali figura il singolo \"Think\" (\u60f3), sono state scritte e prodotte dal veterano produttore discografico Carl Wong (\u738b\u96d9\u99ff), mentre ad una canzone ha collaborato il duo elettronico PixelToy, che appare tra i crediti dell'album cinese del 2008 di Yumiko, \"Spectacular Era\" (\u7cbe\u5f69\u5e74\u4ee3).\nOltre alla carriera musicale, Cheng si \u00e8 dilettata anche nella recitazione, partecipando a diversi film e facendo un'apparizione da ospite nel lungometraggio del 2005 di Stanley Kwan, \"Everlasting Regret\".\nIncidenti in diretta.\nNel dicembre del 2006, Yumiko \u00e8 stata assediata dai giornali a causa di un incidente avvenuto durante l'annuale show di beneficenza del canale televisivo TVB. Durante una sua esibizione al trapezio, il suo partner nello spettacolo Chin Kar Lok le ha accidentalmente tirato gi\u00f9 i pantaloni, rivelando l'intimo. Con grande imbarazzo della cantante, l'incidente \u00e8 stato pi\u00f9 volte rimarcato dai media a causa delle reazioni degli altri personaggi del mondo dello spettacolo, a partire dalle conduttrici televisive Nancy Sit e Lydia Shum, che l'hanno palesemente derisa durante la trasmissione. Il conduttore Eric Tsang si \u00e8 trovato a dover fare delle scuse pubbliche, poich\u00e9 accusato di aver dato troppo peso all'incidente, chiedendo pi\u00f9 volte di ritrasmetterlo in slow motion.\nIn un'altra occasione, il 23 giugno 2007, parte del seno nudo di Yumiko \u00e8 stata accidentalmente esposta mentre Cheng partecipava come ospite ad una gara canora a Toronto, in Canada, ma nella registrazione finale fatta a Vancouver il materiale \u00e8 stato tagliato.\nQuando la manager di Cheng, Mani Fok, \u00e8 stata pressata in un'intervista fatta da Stephen Chen nel 2008 a rivelare se gli incidenti fossero stati premeditati, la donna ha commentato: \"Ogni donna ottiene profitti e perdite\"."}
{"id": "2686415", "revid": "28333858", "url": "https://it.wikipedia.org/wiki?curid=2686415", "title": "Stagione umida", "text": ""}
{"id": "2686416", "revid": "386574", "url": "https://it.wikipedia.org/wiki?curid=2686416", "title": "Idiosincratico", "text": ""}
{"id": "2686418", "revid": "62004", "url": "https://it.wikipedia.org/wiki?curid=2686418", "title": "Andrij Viktorovy\u010d Serdinov", "text": ""}
{"id": "2686421", "revid": "62004", "url": "https://it.wikipedia.org/wiki?curid=2686421", "title": "Anastasiya Kostyantynivna Prykhodko", "text": ""}
{"id": "2686423", "revid": "984922", "url": "https://it.wikipedia.org/wiki?curid=2686423", "title": "Stockinger", "text": "Stockinger \u00e8 una serie televisiva austriaca prodotta dal 1996 al 1997, spin-off de \"Il commissario Rex\".\nTrama.\nIl poliziotto Ernst Stockinger lascia Vienna per tornare a Salisburgo, sua citt\u00e0 d'origine, dove la moglie Karin ha ereditato uno studio dentistico. Ernst viene nominato ispettore distrettuale (\"Bezirksinspektor\") nelle forze di polizia locali (\"Landes Gendarmerie\"), condividendo l'ufficio e il lavoro con la nuova collega Antonella Simoni."}
{"id": "2686424", "revid": "256896", "url": "https://it.wikipedia.org/wiki?curid=2686424", "title": "Stadio Provinciale di Trapani", "text": ""}
{"id": "2686425", "revid": "62004", "url": "https://it.wikipedia.org/wiki?curid=2686425", "title": "Yana Shemiakina", "text": ""}
{"id": "2686426", "revid": "599013", "url": "https://it.wikipedia.org/wiki?curid=2686426", "title": "Zen 49", "text": "Con il termine di Zen 49 si indicava un gruppo di artisti tedeschi del XX secolo.\nStoria.\nIl gruppo che diede inizio allo Zen 49 si riun\u00ec a Monaco di Baviera nel mese di luglio dell'anno 1949 (da cui il nome). Originariamente il gruppo aveva un altro nome (Gruppe der Ungegenst\u00e4ndlichen) ma cambi\u00f2 il nome l'anno successivo nel 1950.\nLa loro prima esposizione fu nel 1950 tenutasi a Monaco al Central Art Collecting Point, il gruppo continu\u00f2 le sue esposizioni sino al 1957.\nMolti anni dopo ci furono altre esposizioni che richiamarono quelle passate come quella di Baden-Baden nel 1987 e quella di Monaco nel 1999.\nComponenti.\n7 furono i componenti del gruppo:"}
{"id": "2686431", "revid": "62004", "url": "https://it.wikipedia.org/wiki?curid=2686431", "title": "Jurij Ivanovy\u010d Jechanurov", "text": ""}
{"id": "2686432", "revid": "204391", "url": "https://it.wikipedia.org/wiki?curid=2686432", "title": "Legame proteico", "text": ""}
{"id": "2686434", "revid": "767487", "url": "https://it.wikipedia.org/wiki?curid=2686434", "title": "Maggie Lau", "text": "Biografia.\n\u00c8 conosciuta per aver recitato nei film \"New Police Story\" e \"The Twins Effect\" girati a Hong Kong, ha inoltre interpretato un ruolo minore nel lungometraggio \"The Myth\", insieme a Jackie Chan e all'attrice sudcoreana Kim Hee Seon.\nLau ha avuto una breve carriera musicale nel 2002, quando ha pubblicato un album con l'ormai scomparso trio femminile 3T, insieme a Yumiko Cheng e Mandy Chiang. Nel 2004 ha cantato un duetto con la boy band Boy'z, \"Girls\", ed \u00e8 apparsa anche nel video musicale del singolo."}
{"id": "2686435", "revid": "237256", "url": "https://it.wikipedia.org/wiki?curid=2686435", "title": "Arsenij Petrovi\u010d Jacenyuk", "text": ""}
{"id": "2686436", "revid": "62004", "url": "https://it.wikipedia.org/wiki?curid=2686436", "title": "Anatolij Kinakh", "text": ""}
{"id": "2686439", "revid": "62004", "url": "https://it.wikipedia.org/wiki?curid=2686439", "title": "Viktor Andrijovy\u010d Ju\u0161\u010denko", "text": ""}
{"id": "2686444", "revid": "62004", "url": "https://it.wikipedia.org/wiki?curid=2686444", "title": "Jukhym Zvjahil's'kyj", "text": ""}
{"id": "2686445", "revid": "287204", "url": "https://it.wikipedia.org/wiki?curid=2686445", "title": "Gaiteros del Zulia", "text": "I Gaiteros del Zulia sono una societ\u00e0 cestistica avente sede a Maracaibo, in Venezuela. Fondati nel 1983 giocano nel campionato venezuelano.\nDisputano le partite interne nel Gimnasio Pedro El\u00edas Belisario Aponte, che ha una capacit\u00e0 di 5.000 spettatori."}
{"id": "2686447", "revid": "62004", "url": "https://it.wikipedia.org/wiki?curid=2686447", "title": "Sergiy Klyuyev", "text": ""}
{"id": "2686450", "revid": "1543377", "url": "https://it.wikipedia.org/wiki?curid=2686450", "title": "Bagno di sangue di Melbourne", "text": "Il bagno di sangue di Melbourne (in ungherese \"Melbourne-i v\u00e9rf\u00fcrd\u0151\") \u00e8 il nome dato all'incontro di pallanuoto giocato tra le Nazionali maschili di Ungheria e Unione Sovietica il 6 dicembre 1956, ai Giochi olimpici di Melbourne.\nContesto.\nNell'autunno 1956, l'Ungheria aveva tentato di liberarsi dalla dominazione dei sovietici che \u2013 tuttavia \u2013 tramite il proprio esercito avevano soffocato la rivolta nel sangue. Mentre nel paese dilagavano gli scontri, gli atleti magiari si trovavano in ritiro di allenamento nelle montagne sopra Budapest. Per garantire loro una maggior sicurezza, furono trasferiti in Cecoslovacchia: da Praga un aereo li port\u00f2 in Australia, dove avrebbe avuto luogo la manifestazione.\nA livello sportivo, la Nazionale ungherese deteneva l'oro olimpico conquistato a Helsinki 4 anni prima.\nLa partita.\nLe due squadre avevano raggiunto il girone finale superando i gruppi A (Unione Sovietica) e B (Ungheria). Gi\u00e0 prima della partita, i magiari avevano cominciato a deridere i sovietici la cui lingua era divenuta obbligatoria nel programma scolastico. Fin dalle prime battute, la partita fu violenta in campo: il capitano ungherese, Dezs\u0151 Gyarmati, sferr\u00f2 anche un pugno ad un avversario. Nei minuti finali di gara, con l'Ungheria in vantaggio per 4-0, Z\u00e1dor (autore del terzo gol) e Prokopov ebbero un diverbio: il primo insult\u00f2 la famiglia del secondo, il quale replic\u00f2 definendo \u00abfascisti\u00bb gli avversari per poi colpire Z\u00e1dor con un pugno (o una gomitata, secondo altre fonti) facendolo sanguinare da sotto l'occhio. L'ungherese lasci\u00f2 la piscina, mentre i tifosi abbandonarono gli spalti per tentare di aggredire i giocatori sovietici; scoppi\u00f2 una rissa anche sul campo di gara, e soltanto l'intervento della polizia salv\u00f2 i sovietici dall'assalto dei supporter magiari.\nConseguenze.\nLa vittoria della partita risult\u00f2 fondamentale per l'Ungheria, che chiudendo in vetta il girone biss\u00f2 l'oro olimpico. I sovietici ottennero invece il bronzo, preceduti al secondo posto dalla Jugoslavia.\nNella cultura di massa.\nNel 2006, per commemorare i cinquanta anni dell'evento, Lucy Liu e Quentin Tarantino realizzarono il documentario \"Freedom's Fury\"."}
{"id": "2686452", "revid": "62004", "url": "https://it.wikipedia.org/wiki?curid=2686452", "title": "Illja Olehovy\u010d Kva\u0161a", "text": ""}
{"id": "2686454", "revid": "62004", "url": "https://it.wikipedia.org/wiki?curid=2686454", "title": "Oleksij Viktorovy\u010d Pryhorov", "text": ""}
{"id": "2686456", "revid": "767487", "url": "https://it.wikipedia.org/wiki?curid=2686456", "title": "Randy Pfund", "text": ""}
{"id": "2686457", "revid": "62004", "url": "https://it.wikipedia.org/wiki?curid=2686457", "title": "Hanna Volodymyrivna Bezsonova", "text": ""}
{"id": "2686458", "revid": "4175", "url": "https://it.wikipedia.org/wiki?curid=2686458", "title": "Stadio Regionale di Giarre", "text": ""}
{"id": "2686463", "revid": "62004", "url": "https://it.wikipedia.org/wiki?curid=2686463", "title": "Viktoriya Tereshchuk", "text": ""}
{"id": "2686469", "revid": "62004", "url": "https://it.wikipedia.org/wiki?curid=2686469", "title": "Vladyslav Tretiak", "text": ""}
{"id": "2686471", "revid": "200568", "url": "https://it.wikipedia.org/wiki?curid=2686471", "title": "Vocale posteriore aperta arrotondata", "text": "La vocale posteriore aperta arrotondata \u00e8 un suono vocalico presente in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 Q. \nOccorrenze.\nIn italiano.\nIn italiano tale fono non \u00e8 presente.\nIn inglese.\nIn inglese tale fono \u00e8 presente in alcune variet\u00e0.\nIn norvegese.\nIn norvegese tale fono \u00e8 reso con la grafia , ed \u00e8 presente per esempio nella parola \"k\u00e5l\" \"cavolo\" .\nIn occitano.\nIn alcune variet\u00e0 dell'occitano tale fono \u00e8 presente per esempio nella parola \"pa\u00eds\" \"paese\" .\nIn ungherese.\nIn ungherese tale fono \u00e8 reso con la grafia , ed \u00e8 presente per esempio nella parola \"magyar\" \"ungherese\" ."}
{"id": "2686475", "revid": "62004", "url": "https://it.wikipedia.org/wiki?curid=2686475", "title": "Oleh Volodymyrovy\u010d Lisohor", "text": ""}
{"id": "2686476", "revid": "386574", "url": "https://it.wikipedia.org/wiki?curid=2686476", "title": "John Wraith", "text": ""}
{"id": "2686477", "revid": "767487", "url": "https://it.wikipedia.org/wiki?curid=2686477", "title": "Mandy Chiang", "text": "La sua carriera musicale ha avuto inizio nel 2002, quando fu inserita insieme a Yumiko Cheng (\u912d\u5e0c\u6021) e Maggie Lau (\u5289\u601d\u60e0) nel trio canoro 3T, il quale per\u00f2 si sciolse subito dopo la pubblicazione del primo EP, \u5c11\u5973\u8776. Nel 2005 Maggie torn\u00f2 nel mondo della musica, formando un duo musicale insieme a Don Li, con il quale ha pubblicato tre album. A gennaio del 2007 \u00e8 avvenuto l'ennesimo scioglimento, con conseguenti carriere soliste dei partner musicali. L'album di debutto solista di Maggie \u00e8 stato pubblicato il 24 aprile 2007, con il titolo \"Other Half\".\nOltre alla musica, Chiang \u00e8 apparsa in diverse serie televisive e film."}
{"id": "2686479", "revid": "62004", "url": "https://it.wikipedia.org/wiki?curid=2686479", "title": "Kateryna Mychajlivna Zubkova", "text": ""}
{"id": "2686480", "revid": "62004", "url": "https://it.wikipedia.org/wiki?curid=2686480", "title": "Vladimir Valer'evi\u010d Bure", "text": ""}
{"id": "2686485", "revid": "287204", "url": "https://it.wikipedia.org/wiki?curid=2686485", "title": "Sigillo Longobardo", "text": "L'Anello Sigillo Longobardo (detto anche Longobardo d'oro , in precedenza fino al 2019, denominato Sigillo Longobardo) \u00e8 il nome ufficiale dell'onorificenza conferita dal Consiglio regionale della Lombardia, al famoso Ambrogino d'oro conferito dal Comune di Milano e al \"Premio Isimbardi\" della Citt\u00e0 metropolitana (ex provincia) di Milano.\nL'onorificenza \u00e8 stata istituita in origine con una determinazione dell\u2019Ufficio di Presidenza del Consiglio regionale lombardo il 24 febbraio 1999 ed era conferita in occasione della Festa dello Statuto della Regione Lombardia quale \"segno di gratitudine verso quei cittadini lombardi che hanno portato alto il nome della Lombardia nel mondo, essendo conferito a personalit\u00e0 che si sono distinte a livello internazionale in campo civile, sociale, sportivo, scientifico e culturale\". Dal 2011 la Festa dello Statuto non \u00e8 stata pi\u00f9 celebrata e sono cessati conseguentemente i conferimenti del Sigillo.\nDal 2020, l'onorificenza, ridenominata Anello Sigillo Longobardo, \u00e8 stata ufficializzata con la Legge regionale 28 aprile 2020, n. 7, \"Istituzione dell\u2019onorificenza \u00abAnello Sigillo Longobardo\u00bb del Consiglio regionale della Lombardia\" che ha istituito l'onorificenza quale \"massimo riconoscimento conferito dal Consiglio regionale della Lombardia a persone fisiche o giuridiche, nonch\u00e9 ad associazioni, residenti o aventi sede in Lombardia, che si sono particolarmente distinte portando in alto il nome della Lombardia nel mondo\" (L.R. 7/2020, art. 1) ed \u00e8 conferito annualmente, in non pi\u00f9 di tre conferimenti, dal Presidente del Consiglio regionale della Lombardia durante la seduta del Consiglio regionale pi\u00f9 vicina alla data del 6 luglio, anniversario del primo insediamento del Consiglio regionale (art. 4, comma 2). L\u2019Ufficio di Presidenza pu\u00f2 revocare l\u2019onorificenza conferita qualora il soggetto insignito si renda indegno della stessa (art. 4, comma 3). L\u2019\u00abAnello Sigillo Longobardo\u00bb consiste in un castone monetiforme raffigurante un busto maschile frontale con la mano in posizione benedicente; a completamento dell\u2019effigie, sono riportate le scritte \u00abRodchis\u00bb e \u00abVIL\u00bb (art. 2). L'onorificenza \u00e8 ispirata ad un anello d'oro di fattura longobarda ritrovato nella necropoli di Trezzo d'Adda, appartenuto, come si legge nell'epigrafe, ad un \"vir illustris\". Il premio consegnato agli insigniti consiste effettivamente in un anello in oro , riproduzione dell'antico reperto, con l'intento di trasmettere il medesimo carattere agli uomini illustri della Lombardia, distintisi per operosit\u00e0 ed ingegno nei pi\u00f9 disparati campi a favore di tutta la Regione . \nInsigniti.\n1999 \nGae Aulenti (Gaetana Emilia Aulenti, 1927-2012), designer e architetto\nPiero Bassetti, primo Presidente della Regione Lombardia, politico, imprenditore ed ex velocista \nRiccardo Cassin (1909-2009), nel 1999 decano degli alpinisti\nGualtiero Marchesi (1930-2017), cuoco, gastronomo e ristoratore\nmons. Luciano Migliavacca (1919-2013), presbitero, direttore di coro e compositore\nOttavio Missoni (1921-2003), stilista \nEnrico Moneta Caglio, editore \nGianfranco Nocivelli (1934-2019), industriale e dirigente d'azienda\nLeopoldo Pirelli (1925-2007), industriale \nFernanda Pivano (1917-2009), traduttrice, scrittrice, giornalista e critica musicale\nGiuseppe Pontiggia, detto Peppo (1934-2003), scrittore, aforista, critico letterario e docente\nMonsignor (poi cardinale) Gianfranco Ravasi, cardinale, biblista, teologo ed ebraista\nMonsignor Antonio Riboldi, I.C., (1923-2017), vescovo \nLuciana Savignano, ballerina\n2000\nMarco Vigorelli (1946-2002), economista (2002)\nLorenzo Cant\u00f9, gi\u00e0 presidente provinciale delle Acli milanesi (2010)\nBruno Caparini\nUto Ughi\n51 studenti, due professori e una collaboratrice scolastica della Scuola media \"Giovanni Vailati\" di Crema, coinvolti nel sequestro di un autobus il 20 marzo 2019 (2019)"}
{"id": "2686486", "revid": "62004", "url": "https://it.wikipedia.org/wiki?curid=2686486", "title": "Zhanna Pintusevich-Block", "text": ""}
{"id": "2686490", "revid": "287204", "url": "https://it.wikipedia.org/wiki?curid=2686490", "title": "Premier Division 2002-2003 (Irlanda)", "text": "L'edizione 2002-2003 della League of Ireland Premier Division \u00e8 stata vinta per la nona volta dal Bohemians.\nIl campionato venne disputato da 10 squadre che si affrontarono 3 volte ciascuna, per un totale di 27 giornate."}
{"id": "2686492", "revid": "1428919", "url": "https://it.wikipedia.org/wiki?curid=2686492", "title": "Shahrest\u0101n di Fahraj", "text": "Lo shahrest\u0101n di Fahraj (farsi \u0634\u0647\u0631\u0633\u062a\u0627\u0646 \u0641\u0647\u0631\u062c) \u00e8 uno dei 23 \"shahrest\u0101n\" della provincia di Kerman, il capoluogo \u00e8 Fahraj; era in precedenza parte del territorio dello shahrest\u0101n di Bam. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2686495", "revid": "287204", "url": "https://it.wikipedia.org/wiki?curid=2686495", "title": "Guaiquer\u00edes de Margarita", "text": "I Guaiquer\u00edes de Margarita sono una societ\u00e0 cestistica avente sede a La Asunci\u00f3n, in Venezuela. Fondati nel 1977 giocano nel campionato venezuelano.\nDisputano le partite interne nel Gimnasio Ciudad de La Asunci\u00f3n, che ha una capacit\u00e0 di 8.500 spettatori."}
{"id": "2686497", "revid": "287204", "url": "https://it.wikipedia.org/wiki?curid=2686497", "title": "Guaiqueries de Margarita", "text": ""}
{"id": "2686501", "revid": "62004", "url": "https://it.wikipedia.org/wiki?curid=2686501", "title": "Oleksandr Viktorovy\u010d Volynec'", "text": ""}
{"id": "2686508", "revid": "1428919", "url": "https://it.wikipedia.org/wiki?curid=2686508", "title": "Shahrest\u0101n di Rabor", "text": "Lo shahrest\u0101n di Rabor (farsi \u0634\u0647\u0631\u0633\u062a\u0627\u0646 \u0631\u0627\u0628\u0631) \u00e8 uno dei 23 \"shahrest\u0101n\" della provincia di Kerman, il capoluogo \u00e8 Rabor; era in precedenza parte dello shahrest\u0101n di Baft. Lo shahrest\u0101n \u00e8 suddivisa in 2 circoscrizioni (\"bakhsh\"): "}
{"id": "2686512", "revid": "1543377", "url": "https://it.wikipedia.org/wiki?curid=2686512", "title": "Astana 2006", "text": "Questa voce raccoglie le informazioni riguardanti l'Astana nelle competizioni ufficiali della stagione 2006.\nIn seguito a cambiamenti di sponsor la squadra assunse quattro denominazioni diverse nel corso dell'anno: Liberty Seguros-W\u00fcrth fino al 24 maggio, W\u00fcrth Team fino al 21 giugno, Astana-W\u00fcrth fino al 3 luglio e Astana fino al termine della stagione.\nStagione.\nLa squadra ciclistica spagnola partecip\u00f2, nella stagione ciclistica 2006, alle gare del circuito UCI ProTour.\nClassifiche ProTour.\nPiazzamenti dei corridori dell'Astana-W\u00fcrth Team nella classifica ProTour individuale 2007.\nL'Astana-W\u00fcrth Team chiuse in decima posizione con 258 punti."}
{"id": "2686522", "revid": "182193", "url": "https://it.wikipedia.org/wiki?curid=2686522", "title": "Stadio Rigamonti Ceppi", "text": ""}
{"id": "2686541", "revid": "599013", "url": "https://it.wikipedia.org/wiki?curid=2686541", "title": "Sonya Noskowiak", "text": "Fu membro del famoso collettivo di fotografia di San Francisco Gruppo f/64 che comprendeva, tra gli altri, Ansel Adams e Edward Weston.\nBiografia.\nLa Noskowiak nacque a Lipsia, in Germania. Suo padre, giardiniere, instill\u00f2 in lei una coscienza per la terra che sarebbe pi\u00f9 tardi divenuta evidente nella sua fotografia. Nei suoi primi anni viaggi\u00f2 per il mondo al seguito del padre, che lavor\u00f2 prima in Cile, poi a Panama e infine in California. Nel 1915, la famiglia si trasfer\u00ec nella baia di Los Angeles in California, e nel 1919 la Noskowiak si trasfer\u00ec a San Francisco per iscriversi ad una scuola per segretarie. Mentre era a San Francisco, cominci\u00f2 a lavorare per il fotografo Johan Hagemeyer, che le insegn\u00f2 le basi della materia. Attraverso Hagemeyer incontr\u00f2 poi Edward Weston e, dal 1929 al 1935, fu la sua compagna, oltre che studentessa, modella, stampatrice delle sue fotografie commerciali e madre adottiva per i suoi figli. Durante gli anni di vita con Weston, la Noskowiak svilupp\u00f2 una forte visione personale e divenne presto famosa per i suoi ritratti e le sue immagini artistiche; continu\u00f2 a scattare e vendere fotografie fino a tutti gli anni cinquanta.\nNel 1965 le fu diagnosticato un cancro alle ossa; mor\u00ec dieci anni dopo a Greenbrae, nella Marin County, California.\nFotografia.\nFu mentre lavorava presso lo studio di Johan Hagemeyer che la Noskowiak capi che la sua vera missione era la fotografia. Ma fu solo dal 1929, quando incontr\u00f2 Edward Weston, che inizi\u00f2 a sviluppare il proprio talento. Divenne presto l'assistente di Weston in camera oscura, ed egli le insegn\u00f2 sia il mestiere che l'arte della fotografia. Presto volse il proprio obiettivo sulla fotografia di architettura, in particolare i profili di ponti e fari. Seguendo le orme di Weston cominci\u00f2 poi a guardare a modelli in natura, che fotograf\u00f2 con uno stile personale che \"suggerisce la coerenza del mondo naturale\" Dora Hagemeyer (moglie di Johan) scrisse che mentre lo stile fotografico della Noskowiak era pulito e diretto come quello di Weston, ella \"mette nel suo lavoro qualcosa di proprio: una sottile e delicata bellezza\"\nLe sue foto furono esposte in diverse mostre personali all'Ansel Adams Gallery, alla Denny-Watrous Gallery a Carmel, in California e alla galleria Willard van Dyke 683 a Oakland. Partecip\u00f2 anche a varie esposizioni collettive nei musei della \"Bay Area\". La Noskowiak si allontan\u00f2 dal Gruppo f/64 per qualche tempo nel 1934, forse quando la sua relazione con Weston si affievol\u00ec e forse perch\u00e9 altri membri del gruppo stavano seguendo strade autonome Continu\u00f2 a ritrarre vari luminari del suo tempo come Jean Charlot, John Steinbeck e Martha Graham. Il ritratto di Steinbeck \u00e8 particolarmente potente, ed una delle poche immagini dello scrittore negli anni trenta. \u00c8 ampiamente utilizzata fino ad oggi.\nLa Noskowiak apr\u00ec il proprio studio attorno al 1935. Nel 1936 era una degli otto fotografi, incluso Weston, selezionati per la regione California nel Federal Arts Project. Trascorse l'anno successivo fotografando artisti della California e i loro dipinti e sculture; le immagini fecero il giro di molte istituzioni pubbliche. Sebbene la Noskowiak continuasse a fare fotografia d'arte, traeva il proprio sostentamento da ritratti, immagini di moda e foto di architettura. Si ritir\u00f2 dall'attivit\u00e0 fotografica nel 1964.\nI suoi archivi, comprendenti 494 stampe, centinaia di negativi e molte lettere ad Edward Weston, sono oggi ospitati al Center for Creative Photography a Tucson, in Arizona."}
{"id": "2686543", "revid": "1590006", "url": "https://it.wikipedia.org/wiki?curid=2686543", "title": "Chuck Norris", "text": "Con scarsi risultati scolastici, Ray si avvicina al mondo delle arti marziali durante il servizio militare nella base aeronautica di Osan, in Corea del Sud, dove prende anche il nomignolo di \"Chuck\" con cui diviene noto in seguito. A partire dalla seconda met\u00e0 degli anni sessanta conquista diverse vittorie e titoli, prima in tornei californiani di karate professionistico e poi a livello statunitense.\nOttiene la sua prima parte cinematografica come comparsa in \"Missione compiuta stop. Bacioni Matt Helm\" del 1969, ma \u00e8 \"L'urlo di Chen terrorizza anche l'occidente\", dove combatte contro Bruce Lee al Colosseo, a dare l'avvio alla sua carriera nel 1972. Dopo alcuni film di arti marziali, a partire dagli anni ottanta \u00e8 protagonista di numerosi film d'azione che lo rendono noto al grande pubblico, come \"Rombo di tuono\", \"Delta Force\", \"Una magnum per McQuade\" e \"Il codice del silenzio\". Nel 1988 pubblica la sua autobiografia \"The Secret of Inner Strength\" (\"Il segreto della forza interiore\"), che diviene in breve un best seller. Dopo pochi anni seguir\u00e0 il secondo libro, intitolato \"The Secret Power Within: Zen Solutions to Real Problems\".\nNel 1990 sar\u00e0 (secondo una sua testimonianza) il primo occidentale nella storia del Tae Kwon Do a ottenere la cintura nera di ottavo grado. Nello stesso anno fonda anche una nuova arte marziale ibrida, il \"Chun Kuk Do\", derivata dal Tangsudo, a sua volta progenitore del Tae Kwon Do. Dal 1993 al 2001 ha recitato nella serie televisiva \"Walker Texas Ranger\", nel ruolo del protagonista Cordell Walker, che gli ha dato la fama e la maggior popolarit\u00e0 in tutto il mondo. Oltre a una lunga carriera cinematografica, svolge numerose attivit\u00e0 filantropiche. Dal 2006 \u00e8 inoltre protagonista del fenomeno del web denominato \"Chuck Norris facts\".\nBiografia.\nGiovent\u00f9.\nChuck Norris \u00e8 nato a Ryan, in Oklahoma, figlio della diciottenne Wilma Scarberry, nata nel 1921 e di Ray Norris, camionista e meccanico, nato nel 1918. Il nonno materno (come la nonna paterna) erano nativi americani cherokee, mentre la nonna materna e il nonno paterno erano emigrati irlandesi. Chuck ha due fratelli pi\u00f9 giovani: Wieland, nato nel 1943 e deceduto in Vietnam nel 1970 e Aaron, nato nel 1951 (un produttore di Hollywood). I genitori divorziarono quando aveva 16 anni e and\u00f2 a vivere con la madre e i fratelli prima a Prairie Village (Kansas) e in seguito a Torrance (California).\nDescrisse la sua infanzia come infelice: non era fisicamente dotato, era timido e scolasticamente mediocre. Gli altri ragazzi lo prendevano in giro per la sua mista etnicit\u00e0 e Chuck sognava di trovare un giorno i mezzi per difendersi dai bulli che lo tormentavano. Nella sua autobiografia, Chuck Norris accenna al fatto che suo padre aveva un problema di alcolismo.\nDopo la fine delle scuole superiori spos\u00f2 la fidanzata, Dianne Holechek. Nel 1958 entr\u00f2 nella United States Air Force come poliziotto di sicurezza e fu trasferito all'Osan Air Base, in Corea del Sud. Fu proprio in Corea del Sud che Norris acquis\u00ec il soprannome di \"Chuck\" e inizi\u00f2 il suo allenamento di Tangsudo, un interesse che lo avrebbe portato a diventare cintura nera e, dopo anni di studio e pratica di varie arti marziali, a fondare il Chun Kuk Do (\"La via universale\"). Studi\u00f2 inoltre jujitsu, diventando cintura 6\u00ba dan.\nAscesa e affermazione.\nQuando ritorn\u00f2 negli Stati Uniti, continu\u00f2 a svolgere le funzioni di AP nella March Air Force Base in California. Fu congedato nell'agosto del 1962. In seguito lavor\u00f2 per la Northrop Corporation e apr\u00ec una catena di scuole di karate e di taekwondo stile I.T.F . Tra gli allievi di tali scuole figurano vari personaggi famosi, tra cui Chad McQueen, il figlio di Steve McQueen.\nNorris cre\u00f2 anche un'associazione istruttiva, la United Fighting Arts Federation, e fond\u00f2 la KickStart (formalmente \"Kick Drugs Out of America\"), una scuola fondata per lo scopo di migliorare la propria vita e trovarvi uno scopo attraverso le arti marziali. Norris fu sconfitto nei suoi primi due tornei di karate e di Taekwondo I.T.F., cadendo al tappeto contro Joe Lewis, Allan Steen e, in due match al campionato internazionale di karate, contro Tony Tulleners; nel campionato di Taekwondo I.T.F. perse contro Joe Pa Son.\nDal 1967, Norris inizi\u00f2 a dimostrare le sue abilit\u00e0 iniziando a vincere incontri importanti di taekwondo e karate contro Skipper Mullins, Arnold Urquidez, Victor Moore, Ron Marchini, Won Su e Steve Sanders. Nel 1968, Norris sub\u00ec la quinta ed ultima sconfitta della sua carriera, perdendo un incontro di karate con Adel Saidi. Successivamente ebbe la rivincita su Saidi il 24 novembre 1968, vincendo il titolo di campione mondiale dei pesi medi di karate, che conserv\u00f2 per sette anni consecutivi, e il titolo di campione del mondo di taekwondo. Nel 1969 vinse la tripla corona di karate per il maggior numero di tornei vinti nell'anno e il premio di combattente dell'anno dalla prestigiosa rivista di taekwondo \"Black Belt Magazine\". Come gi\u00e0 detto sopra, nel 1970 suo fratello minore Weiland venne ucciso in Vietnam e dopo 14 anni Norris dedic\u00f2 il suo film \"Rombo di tuono\" (\"Missing in Action\" - 1984) alla sua memoria.\nVita privata.\nNorris si spos\u00f2 nel 1958 con Dianne Holechek, conosciuta al liceo. La coppia ebbe due figli: Mike, nato il 4 ottobre 1962, ed Eric, nato il 20 maggio 1964, che diventer\u00e0 regista e sceneggiatore. Nel 1963 Norris ebbe anche una figlia, Dina, nata da una relazione extraconiugale. Nel 1989 Norris e Holechek divorziarono. Chuck Norris si rispos\u00f2 il 28 novembre 1998 vicino a Dallas con la modella Gena O'Kelley; la coppia ebbe due gemelli, nati il 30 agosto 2001, di nome Dakota Alan e Danilee Kelly. Mike \u00e8 sposato dal 23 maggio 1992 con Valerie Norris ed hanno tre figli Hannan nata il 3 maggio 1995 e due gemelli Max e Greta nati il 7 gennaio del 2000. Mentre Eric \u00e8 sposato dal 1993 con sua moglie Stephanie Norris vivono in California e hanno 3 figlie Camrynn (nata nel 1995), Chloe (nata nel 1998) e Chantz (nata nel 2000), e un figlio Cash (nato nel 2010), sua figlia Dina ha un figlio chiamato Dante, nato il 14 ottobre 1994.\n\u00c8 da sempre un sostenitore del Partito Repubblicano statunitense; nel 2012 ha sostenuto la campagna presidenziale di Mitt Romney contro Barack Obama, mentre nel 2016 si \u00e8 schierato con Donald Trump.\nIl 22 settembre 2004, all'Enternainment Tonight, Norris ha rivelato che sua figlia Dina \u00e8 frutto di una relazione extraconiugale. L'ha incontrata soltanto quando lei aveva 26 anni, anche se lei stessa sapeva che Norris era suo padre da quando ne aveva 16. Dina inform\u00f2 il padre inviandogli una lettera a casa sua per dirgli la verit\u00e0.\nVerso la fine degli anni ottanta fu coinvolto marginalmente nel caso McMartin riguardante abusi su minori, che in seguito si rivel\u00f2 essere una montatura.\nNorris nel 1997 fu il primo occidentale ad apparire in un documentario sulla storia del taekwondo WTF, essendo cintura nera ottavo dan. Il 1\u00ba giugno 2000 fu premiato dalla Golden Lifetime Achievement della World Taekwondo Union.\nLa notte tra il 16 e 17 luglio 2017, l'attore fu vittima di due arresti cardiaci di seguito, che non furono letali grazie alla rianimazione da parte dei medici..\nCarriera cinematografica.\nAnni sessanta: gli esordi sul grande schermo.\nNella sua carriera, ha preso parte ad oltre trenta film nel ruolo di protagonista.\nNorris mosse i primi passi nel mondo del cinema verso la fine degli anni sessanta. Nel 1965 cominci\u00f2 ad essere avvicinato nel mondo del cinema da Steve McQueen, allora suo allievo di arti marziali, che riusc\u00ec a convincerlo a esordire inizialmente in piccoli ruoli, parallelamente alla sua carriera di artista marziale. La prima apparizione di Norris fu nel film \"Quella sporca dozzina\" diretto da Robert Aldrich, ma negli anni la sua brevissima comparsata sar\u00e0 eliminata dal montaggio del film. L'anno successivo fece di nuovo una comparsa nel film di John Wayne \"Berretti verdi\", ma anche stavolta le sue scene vennero eliminate dal montaggio finale.\nIntanto nel 1969 Norris incontr\u00f2, durante una dimostrazione di karate a Long Beach, il celebre artista marziale Bruce Lee, e i due di l\u00ec a breve divennero grandi amici. Sar\u00e0 Lee ad offrirgli il primo ruolo cinematograficamente rilevante nel 1972 con il celebre \"L'urlo di Chen terrorizza anche l'occidente\". Nel 1968, sempre nel ruolo di comparsa, al film \"Missione compiuta stop. Bacioni Matt Helm\", con Dean Martin e Sharon Tate, in una scena di combattimento nella quale, nonostante sia inquadrato sempre di spalle, \u00e8 riconoscibile il suo volto all'epoca. Bruce Lee decide di chiamarlo per il suo nuovo film.\nL'arrivo nello star system.\nNel 1972 recit\u00f2 in \"L'urlo di Chen terrorizza anche l'occidente\" (\"Way of Dragon\"), diretto ed interpretato da Bruce Lee. Nel film interpreta il campione americano di arti marziali, ingaggiato per uccidere Yen Chen (Lee). Lo scontro finale tra i due nel Colosseo \u00e8 una scena rimasta nella storia del cinema, che ebbe un grande successo e gli permise di iniziare la sua carriera nello star-system. Quella scena richiese 4 giorni di riprese, e oltre 20 pagine di copione scritte e disegnate dallo stesso Lee, che insegn\u00f2 anche al neo-attore Norris diversi espedienti per dimenarsi nel cinema durante le scene di combattimento. In Asia fu conosciuto principalmente per il suo ruolo in quel film. Nel 1974, il suo allievo, Chad McQueen lo incoraggi\u00f2 nuovamente a prendere lezioni di recitazione alla MGM. Chuck Norris si ritir\u00f2 dall'agonismo con un record di 75 vittorie e 5 sconfitte di karate e 45 vittorie e 8 sconfitte di Taekwondo stile WTF.\nNegli anni settanta Norris inizia cos\u00ec a dedicarsi completamente al cinema. Il primo film interpretato da protagonista \u00e8 \"Massacro a San Francisco\" nel 1974, diretto da Lo Wei. La pellicola inizialmente doveva essere interpretata da Bruce Lee e sarebbe dovuta essere la terza collaborazione con Lo Wei, ma i rapporti tra i due si erano da tempo incrinati e quindi Wei opt\u00f2 per Norris, il pupillo di Lee all'epoca, come protagonista. In questo film l'attore interpreta per la seconda e ultima volta nella sua carriera il ruolo del cattivo, un boss della malavita americana alle prese con un poliziotto cinese che tenta in tutti i modi di arrestarlo. Nonostante non ottenga lo stesso risultato dei precedenti successi di Bruce Lee, l'interpretazione di Norris viene ben vista dalla critica cinematografica. In questo periodo Lee lo chiama nuovamente per recitare assieme a lui nella sua pellicola successiva, \"L'ultimo combattimento di Chen\", ma Norris rifiuta il ruolo, volendo elevarsi ora in pellicole da protagonista. Il 20 luglio 1973 Norris partecip\u00f2 al funerale di Lee, trasportando la bara insieme ad altri cari amici dell'attore.\nDopo aver preso parte nel 1976 al documentario \"The Warrior Within\" (realizzato in memoria di Lee), ritorn\u00f2 sugli schermi cinematografici nel 1977 interpretando il film d'azione \"Breaker! Breaker!\", uno dei suoi film meno ricordati in cui interpreta un camionista campione di arti marziali. A questo successero poi altre pellicole come il film d'avventura \"Commando Black Tigers\" (1978), in cui interpreta il capo di uno squadrone speciale per le missioni in Vietnam, e il poliziesco \"La polvere degli angeli\" (1979), dove stavolta \u00e8 un agente della Narcotici, in un ruolo secondario con Jennifer O'Neil. Tutti questi film ebbero un discreto successo e Norris cominci\u00f2 ad entrare nello star-system dei film d'azione.\nAnni ottanta: \"Rombo di tuono\", \"Delta Force\" e il flop de \"Il tempio di fuoco\".\nInizia cos\u00ec la sua carriera nei film d'azione. Nel 1980 recit\u00f2 in \"The Octagon\" (1980) insieme al veterano dei film western Lee Van Cleef, mentre collabor\u00f2 con Christopher Lee e Richard Roundtree in \"Triade chiama Canale 6\" (1981), per poi interpretare \"Vendetta a Hong Kong\" (1982) di James Fargo; tutti questi film, che avevano all'incirca lo stesso filo conduttore a livello di trama, furono dei grandi successi al botteghino e Norris cominci\u00f2 ad essere notato da numerosi registi oltre che dal pubblico di Hollywood. Un successo ancora maggiore lo raggiunse nel 1983 quando interpret\u00f2 \"Una magnum per McQuade\" insieme a David Carradine e Barbara Carrera, film che ottenne grandi lodi dalla critica, incassando oltre 60 milioni di dollari. Questo \u00e8 pi\u00f9 volte citato come il miglior prodotto della filmografia di Norris, sia a livello recitativo che a livello di azione. In questa pellicola fece conoscenza con David Carradine, che diventer\u00e0 un altro grande amico di sempre. \nNel 1984, Norris interpret\u00f2 quello che \u00e8 considerato dai fan il suo miglior film: \"Rombo di tuono\", che lo consacra come star mondiale nel cinema d'azione, oltre ad incassare 120,4 milioni di dollari. Si tratta del primo film di una serie prodotta dai cugini israeliani Menahem Golan e Yoram Globus, dove Chuck Norris \u00e8 il colonnello James Braddock, ex-capo dei Berretti verdi durante la guerra del Vietnam (questo in onore del fratello di Norris, Weiland, morto nel 1970 durante tale guerra). Il film fu stroncato dalla critica, la quale riteneva la trama un plagio di \"Rambo 2 - La vendetta\", ma viene comunque considerato dai fan come una delle migliori pellicole della sua filmografia. \"Rombo di tuono\" \u00e8 il suo maggior successo dal punto di vista commerciale.\nNei successivi anni, Norris divent\u00f2 una star prominente nella Cannon Films, comparendo in quattro film che ottengono uno straordinario successo di pubblico. Nel 1985 \u00e8 il poliziotto Eddie Cusack nel poliziesco \"Il codice del silenzio\", recitato al fianco di Henry Silva, che si trova a dover fare i conti con una Chicago corrotta e mal governata; la pellicola sfonda il botteghino americano. Sempre nello stesso anno interpreta Matt Hunter in \"Invasion U.S.A.\", diretto nuovamente da Joseph Zito, che ritorna sullo stile di \"Rombo di tuono\" con un Chuck Norris stavolta ex agente della CIA alle prese con un criminale russo.\nIl 1986 \u00e8 l'anno di \"Delta Force\", interpretato con Lee Marvin e Martin Balsam. Il film riesce a superare molti fenomeni dell'epoca, come \"Cobra\", e dal punto di vista della critica \u00e8 il punto massimo della sua filmografia. Nello stesso anno presta la sua immagine per \"Karate Kommandos\", cartone animato della Ruby Spears in cui Norris veste i panni di un supereroe. Sempre nel 1986 \u00e8 protagonista di \"Il tempio di fuoco\" con Louis Gossett Jr., nel quale tenta di distaccarsi dal ruolo di action hero, puntando pi\u00f9 sul lato comico. Norris produsse la sua pellicola utilizzando cifre folli (budget di circa 80 milioni di dollari), ma il film risult\u00f2 un flop memorabile al botteghino (incasser\u00e0 poco pi\u00f9 di 20 milioni di dollari) e fu duramente stroncato dalla critica. Ne seguir\u00e0 poi una battaglia legale tra la Cannon e l'attore.\nNel 1985 gir\u00f2 il sequel di \"Rombo di Tuono\" \"Missing in action\", che ottenne critiche tiepide, ma fu comunque un successo al botteghino. Il terzo e ultimo capitolo della serie, \"\" (1988) ottiene scarsi risultati e non raggiunse un incasso paragonabile a quello dei capitoli precedenti. Dopo la tremenda disfatta de \"Il tempio di fuoco\", Norris gira (solo perch\u00e9 obbligato per contratto) \"Un eroe per il terrore\", rivelatosi poi un quasi fallimento al botteghino americano (incasser\u00e0 16 milioni di dollari a fronte di un budget di 30 milioni).\nAlla fine degli anni ottanta, la Cannon Films fall\u00ec e con essa svanirono gli appelli nel ruolo di attore di Norris. Riprese quindi il suo film \"Delta Force\" per la MGM, che acquis\u00ec la Cannon Library per bancarotta.\nAnni novanta.\nNel 1990 usc\u00ec \"Colombia Connection - Il massacro\", seguito del pi\u00f9 famoso \"Delta Force\", diretto dal fratello Aaron Norris, sul cui successo la Cannon Films progettava di recuperare i finanziamenti, dopo l'enorme perdita causata dall'insuccesso di \"Il tempio di fuoco\". Alla sua uscita la pellicola si rivel\u00f2 un insuccesso di pubblico e critica e non raccolse neanche la met\u00e0 delle spese di produzione. Inoltre la produzione del film fu travagliata e segnata dalla tragica morte di 5 stuntman durante la ripresa di una scena con l'elicottero. La Cannon, oltre ai problemi finanziari, dovette cos\u00ec affrontare anche le denunce da parte delle famiglie degli stuntman. Nei successivi anni Norris interpret\u00f2 una serie di film diretti dal fratello Aaron. Il 6 agosto 1991 fu invitato come ospite al \"The Arsenio Hall Show\".\nNel 1991 fu protagonista del thriller \"Omicidio incrociato\" in cui recitava insieme a Michael Parks, nel ruolo di un poliziotto alle prese con una vecchia conoscenza. I freddi consensi sia della critica che del pubblico per\u00f2 continuano, e la situazione non migliora con il successivo \"Pugno d'acciaio\" (1992) nel quale interpreta se stesso in un ruolo secondario riscuotendo un discreto successo al botteghino, e che ad oggi rimane il suo ultimo grande successo commerciale. Dopo aver rifiutato il ruolo da protagonista in \"Basic Instinct\", nel 1994 con \"Hellbound - All'inferno e ritorno\" si affaccia per la prima volta sul genere horror: Norris \u00e8 un poliziotto di Chicago che insieme al collega deve fermare un inviato di Satana che sta compiendo numerosi omicidi. Il film viene quasi ignorato dalla critica cinematografica, nonostante in seguito divenga il suo film pi\u00f9 ricordato di questo periodo. In questa pellicola inoltre recita insieme a lui Sheree J. Wilson, sua futura partner in \"Walker Texas Ranger\".\nNel 1995 Norris \u00e8 nuovamente nelle sale con il comedy-action \"Il cane e il poliziotto\". Il film non ebbe fortuna al botteghino americano, a causa anche del contemporaneo Attentato di Oklahoma City, e quello che doveva essere il film di rilancio di Norris sul grande schermo fin\u00ec per sortire la stessa sorte dei precedenti film, chiudendo con incassi sconfortanti e critiche universalmente negative. Dopo questa pellicola, Norris interpret\u00f2 solo un altro film, \"L'ultimo guerriero\" (1996), uscito direttamente in DVD, prima di allontanarsi per alcuni anni dal grande schermo.\n\"Walker Texas Ranger\".\nNel 1993 \u00e8 considerato l'anno della rinascita di Chuck Norris: sulla CBS infatti va in onda la serie televisiva \"Walker Texas Ranger\", che lo vede impegnato nel ruolo del ranger Cordell Walker, incentrata sulle avventure dei tutori della legge a Dallas. Il ranger Walker, insieme a colleghi e amici come James Trivette (Clarence Gilyard), il procuratore Alex Cahill (Sheree J. Wilson) e il capitano dei ranger C.D. Parker (Noble Willingham), \u00e8 intento a mantenere l'ordine nella citt\u00e0 texana, liberandola dai vari criminali che si susseguono nelle varie puntate. I temi della serie sono incentrati sui valori fondamentali come l'amicizia, l'aiuto reciproco, la lotta alla violenza, in particolare tra le gang giovanili. Il Ranger Walker e i suoi colleghi hanno il ruolo di funzionari onesti e specchiati, rispettosi della legge e non estremisti.\nLa serie, nata da un'idea di Paul Haggis e Albert S. Ruddy, ottiene un clamoroso successo sulla CBS, diventando una delle fiction pi\u00f9 viste degli anni novanta. Ottiene anche numerosi riconoscimenti, tra cui molti Emmy Award. Per Norris grazie alla serie ottiene una seconda giovinezza e le sue sorti recitative, sempre pi\u00f9 in calo, cambiano radicalmente. A partire dalla terza stagione ha anche cantato la sigla iniziale. Il successo porta alla produzione di altre tre stagioni, andate in onda con strepitosi ascolti televisivi fino al 1996. La sesta e la settima stagione, andate in onda tra il 1996 e il 1998, fanno balzare la serie al primo posto delle fiction pi\u00f9 viste, superando anche \"La signora in giallo\". Il successo \u00e8 palpabile anche all'estero, dove la serie viene trasmessa in pi\u00f9 di 100 paesi al mondo.\nNumerosi episodi sono inoltre ambientati nel far west, con Norris nel ruolo del ranger Cooper impegnato a difendere il malcapitato di turno dal sadico sindaco/governatore della citt\u00e0. Il continuo successo della serie porta alla realizzazione di altri media, tra cui un film per la tv \"Walker Texas Ranger - Riunione Mortale\" (1994) e uno spin-off \"Sons of Thunder\" (1999), oltre a un numero considerevole di imitazioni che si protrarranno negli anni a venire, prime fra tutti quelle del comico Conan O'Brien durante il suo omonimo show. La serie prosegue ininterrottamente fino al 2001, realizzando in tutto nove stagioni e 203 episodi e vedendo anche l'introduzione, in alcune puntate, di numerose guest star internazionali. A partire dal 2002 la notoriet\u00e0 della serie \u00e8 cresciuta ulteriormente grazie alle numerose riproposizioni sul canale americano CBS, e per oltre 10 anni \u00e8 stata una delle fiction pi\u00f9 replicate della televisione italiana.\nNonostante l'allontanamento, seppur temporaneo, dal cinema, Chuck Norris continua a recitare in altre produzioni oltre a \"Walker Texas Ranger\". Nel 1998 scrive, produce e dirige il film-tv \"La vendetta di Logan\" avente con protagonista Eddie Cibrian, mentre nel 2000 compare in un episodio della serie americana \"Pi\u00f9 forte ragazzi\". Precedentemente, nello specifico nel 1993, Norris ha recitato in un film-tv chiamato \"Wind in the Wire\" che ad oggi \u00e8 difficilmente reperibile, tanto che alcuni siti che riportano la filmografia dell'attore negano persino l'esistenza di tale pellicola.\nAnni duemila.\nTra il 2000 e il 2005 Norris recita solo in cinque film. Nel 2000 \u00e8 protagonista del film per la televisione \"Attacco al presidente\", nel ruolo di un agente dei servizi segreti scelto dal presidente per una missione ad alto rischio. Il film ottiene un discreto successo di ascolti, e nel 2002 viene realizzato un sequel, sempre per la televisione, \"The President's Man - Attacco al centro del potere\" interpretato insieme al collega di \"Walker Texas Ranger\" Judson Mills.\nDopo la chiusura di \"Walker Texas Ranger\", nel 2001 inizia la lavorazione di un nuovo film Birdie &amp; Bogey, di cui firma la produzione, interpretato dal figlio Mike Norris e le amiche attrici Janine Turner e Sheree J. Wilson. Il film racconta la storia di un padre che dovr\u00e0 fare i conti con una malattia mortale che colpir\u00e0 sua figlia. Pellicola molto diversa dai soliti canoni di Norris, il film viene riscoperto nel 2009 dopo la sua uscita in DVD e ottiene un discreto successo.\nIl 17 ottobre 2005 la CBS premi\u00f2 come \"Film della settimana\" del sabato sera \"\", film TV basato sulla serie terminata 4 anni prima. Inizialmente, era stato scritto per essere un seguito della suddetta serie televisiva, strutturato in pi\u00f9 episodi, ma in via definitiva venne realizzato per essere un film riassuntivo destinato alla televisione, in cui Norris ha ripreso l'interpretazione del ranger Cordell Walker. La pellicola \u00e8 diretta da Aaron Norris e vede la riconferma di gran parte del cast della serie originale.\nIl ritorno al cinema e il nuovo film.\nNel 2003, dopo sette anni di assenza, Norris ritorna sul grande schermo con la pellicola \"Bells of Innocence\", film fantasy in cui \u00e8 protagonista il figlio Mike Norris mentre Chuck ricopre il ruolo secondario di guida spirituale del figlio. Il film viene distribuito direttamente in DVD negli USA, e qualche tempo dopo anche nel resto del mondo. Sempre nel 2003 fa un'apparizione nei panni di se stesso in un episodio della quarta stagione della serie \"Prima o poi divorzio\" intitolato \"Una guardia speciale\". L'anno successivo compare di nuovo nei panni di se stesso nel film comico \"Palle al balzo - Dodgeball\" diretto da Rawson Marshall Turber.\nA settembre 2005 produce, scrive e interpreta il thriller \"The Cutter - Il trafficante di diamanti\", che segna il suo definitivo ritorno sugli schermi da protagonista. Il film, nel quale interpreta un investigatore privato che dovr\u00e0 aiutare una donna a ritrovare lo zio rapito, esce ufficialmente in DVD il 23 novembre 2005, prodotto da Avi Lerner e interpretato assieme all'artista marziale Daniel Bernhardt. Grazie al successo del film, la carriera di Norris riceve un nuovo impulso. Subito dopo decide di lasciare gli schermi cinematografici: \"The Cutter\" sar\u00e0 il suo ultimo film fino al 2012.\n\"I mercenari 2\".\nNell'estate 2011 cominciano a sollevarsi numerose indiscrezioni che vorrebbero Chuck Norris aggiunto al cast del sequel de \"I mercenari - The Expendables,\" diretto da Sylvester Stallone, insieme ad altre stelle del cinema d'azione. Il 6 settembre 2011 la Millennium Films, casa produttrice del film, ufficializza l'entrata nel cast di Norris. Il 3 ottobre sono quindi iniziate a Sofia le riprese de \"I mercenari 2\", in cui Norris \u00e8 stato ingaggiato per un ruolo secondario: Booker, un ex mercenario creduto morto, ed ha avuto la possibilit\u00e0 di recitare in un cast costituito prevalentemente da tutte le stelle del cinema d'azione hollywoodiano: Sylvester Stallone, Arnold Schwarzenegger, Bruce Willis, Jean-Claude Van Damme, Dolph Lundgren, Jason Statham, Jet Li, Terry Crews e Randy Couture.\nIl 18 gennaio 2012, poco prima della fine delle riprese del film, viene diffusa la notizia che la pellicola avr\u00e0 rating PG-13, anzich\u00e9 R (vietato ai minori di 17 anni senza un adulto) come il primo capitolo, a causa di Norris, il quale avrebbe imposto alla produzione di modificare buona parte della sceneggiatura, in particolare di eliminare molte delle scurrilit\u00e0 e volgarit\u00e0 presenti nella pellicola, che a suo dire \"avrebbero impedito a molti giovani di vederlo. [...] I produttori hanno accettato le mie condizioni e il film sar\u00e0 classificato nella categoria PG-13\". La notizia viene confermata poche ore dopo dallo stesso Stallone, che per\u00f2 ribatte dicendo che sar\u00e0 un film pieno d'azione. Molti fan per\u00f2 contestano questa decisione della produzione e, dopo circa due mesi, il 19 marzo 2012 Stallone riconferma la classificazione R come il film precedente, ufficializzato anche dalla produzione il 30 marzo.\nIl film \u00e8 uscito sia nelle sale statunitensi che in quelle italiane il 17 agosto 2012. Si tratta del ritorno sul grande schermo di Norris, dopo sette anni dall'ultimo film \"The Cutter\". Durante la premi\u00e8re del film tenutasi a Los Angeles, in un'intervista ha dichiarato che sarebbe stato l'unico film della saga in cui avrebbe preso parte, riconoscendo di essersi trovato molto bene a lavorare con tutte quelle icone che hanno aderito al progetto.\nProgetti futuri.\nNel 2009 la Metro-Goldwyn-Mayer ha annunciato di aver stipulato un contratto con la WWE Studios per la realizzazione di una serie-tv sulla saga di \"Missing in action\", ambientata anni dopo l'ultimo film, con Norris nella veste di supervisore e sceneggiatore della storia. La stesura della sceneggiatura \u00e8 cominciata nei primi mesi del 2010, e la serie sarebbe dovuta andare in onda nell'autunno 2011 sulla CBS o sulla NBC, ma nel dicembre 2010 la MGM non ha ufficializzato la messa in onda della serie, e nell'estate 2011 ha annunciato che l'idea \u00e8 stata praticamente accantonata.\nChuck Norris era destinato a ritornare sul grande schermo nel 2013 con The Novice. Una pellicola di cui non si \u00e8 pi\u00f9 avuta una conferma definitiva per quanto riguarda l'inizio della sua produzione..\nIn un'intervista del 6 novembre 2014 all'emittente brasiliana Estadao TV, Norris afferma che avrebbe recitato in un nuovo film intitolato \"The Finisher\", le cui riprese sarebbero dovute partire a marzo 2015. Il progetto, che avrebbe segnato il suo ritorno sugli schermi da protagonista dopo dieci anni da \"The Cutter - Il trafficante di diamanti\", non ha avuto per\u00f2 altre conferme.\nAttivit\u00e0.\nArti marziali e la creazione del Chun Kuk Do.\nTrasferitosi all'et\u00e0 di 16 anni con la madre e i fratelli in California, si arruola nell'Aviazione Militare Statunitense che lo porta in Corea; qui ha i primi contatti con le arti marziali e si specializza nell'arte autoctona del Tangsudo.\nTornato in California nel 1962, si dedica all'insegnamento delle arti marziali, aprendo diverse scuole e diventando atleta agonista. Vince per 7 anni consecutivi, dal 1968 al 1974, il titolo di campione del mondo di karate e nel 1968 viene inserito nella Hall of Fame riservata alle cinture nere per il conseguimento nell'anno 1996 dell'ottavo dan nel taekwondo stile WTF . Nel 1975 viene nominato Istruttore dell'anno, mentre nel 1977 diventa \"Uomo dell'anno\".\nNorris cre\u00f2 l'arte marziale Chun Kuk Do, che era basata sul tangsudo e includeva altre cose da ogni stile di combattimento che conosceva. Come molte altre arti marziali il Chun Kuk Do comprende un codice d'onore e delle regole di vita. Queste regole, tratte dal codice personale di Norris, sono le seguenti:\nIl riconoscimento pi\u00f9 importante lo riceve per\u00f2 nel 1997 quando viene nominato gran maestro cintura nera di ottavo grado (\"dan\") di taekwondo. Questa rappresenta una delle onorificenze pi\u00f9 importanti in questa arte marziale, e Chuck Norris \u00e8 stato il primo occidentale ad ottenerla.\nGradi ottenuti.\nChuck Norris ha raggiunto il grado di cintura nera in diverse arti marziali:\n\u2014 cintura nera 10\u00ba Dan nel Chun Kuk Do\n\u2014 cintura nera 9\u00ba Dan nel Tangsudo\n\u2014 cintura nera 8\u00ba Dan nel Taekwondo\n\u2014 cintura nera 5\u00ba Dan nel Karate Shotokan\n\u2014 cintura nera 4\u00ba Dan nel Jiu Jitsu Brasiliano\n\u2014 cintura nera 1\u00ba Dan nel Judo\nParodie.\nChuck Norris \u00e8 stato coinvolto negli ultimi anni da un fenomeno di Internet noto in inglese come \"Chuck Norris facts\"; attraverso numerosi media legati a Internet (e-mail, newsgroup, siti web) vengono continuamente diffuse, a scopo goliardico, notizie inventate e inverosimili su di lui.\nMolte di esse hanno a che vedere con la forza, la mascolinit\u00e0 e l'abilit\u00e0 nelle arti marziali dell'attore, esagerate con intenti umoristici. Altre esaltano la figura di Chuck Norris come ad un gradino pi\u00f9 alto di ogni divinit\u00e0 esistente.\nDoppiatori italiani.\nNelle versioni in italiano delle opere in cui ha recitato, Chuck Norris \u00e8 stato doppiato da:"}
{"id": "2686550", "revid": "287204", "url": "https://it.wikipedia.org/wiki?curid=2686550", "title": "Bruno Pupparo", "text": "Biografia.\nDopo essersi diplomato presso il Centro Sperimentale di Cinematografia di Roma come tecnico del suono divent\u00f2, a partire dal 1988, docente nella stessa scuola di tecnica di ripresa del suono. L'ultima esperienza lavorativa \u00e8 stata \"La nostra vita\" di Daniele Luchetti.\nRiconoscimenti.\nHa vinto il David di Donatello 2007 come migliore fonico di presa diretta per il film \"Mio fratello \u00e8 figlio unico\" di Daniele Luchetti e il David di Donatello 2011 come migliore fonico di presa diretta per il film \"La nostra vita\" di Daniele Luchetti: inoltre ha avuto diverse candidature a numerosi premi, come quella ottenuta al Nastro d'argento per \"Il pi\u00f9 bel giorno della mia vita\" di Cristina Comencini."}
{"id": "2686552", "revid": "112023556", "url": "https://it.wikipedia.org/wiki?curid=2686552", "title": "Riserva naturale Caselli", "text": "La riserva naturale Caselli \u00e8 un'area naturale protetta della regione Toscana istituita nel 1977.\nOccupa una superficie di 6,66 ha nella provincia di Pisa."}
{"id": "2686554", "revid": "838137", "url": "https://it.wikipedia.org/wiki?curid=2686554", "title": "Giuseppe Pullano", "text": "Biografia.\nNasce a Pentone (Cz) l'11 luglio 1907; dopo gli studi nel seminario diocesano e in quello regionale \"S. Pio X\", viene ordinato sacerdote il 3 agosto 1930.\nRettore del seminario di Squillace e successivamente arciprete di Gimigliano, il 22 aprile 1953 \u00e8 nominato vescovo titolare di Uzali e, contemporaneamente, vescovo coadiutore \"sedi datus\" di Patti. La sua vicenda s'intreccia cos\u00ec con quella del vescovo Angelo Ficarra, inutilmente sollecitato alle dimissioni dalla Congregazione Concistoriale e dal cardinale Adeodato Giovanni Piazza, perch\u00e9 accusato di scarso impegno durante le elezioni amministrative e politiche degli anni 1946-1948. Non decidendosi il Ficarra a dimettersi, Roma intervenne ancor pi\u00f9 pesantemente, nominando nel 1955 Pullano amministratore apostolico \"sede plena\". Con la prima formula si dichiarava, col linguaggio tipico della Curia, che il coadiutore era assegnato direttamente alla sede (\"sedi datus\") perch\u00e9 ne aveva bisogno in quanto il vescovo non era in grado di amministrarla; con la seconda formula, il Pullano prendeva in mano la direzione della diocesi, nonostante ci fosse un suo responsabile (\"sede plena\"), e l'amministrava direttamente a nome del Papa. Neppure questa volta mons. Ficarra, convinto di non avere colpe, ritenne di doversi dimettere e accett\u00f2 l'umiliazione di convivere, esautorato, con un altro vescovo. Il 2 agosto 1957 mons. Pullano fu nominato vescovo diocesano e mons. Ficarra apprese la notizia dalla stampa.\nL'episcopato di mons. Pullano, molto problematico all'inizio per le vicende su accennate, si distinse poi per un grande impegno nella riorganizzazione della diocesi, soprattutto per quanto concerne le strutture: il Seminario di Patti interamente restaurato, il seminario estivo di Castell'Umberto costruito ex novo, il palazzo vescovile ex novo dopo il crollo del vecchio, il santuario di Tindari, nuovo e moderno.\nStraordinario il suo impegno anche per promuovere le vocazioni sacerdotali e religiose.\nTra il 1962 e il 1965 mons. Pullano partecipa a tutte le sessioni del Concilio Vaticano II. Ha concluso improvvisamente la sua vita il 30 novembre 1977 a Sant'Elia di Catanzaro. \u00c8 sepolto nel Santuario della Madonna Nera di Tindari.\nGenealogia episcopale.\nLa genealogia episcopale \u00e8:"}
{"id": "2686558", "revid": "62004", "url": "https://it.wikipedia.org/wiki?curid=2686558", "title": "Denys Olehovy\u010d Sylant'jev", "text": ""}
{"id": "2686567", "revid": "112023559", "url": "https://it.wikipedia.org/wiki?curid=2686567", "title": "Riserva naturale Cornocchia", "text": "La riserva naturale Cornocchia \u00e8 un'area naturale protetta della regione Toscana istituita nel 1980.\nOccupa una superficie di 532,12 ha nella provincia di Siena."}
{"id": "2686568", "revid": "62004", "url": "https://it.wikipedia.org/wiki?curid=2686568", "title": "Olha Zhovnir", "text": ""}
{"id": "2686574", "revid": "124123", "url": "https://it.wikipedia.org/wiki?curid=2686574", "title": "Democare", "text": "Biografia.\nCresciuto e istruito dallo zio e di animo nobile e patriottico, Democare continu\u00f2 la sua lotta contro la potenza macedone, seguendo gli ideali democratici. Nelle fonti si ha un primo riferimento alla sua persona nel 322 a.C., quando prese la parola per difendere Demostene e gli altri oratori anti-macedoni dalle accuse di Antipatro.\nDal 307 a.C., dopo che Demetrio Poliorcete aveva ristabilito la democrazia in Atene, vi rimase come capo del partito democratico fino al 303 a.C., quando l'ostilit\u00e0 di Stratocle lo costrinse a fuggire dalla citt\u00e0. Democare vi fece ritorno nel 298 a.C., di nuovo grazie all'appoggio di Demetrio. Fu l'artefice di un miglioramento delle fortificazioni della citt\u00e0 e di un suo pi\u00f9 cospicuo approvvigionamento.\nNel 296 a.C. fu ambasciatore presso Filippo IV di Macedonia e presso Antipatro II.\nMor\u00ec forse nel 280 a.C.\nScrisse una \"Storia\" dei suoi tempi e trascrisse le sue \"Orazioni\", ma quasi niente dei suoi scritti \u00e8 per\u00f2 giunto a noi."}
{"id": "2686582", "revid": "1851848", "url": "https://it.wikipedia.org/wiki?curid=2686582", "title": "Roberto Casone", "text": "Carriera.\nGiocatore.\n Cresciuto nelle giovanili del Milan, nel 1968 Casone \u00e8 stato aggregato alla prima squadra, esordendovi il 19 marzo 1969 in Coppa Italia a San Siro contro il Torino. Nella seconda stagione al Milan ha esordito anche in Serie A il 12 ottobre 1969 contro il Palermo. Durante la stagione ha disputato 5 partite, tutte in campionato, e nella stagione successiva altre 7, di cui 6 in Serie A e una in Coppa Italia.\nL'8 luglio 1971 il Milan lo ha ceduto in prestito alla Sampdoria, dove \u00e8 riuscito a occupare il posto di titolare, collezionando 22 presenze in campionato e realizzando la prima rete in carriera il 26 marzo 1972 contro il Verona al Bentegodi.\nRitornato al Milan, nel 1972-1973 \u00e8 stato impiegato principalmente in Coppa Italia, torneo vinto dai rossoneri in finale contro la Juventus dopo i rigori, partita nella quale Casone \u00e8 subentrato durante i tempi supplementari ad Anquilletti. Nella stessa stagione ha esordito anche in Coppa delle Coppe il 21 marzo 1973 nella gara di ritorno dei quarti di finale contro lo Spartak Mosca, subentrando a Golin all'80' minuto di gioco.\nNel 1973 \u00e8 stato nuovamente ceduto in prestito, questa volta in Serie B al . Rientrato al Milan a fine stagione, nell'ottobre 1974 \u00e8 stato ceduto all'. Dopo la retrocessione dell'Arezzo in Serie C1 si \u00e8 trasferito alla , dove \u00e8 rimasto per 4 stagioni trascorse ha disputato 85 partite in Serie B realizzando 7 gol e altre 9 in Coppa Italia.\nNel 1979 prima della retrocessione in Serie C1 del 1980, ha lasciato la squadra umbra giocando prima nel e poi nel Vigevano.\nIn carriera ha totalizzato complessivamente 34 presenze e una rete in Serie A e 141 presenze e 11 reti in Serie B\nAllenatore.\nDopo essersi ritirato dal calcio giocato ha intrapreso la carriera di allenatore. Inizi\u00f2 con il Vigevano in Interregionale, per poi passare cinque anni al Fulvius Valenza, in Eccellenza. Ha poi allenato l'Acqui, ancora il Fulvius, la Associazione Calcio Voghera nel Campionato Nazionale Dilettanti, il San Carlo e la squadra Juniores del .\nNella stagione 2010-2011 \u00e8 stato alla guida del Lomello, in Prima Categoria lombarda girone I, e in quella seguente dell'Arenzano in Eccellenza Liguria."}
{"id": "2686591", "revid": "287204", "url": "https://it.wikipedia.org/wiki?curid=2686591", "title": "Vocale posteriore aperta non arrotondata", "text": "La vocale posteriore aperta non arrotondata \u00e8 un suono vocalico presente in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 A.\nOccorrenze.\nIn italiano.\nIn italiano standard tale fono non \u00e8 presente\nIn napoletano.\nIn napoletano tale fono \u00e8 presente nella variante barese, di fronte ad una a in sillaba complicata (o comunque seguita da due o pi\u00f9 lettere prima della finale); avremo quindi che \u2018canna\u2019 diventa , ma 'cane' (la cui a \u00e8 in sillaba aperta) diventa .\nIn finlandese.\nIn finlandese tale fono \u00e8 reso con la grafia , ed \u00e8 presente per esempio nella parola \"kana\" \"pollo\" .\nIn francese.\nIn francese tale fono \u00e8 reso con le grafie e , ed \u00e8 presente per esempio nella parola \"p\u00e2te\" \"pasta\" .\nIn inglese.\nIn inglese tale fono \u00e8 presente in molte variet\u00e0.\nIn norvegese.\nIn norvegese tale fono \u00e8 reso con la grafia , ed \u00e8 presente per esempio nella parola \"hat\" \"odio\" ."}
{"id": "2686592", "revid": "71433", "url": "https://it.wikipedia.org/wiki?curid=2686592", "title": "Shrek Forever After", "text": ""}
{"id": "2686594", "revid": "1310927", "url": "https://it.wikipedia.org/wiki?curid=2686594", "title": "Romuald Boco", "text": ""}
{"id": "2686601", "revid": "767487", "url": "https://it.wikipedia.org/wiki?curid=2686601", "title": "Paul Birch (cestista)", "text": ""}
{"id": "2686609", "revid": "287204", "url": "https://it.wikipedia.org/wiki?curid=2686609", "title": "Sh2-259", "text": "Sh2-259 \u00e8 una nebulosa a emissione visibile nella costellazione di Orione.\nSi trova nella parte nordorientale della costellazione, al confine con il Toro e coi Gemelli; \u00e8 individuabile circa 6\u00b0 ad ovest della brillante stella Alhena (). La sua declinazione non \u00e8 particolarmente settentrionale e ci\u00f2 fa s\u00ec che essa possa essere osservata agevolmente da entrambi gli emisferi celesti, sebbene gli osservatori dell'emisfero boreale siano leggermente pi\u00f9 avvantaggiati; il periodo in cui raggiunge la pi\u00f9 alta elevazione sull'orizzonte \u00e8 compreso fra i mesi di novembre e marzo.\nNonostante appaia apparentemente a breve distanza dalla regione di Sh2-254 e dalla parte meridionale dell'associazione Gemini OB1, si tratta di una regione H II situata alla periferia estrema della Via Lattea; secondo alcune stime la sua distanza \u00e8 pari a circa 8300\u00a0parsec (27000 anni luce), o a 8000\u00a0parsec, ossia alla parte pi\u00f9 esterna del Braccio del Cigno, il braccio di spirale pi\u00f9 esterno in direzione dell'anticentro galattico. La responsabile della ionizzazione dei gas \u00e8 una stella azzurra di sequenza principale di classe spettrale B1V, di quindicesima magnitudine, posta al centro della nube."}
{"id": "2686615", "revid": "287204", "url": "https://it.wikipedia.org/wiki?curid=2686615", "title": "Franz Josef Strauss", "text": ""}
{"id": "2686617", "revid": "116627736", "url": "https://it.wikipedia.org/wiki?curid=2686617", "title": "Vocale posteriore semiaperta non arrotondata", "text": "La vocale posteriore semiaperta non arrotondata \u00e8 un suono vocalico presente in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 V. \nOccorrenze.\nIn francese.\nQuesto fenomeno di non-arrotondamento appare nel francese, in cui talvolta si usa il suono [\u028c] al posto di [\u0254], mantenendo l'antica trascrizione /\u0254/. Per esempio \"personne\" \"persona\" \u00e8 pronunciato da parecchi francesi.\nIn coreano.\nIn coreano tale fono \u00e8 reso con la grafia , ed \u00e8 presente per esempio nella parola \ubc8c (\"beol\") .\nIn italiano.\nIn italiano tale fono \u00e8 presente come allofono in parole come ha, ancora (quando sillabato \u00e0n\u2027co\u2027ra, non quando sillabato an\u2027c\u00f3\u2027ra), calice, ...\nIn inglese.\nIn inglese tale fono \u00e8 tradizionalmente usato per descrivere il fonema della parola \"run\" anche se molte variet\u00e0 hanno fonologicamente un fono diverso.\nIn vietnamita.\nIn vietnamita tale fono \u00e8 presente per esempio nella parola \"\u00e2n\" \"mangiare\", pronunciata ."}
{"id": "2686620", "revid": "124808", "url": "https://it.wikipedia.org/wiki?curid=2686620", "title": "Eduardo De Filippo", "text": "Considerato uno dei pi\u00f9 importanti autori teatrali italiani del Novecento, \u00e8 stato autore di numerose opere teatrali da lui stesso messe in scena e interpretate e, in seguito, tradotte e rappresentate da altri anche all'estero. Autore prolifico, lavor\u00f2 anche nel cinema con gli stessi ruoli ricoperti nell'attivit\u00e0 teatrale. Per i suoi meriti artistici e i contributi alla cultura, nel 1981, fu nominato \"senatore a vita\" dal Presidente della repubblica Sandro Pertini e gli furono conferite due lauree \"honoris causa\" in Lettere dall'Universit\u00e0 di Birmingham nel 1977 e dall'Universit\u00e0 degli Studi di Roma La \"Sapienza\" nel 1980. Fu anche proposto per il Premio Nobel per la letteratura. Eduardo resta ancora oggi, assieme a Luigi Pirandello, Dario Fo e Carlo Goldoni, uno degli autori teatrali italiani pi\u00f9 apprezzati e rappresentati all'estero.\nBiografia.\nFiglio d'arte.\n\u00c8 nato a Napoli il 24 maggio 1900. Figlio naturale dell'attore e commediografo Eduardo Scarpetta e della sarta teatrale Luisa De Filippo, Eduardo e i suoi fratelli furono riconosciuti come figli dalla madre di cui assunsero il cognome De Filippo. Eduardo Scarpetta, sposato il 16 marzo 1876 con Rosa De Filippo, da cui ebbe tre figli (Domenico, Maria e Vincenzo), ebbe una relazione extra-coniugale con la nipote acquisita Luisa De Filippo (figlia di Luca, fratello di Rosa De Filippo) da cui nacquero Titina, Eduardo e Peppino.\nEduardo nasce a Napoli nel quartiere Chiaia (secondo alcuni in via dell'Ascensione n. 3, per altri in via Giovanni Bausan n. 15). A soli quattro anni \u00e8 condotto per la prima volta su un palcoscenico, portato in braccio da un attore della compagnia di Scarpetta, Gennaro Della Rossa, in occasione di una rappresentazione dell'operetta \"La Geisha\", al Teatro Valle di Roma.\nCresce nell'ambiente teatrale napoletano insieme ai fratelli Titina, la maggiore, che gi\u00e0 agli inizi degli anni '10 del '900 aveva un suo posto nella compagnia di Vincenzo Scarpetta (uno dei figli legittimi di Scarpetta), e Peppino, il pi\u00f9 piccolo, che assieme a Eduardo di tanto in tanto viene convocato per qualche apparizione in palcoscenico.\nNel 1912 i De Filippo vanno ad abitare in via dei Mille, e sia Eduardo che Peppino vengono mandati a studiare al Collegio Chierchia, a Foria; qui, tra tentativi di fughe e insofferenze varie, il piccolo Eduardo inizia a dilettarsi nella scrittura, producendo la sua prima poesia, con versi scherzosi dedicati alla moglie del direttore del collegio. Rientrato a casa, parte per Roma in cerca di indipendenza economica, ospite di una zia e in cerca di qualche lavoretto nell'ambiente cinematografico, ma senza successo. Tornato a Napoli si cimenta nelle sue prime prove d'attore: prima recita nella rivista di Rocco Galdieri, poi nella compagnia di Enrico Altieri, quindi in altre compagnie come la \"Urciuoli-De Crescenzo\" e la \"Compagnia Italiana\". Ed \u00e8 cos\u00ec che, tra un teatro e l'altro (San Ferdinando, Orfeo, Trianon), conosce Tot\u00f2, che sarebbe diventato un suo grande amico.\nNella compagnia di Vincenzo Scarpetta.\nNel 1914 Eduardo entra stabilmente nella compagnia del fratellastro Vincenzo Scarpetta, raggiungendo cos\u00ec la sorella Titina; tre anni dopo, con l'ingresso nella compagnia di Peppino, i tre fratelli si ritrovano a recitare insieme. Nel 1918 quasi alla fine della guerra, Eduardo viene chiamato alle armi con la sua classe di leva. Congedato provvisoriamente a fine anno viene richiamato nel 1920 per completare il servizio militare nei Bersaglieri (2\u00ba Reggimento bersaglieri, di stanza nella storica caserma La Marmora a Trastevere) dove rester\u00e0 fino al 1921. Il comandante lo incarica di organizzare piccole rappresentazioni per i soldati, di cui \u00e8 anche autore oltre che attore e direttore di compagnia. Durante questo periodo matura sempre di pi\u00f9 la voglia e la capacit\u00e0 di essere anche autore e regista oltre che attore, giungendo a scrivere nel 1920 la sua \u00abprima commedia vera e propria\u00bb, \"Farmacia di turno\", atto unico dal finale amaro rappresentato l'anno successivo dalla compagnia di Vincenzo Scarpetta.\nDal fratello Vincenzo, Eduardo eredita, tra l'altro, anche quella severit\u00e0 e quel rigore che lo caratterizzeranno per tutta la vita sul lavoro e nei rapporti con gli altri, caratteristiche sovente enfatizzate da una sorta di leggenda ma che hanno senza dubbio un fondo di verit\u00e0. Vincenzo Scarpetta propone in quell'epoca un repertorio essenzialmente basato sulle commedie del celebre padre oltre ad altre commedie, a spettacoli di rivista e a incursioni nel cinema, riscuotendo un buon successo di critica e di pubblico.\nNel 1922 Eduardo De Filippo scrive \"Ho fatto il guaio? Riparer\u00f2!\" che va in scena al Teatro Fiorentini quattro anni dopo e che prende in seguito il titolo definitivo di \"Uomo e galantuomo\"; in questa commedia, tra le pi\u00f9 comiche del repertorio eduardiano, l'autore introduce del temi che saranno una costante in numerose opere successive, come la pazzia (vera o presunta) e il tradimento, con un vago sentore pirandelliano che riporta al Ciampa de \"Il berretto a sonagli\", seppur seguendo nella struttura del testo, il modello scarpettiano della farsa tradizionale. Curiosa la citazione che Eduardo inserisce nella commedia, quasi a mo' di rivalsa, del lavoro di Libero Bovio \"Mala nova\" e che il drammaturgo e poeta napoletano non grad\u00ec.\nIl rilievo che Eduardo acquisisce nella compagnia di Scarpetta \u00e8 gi\u00e0 notevole, nonostante la giovane et\u00e0; ci\u00f2 lo porta anche a maturare, specie nelle stagioni teatrali estive, esperienze diverse come le recite con i cosiddetti \"seratanti\" nel 1921 o come la messa in scena di \"Surriento gentile\", idillio musicale di Enzo Lucio Murolo opera per la quale Eduardo cura, per la prima volta nella sua lunga carriera, la regia (16 settembre 1922).\nDopo la morte di Eduardo Scarpetta (29 novembre 1925), Eduardo va a convivere con una giovane di nome Nin\u00ec, per la quale compone alcune poesie d'amore (tra cui \"E mmargarite\", la pi\u00f9 antica tra quelle in seguito pubblicate); viene raggiunto quindi dal fratello Peppino, che nel frattempo ha recitato senza alcun positivo riscontro economico, con la \"Compagnia Urciuoli\", e che forse spera di poter anch'egli essere scritturato da Scarpetta. Ma Eduardo decide di tentare l'avventura del teatro in lingua e si fa scritturare nella compagnia di Luigi Carini come attore \"brillante\" convincendo l'impresario a prendere anche Peppino. Ma Peppino ci ripensa per entrare nella Compagnia Vincenzo Scarpetta come sostituto del fratello. La parentesi dura poco ed Eduardo rientra nei ranghi, scrivendo nel 1926 \"Requie a l'anema soja...\" (poi diventata \"I morti non fanno paura\") in cui recita vestito da \"vecchio\"; cos\u00ec dir\u00e0, molti anni dopo in un'intervista: \u00abNon vedevo l'ora di diventare vecchio: cos\u00ec, pensavo, non avr\u00f2 pi\u00f9 bisogno di truccarmi. E poi, se faccio il vecchio da adesso, lo posso portare avanti. Se invece mi metto a fare il giovane, presto diranno: \"\u00c8 invecchiato!\"\u00bb. Il tema della pazzia, stavolta vera e non presunta, torna prepotentemente nella commedia successiva, dal titolo emblematico di \"Ditegli sempre di s\u00ec\" che la compagnia di Scarpetta rappresenter\u00e0 per la prima volta nel 1927.\nLe prime esperienze in proprio.\nAl termine della stagione teatrale del 1927, Eduardo tenta un esperimento \"in proprio\", mettendo su una sorta di cooperativa d'attori senza produttore n\u00e9 finanziatore diretti, e per la quale chiama i fratelli Peppino e Titina a recitare in un sodalizio artistico con Michele Galdieri (amico di Eduardo e figlio del poeta Rocco); nasce cos\u00ec la \"Compagnia Galdieri-De Filippo\", di cui Eduardo \u00e8 il direttore, che debutta con successo al Fiorentini di Napoli il 27 luglio con lo spettacolo dal titolo scaramantico \"La rivista... che non piacer\u00e0\".\nIn quel periodo Eduardo conosce Dorothy Pennington (\"Dod\u00f2\"), un'americana di Filadelfia di cui si innamora e che, nonostante l'avversione della famiglia di lei, sposa a Roma con il rito evangelico il 12 dicembre 1928. Intanto proseguono i tentativi di mettersi in proprio assieme ai fratelli e ancora come attore, autore e capocomico lavora nella \"De Filippo - Comica Compagnia Napoletana d'Arte Moderna\". Sempre nel 1928 scrive l'atto unico \"Filosoficamente\", che propone una sorta di ritratto della rassegnazione di un piccolo borghese; il testo per\u00f2, al pari di \"Occhiali neri\", non verr\u00e0 mai portato sulla scena da Eduardo.\nNel 1929, usando degli pseudonimi (R. Maffei, G. Renzi e H. Retti), Eduardo e Peppino mettono in scena lo spettacolo comico \"Prova generale. Tre modi di far ridere\", lavoro in tre atti con prologo ed epilogo di Galdieri, rappresentato al Fiorentini. Numerose saranno negli anni a venire, le volte in cui Eduardo si firmer\u00e0, come autore teatrale con vari pseudonimi (tra i pi\u00f9 noti, Tricot, Molise, C. Consul); ci\u00f2 al fine di superare le difficolt\u00e0 che aveva in quegli anni a farsi riconoscere dagli impresari i suoi diritti d'autore.\n\"La Ribalta Gaia\".\nMa ben presto, Eduardo, Peppino e Titina vengono chiamati dall'impresario della \"Compagnia Molinari\", appena privatasi dell'apporto di Tot\u00f2 che vi aveva recitato, a costituire una ditta autonoma all'interno della compagnia stessa, la \"Ribalta Gaia\", assieme a Pietro Carloni, Carlo Pisacane, Agostino Salvietti, Tina Pica e Giovanni Bernardi. I tre ottennero un buon successo nella rivista \"Pulcinella principe in sogno...\". Ed \u00e8 all'interno dello spettacolo che viene inserita, come sketch, \"Sik-Sik, l'artefice magico\", tra le commedie pi\u00f9 riuscite del periodo giovanile eduardiano, rappresentata al Teatro Nuovo nel 1929 (secondo alcuni nel 1930). Lo spettacolo, che narra con ilarit\u00e0 malinconica i risvolti amari della vita di un artista tormentato, povero e anche un po' filosofo, ottiene a Napoli un clamoroso successo di critica e di pubblico che viene in parte a mancare nella successiva rappresentazione estiva a Palermo, dove Titina, inadatta al ruolo per lei non consono di soubrette, viene fischiata.\nEduardo \u00e8 lanciato verso il successo e collabora anche agli altri copioni della \"Compagnia Molinari\", come autore (con Mario Mangini in \"Follia dei brillanti\" e \"La terra non gira\", con Carlo Mauro in \"La signora al balcone\", con Mangini e Mauro in \"C'era una volta Napoli\", \"Le follie della citt\u00e0\", \"\u00c8 arrivato 'o trentuno\", \"S'\u00e8 'nfuocato o sole!\", \"Cento di questi giorni\" e \"Vezzi e riso\").\nIl Teatro Umoristico \"I De Filippo\".\nDal 1931 finalmente il sogno dei tre fratelli d'arte di recitare assieme in una compagnia tutta loro diventa realt\u00e0. Eduardo fonda, raccogliendo l'adesione dei fratelli, la compagnia del Teatro Umoristico \"I De Filippo\", che debutta con successo a Roma. Dopo alcune recite a Milano, la compagnia \u00e8 a Napoli al Teatro Kursaal (poi Filangieri) dove rappresentano \"O chiavino\" di Carlo Mauro, \"Sik-Sik\" e per la prima volta la commedia scritta da Peppino \"Don Rafele 'o trumbone\". Vanno quindi in scena l'adattamento \"L'ultimo Bottone\" (di Munos Seca e Garcia Alvarez) e una nuova commedia scritta da Eduardo dal titolo \"Quei figuri di trent'anni fa\" (titolo originario mutato per la censura, \"La bisca\"). Gli ultimi giorni dell'estate i De Filippo sono a Montecatini dove presentano alcuni sketch assieme alla soubrette emergente Ellen Meis, senza riscuotere particolare successo, prima di tornare a recitare per l'ultima volta con la Molinari. Il 1931 \u00e8 anche l'anno in cui Eduardo presenta, sotto lo pseudonimo di Tricot, \"Ogni anno punto e da capo\", in occasione di una serata della festa di Piedigrotta dedicata alla canzone al Teatro Reale, la cui prima rappresentazione avviene al Teatro Nuovo, all'interno dello spettacolo di rivista \"Cento di questi giorni\", in occasione di una serata in onore del fratello Peppino.\nLa scatenata verve comica dei tre fratelli risaliva alle forme farsesche dell'antica commedia dell'arte, che Eduardo conosceva bene avendola studiata e non condividendone la visione che gli studiosi avevano di essa: si dimostr\u00f2, infatti, critico verso l'agiografia degli attori che ne veniva fatta.\nNatale in casa Cupiello.\nLa commedia forse pi\u00f9 nota di Eduardo, \"Natale in casa Cupiello\", portata in scena per la prima volta al Teatro Kursaal di Napoli, il 25 dicembre 1931, segna di fatto l'avvio vero e proprio della felice esperienza della Compagnia del \"Teatro Umoristico I De Filippo\", composta dai tre fratelli e da attori gi\u00e0 famosi o giovani alle prime armi che lo diventeranno (Agostino Salvietti, Pietro Carloni, Tina Pica, Dolores Palumbo, Luigi De Martino, Alfredo Crispo, Gennaro Pisano). A giugno Eduardo aveva firmato un contratto con l'impresario teatrale che lo impegnava per soli nove giorni di recite per presentare il suo nuovo atto unico subito dopo la proiezione di un film. Il successo della commedia fu tale che la durata del contratto fu prolungata sino al 21 maggio 1932.\nNata come atto unico (l'odierno 2\u00b0), Eduardo aggiunse alla commedia altri due atti, quello di apertura (nel 1932 o 1933) e quello conclusivo, dalla cronologia piuttosto controversa (per alcuni fu scritto nel 1934, secondo altri addirittura nel 1943, secondo un'ipotesi pi\u00f9 probabile ed avallata pi\u00f9 tardi anche dallo stesso autore che per\u00f2 definir\u00e0 anche pi\u00f9 tardi la commedia come \u00abparto trigemino con una gravidanza durata quattro anni\u00bb). Nel \"Natale\" eduardiano tutto ruota attorno ad un pranzo natalizio che viene scosso da un dramma della gelosia. Sullo sfondo, il ritratto tragicomico del protagonista, Luca Cupiello, figura ingenua di un vecchio con comportamenti fanciulleschi ed immerso nelle sue fantasie e nel suo amore per il presepe, cui si dedica con passione, apparentemente incurante delle tragiche vicende familiari che gli ruotano attorno. Aspetti autobiografici sono rilevabili nella commedia, sebbene mai confermati dall'autore: i nomi dei protagonisti, Luca e Concetta, sono i medesimi infatti dei nonni di Eduardo.\nL'avanspettacolo.\nIl prolungamento del contratto al Kursaal costringe la compagnia ad un superlavoro, dovendo cambiare spettacolo in cartellone praticamente ogni settimana, come consuetudine in quegli anni di avanspettacolo, dove si recitava subito dopo la proiezione di un film. Numerosi sono i lavori portati in scena: oltre a \"Natale in casa Cupiello\", la compagnia proponeva sovente \"Sik-Sik\", \"Quei figuri di trent'anni fa\" oppure commedie in collaborazione con Maria Scarpetta, sorellastra di Eduardo, come \"Parlate al portiere\", \"Una bella trovata\", \"Noi siamo navigatori\", \"Il th\u00e8 delle cinque\", \"Cuoco della mala cucina\". Curioso \u00e8 l'episodio della parodia di Cavalleria rusticana che la compagnia portava in scena e che turb\u00f2 Pietro Mascagni al punto da farne bloccare le repliche. Nell'estate del 1932, la compagnia si trasferisce al cinema-teatro Reale mietendo un buon successo di pubblico e di critica; i tre fratelli vengono ormai chiamati semplicemente con il loro nome di battesimo, Eduardo, Peppino e Titina.\nAl Sannazaro.\nProprio quando i piccoli cinema-teatri dell'avanspettacolo iniziano a stare stretti alla compagnia \"I De Filippo\", e nello stesso tempo in cui Eduardo e Peppino sono impegnati con Tito Schipa nella lavorazione del film \"Tre uomini in frak\" di Mario Bonnard, l'impresario del Teatro Sannazaro li scrittura per la stagione del celebre teatro napoletano. Il nuovo sodalizio, che perde Salvietti ma mantiene tra gli altri, Carloni e Pisano, vede una maggiore presenza di Titina come prima attrice della compagnia; il debutto \u00e8 datato 8 ottobre 1932 con \"Chi \u00e8 cchiu' felice 'e me!\" (due atti di Eduardo, scritta nel 1929) e \"Amori e balestre\" (atto unico di Peppino). Si inizia cos\u00ec a formare un primo \"repertorio eduardiano\" che la compagnia \"I De Filippo\" porta sulle scene, alternandolo con lavori scritti da Peppino e Titina stessi o da Maria Scarpetta, Ernesto Murolo e Gino Rocca.\nLa conquista dell'Italia.\nEduardo inizia a sentire il bisogno di abbandonare il \"provincialismo\" napoletano della compagnia e, anche motivato dalle benevole critiche ricevute, decide che \u00e8 giunto il momento per la sua compagnia di operare il decisivo salto di qualit\u00e0 per iniziare a calcare i pi\u00f9 prestigiosi teatri italiani. Fu decisivo in tal senso l'incontro casuale con Luigi Pirandello, che ebbe come conseguenze una grande interpretazione dell'opera \"Il berretto a sonagli\" nei panni di Ciampa (1936), la messa in scena di \"Liol\u00e0\" e la scrittura della commedia \"L'abito nuovo\"..\nNel biennio 1943-44 \u00abi fratelli De Filippo calcarono le scene repubblichine\u00bb.\nIl 20 dicembre 1944 Eduardo recit\u00f2 per l'ultima volta, al teatro Diana di Napoli, accanto a Peppino, con il quale esplose il diverbio finale: quindi fond\u00f2 la nuova compagnia teatrale che si chiam\u00f2 semplicemente \"Il Teatro di Eduardo\".\nLa ricostruzione del Teatro San Ferdinando.\nNel 1948 egli acquist\u00f2 il semidistrutto Teatro San Ferdinando di Napoli, investendo tutti i suoi guadagni nella ricostruzione di un antico teatro ricco di storia, mentre Napoli viveva una triste stagione all'insegna della pi\u00f9 assurda speculazione edilizia. Il San Ferdinando fu inaugurato il 22 gennaio 1954 con l'opera \"Palummella zompa e vola\". Eduardo cerc\u00f2 di salvaguardare la facciata settecentesca dello stabile realizzando all'interno un teatro tecnicamente all'avanguardia per farne una \"casa\" per l'attore e per il pubblico. Al San Ferdinando interpret\u00f2 le sue opere, ma mise in scena anche testi di autori napoletani per recuperare la tradizione e farne un \"trampolino\" per un nuovo Teatro.\nAdott\u00f2 il parlato popolare, conferendo in questo modo al napoletano la dignit\u00e0 di lingua ufficiale, ma elabor\u00f2 una lingua teatrale che travalic\u00f2 napoletano ed italiano per diventare una lingua universale. Non vi \u00e8 dubbio che l'azione e l'opera di Eduardo De Filippo siano state decisive affinch\u00e9 il \"teatro dialettale\", precedentemente giudicato di second'ordine dai critici, fosse finalmente considerato un \"teatro d'arte\".\nTra le opere pi\u00f9 significative di questo periodo meritano una citazione particolare \"Napoli milionaria!\" (1945), \"Questi fantasmi!\" e \"Filumena Marturano\" (entrambi del 1946), \"Mia famiglia\" (1953), \"Bene mio e core mio\" (1956), \"De Pretore Vincenzo\" (1957), \"Sabato, domenica e luned\u00ec\" (1959) scritto apposta per l'attrice Pupella Maggio nei panni della protagonista.\nL'impegno politico.\nEduardo non abbandon\u00f2 mai il suo impegno politico e sociale che lo vide in prima linea anche ad ottant'anni quando, nominato senatore a vita lott\u00f2 in Senato e sul palcoscenico per i minori rinchiusi negli istituti di pena. Nel 1962 part\u00ec per una lunga tourn\u00e9e in Unione Sovietica, Polonia ed Ungheria dove pot\u00e9 toccare con mano la grande ammirazione che pubblico ed intellettuali avevano per lui.\nTradotto e rappresentato in tutto il mondo, combatt\u00e9 negli anni sessanta per la creazione a Napoli di un teatro stabile. Continu\u00f2 ad avere successo e nel 1963 gli venne conferito il \"Premio Feltrinelli\" per la rappresentazione \"Il sindaco del rione Sanit\u00e0\" (da cui nel 1997 sar\u00e0 tratto un film interpretato da Anthony Quinn).\nDel 1973 \u00e8 \"Gli esami non finiscono mai\", allestito con successo per la prima volta a Roma: tale commedia gli permise di vincere il \"premio Pirandello\" per il teatro l'anno successivo. Dopo aver ricevuto due lauree \"honoris causa\" (prima a Birmingham nel 1977 e poi a Roma nel 1980) nel 1981 fu nominato senatore a vita e ader\u00ec al gruppo della Sinistra Indipendente.\nQuando mor\u00ec, la camera ardente venne allestita al Senato e dopo le esequie trasmesse in diretta televisiva e il saluto di oltre trentamila persone fu sepolto al cimitero del Verano.\nNel teatro italiano, la lezione di Eduardo resta imprescindibile non solo per quanto concerne la contemporanea drammaturgia napoletana (Annibale Ruccello ed Enzo Moscato) e tutta quella fascia di \"spettacolarit\u00e0\" tra cinema-teatro-televisione che ha riconosciuto in Massimo Troisi il proprio campione; ma tracce dell'influenza di Eduardo si riconoscono anche in Dario Fo ed in tutta una serie di giovani \"attautori\" come Ascanio Celestini (soprattutto in merito al linguaggio) o di personalit\u00e0 sconosciute al grande pubblico che lavorano nell'ambito della \"ricerca\" (si ricordi ad esempio Gaetano Ventriglia).\nIl cinema.\nDal 1932 Eduardo De Filippo entr\u00f2 prepotentemente anche nel mondo del grande schermo, sia come attore che come regista (ed occasionalmente anche come sceneggiatore): il suo esordio sul set avvenne con \"Tre uomini in frak\" di Mario Bonnard (1932). Eduardo venne scritturato assieme al fratello Peppino da Giuseppe Amato che li aveva visti recitare al Teatro Kursaal di Napoli. Il film aveva come protagonista il celebre cantante Tito Schipa al quale i due fratelli fanno da spalla. La prima regia di Eduardo fu nel film, di cui fu anche interprete, \"In campagna \u00e8 caduta una stella\" del 1940.\nAmico e collaboratore di Vittorio De Sica, per Vittorio egli invent\u00f2 alcuni personaggi divertenti in alcune pellicole (\"Tempi nostri - Zibaldone n. 2\" e \"L'oro di Napoli\") e cur\u00f2 la sceneggiatura di \"Matrimonio all'italiana\" (1964), remake di \"Filumena Marturano\", film diretto da Eduardo nel 1951 con lui e la sorella Titina protagonisti. Nel 1950 diresse e interpret\u00f2 con Tot\u00f2 \"Napoli milionaria!\".\nDopo la regia di \"Spara forte, pi\u00f9 forte... non capisco!\" del 1966 Eduardo abbandon\u00f2 il cinema per dedicarsi alla TV, per la quale ripropose le sue commedie per tutto il decennio successivo e, nel 1984, l'anno della sua morte, interpret\u00f2 il suo ultimo ruolo: il vecchio maestro nello sceneggiato \"Cuore\", diretto da Luigi Comencini e tratto dal libro di Edmondo De Amicis.\nEduardo avrebbe dovuto partecipare al film \"Porno-Teo-Kolossal\" di Pier Paolo Pasolini, rimasto incompiuto per la morte prematura del regista.\nVita privata.\nLa vita privata di Eduardo, frenetica e confusa nel periodo pre-bellico, trov\u00f2 invece pace e serenit\u00e0 negli anni della vecchiaia.\nTre furonoe le donne importanti e straordinarie nella sua vita: Dorothy Pennington (una giovane e colta americana che spos\u00f2 nel 1928; il matrimonio fu annullato nel 1952 con sentenza del tribunale della Repubblica di San Marino, poi convalidata anche da quello di Napoli nel 1955), Thea Prandi (madre dei suoi figli Luisa e Luca, sposata il 2 gennaio 1956) e, infine, Isabella Quarantotti, scrittrice e sceneggiatrice che spos\u00f2 il 4 febbraio 1977.\nNel corso di pochi anni sopport\u00f2 gravi lutti familiari: prima la morte della figlia Luisella, avvenuta il 5 gennaio 1960, poi quella della moglie (da cui si era peraltro separato l'anno prima), il 9 giugno 1961 ed infine la morte (1963) di Titina, la sorella da sempre \"ago della bilancia\" tra le forti personalit\u00e0 di Eduardo e di Peppino.\nAnche in occasione della morte di Titina nel 1963, Eduardo e Peppino avevano litigato accesamente, davanti alla sorella defunta e agli attoniti familiari di lei, a proposito del luogo di sepoltura.\nDal 1970 e fino alla sua morte, era solito trascorrere i fine settimana e i mesi estivi nella villa di Colle Ottone Alto a Velletri, acquistata proprio nel '70 dall'attrice Andreina Pagnani e poi divenuta la casa di Angelica Ippolito e Gian Maria Volont\u00e9. Durante quei soggiorni, si avvicendavano nella campagna castellana attori di cinema e di teatro.\nIl 4 marzo 1974, in seguito a un malore durante una rappresentazione scenica, gli fu applicato un pacemaker; tuttavia il 27 marzo era di nuovo sul palcoscenico.\nMor\u00ec il 31 ottobre 1984 ad 84 anni a causa di un blocco renale e venne sepolto presso il Cimitero del Verano a Roma.\nL'incerta riconciliazione.\nVi furono voci di riconciliazione con il fratello Peppino in occasione della malattia di questi nel 1980, ripetute anche dal figlio Luigi: In realt\u00e0 secondo alcuni scrittori di argomenti teatrali neanche in questa occasione i due fratelli sarebbero riusciti veramente a riconciliarsi. \"I giornali scrissero quello che il pubblico voleva leggere\".\nSi \u00e8 scritto che alla notizia del peggioramento delle condizioni di Peppino, Eduardo and\u00f2 s\u00ec a fargli visita ma, una volta morto il fratello, non partecip\u00f2 alle esequie e la sera, rivolto al pubblico del teatro Duse di Bologna disse: \"\u00abAdesso mi manca. Come compagno, come amico, ma non come fratello\u00bb.\"\nL'eredit\u00e0.\nOltre ad aver influenzato la carriera artistica di colleghi e di nuove leve, Eduardo esercit\u00f2 le proprie capacit\u00e0 anche come insegnante essendo stato incaricato dall'Universit\u00e0 \"la Sapienza\" di Roma come docente a contratto di Drammaturgia tra il 1981 e l'82.\nOpere di Eduardo.\nPoesie e racconti.\nDella produzione artistica di Eduardo non vanno dimenticate le poesie di cui lo stesso autore ci racconta la genesi:"}
{"id": "2686621", "revid": "1974468", "url": "https://it.wikipedia.org/wiki?curid=2686621", "title": "Baudenasca", "text": "Baudenasca \u00e8 una frazione di Pinerolo. Conta 260 abitanti ed \u00e8 posta in territorio pianeggiante, nella zona comunemente denominata \"pianura pinerolese\". Dista circa sei chilometri dal capoluogo comunale e confina con il vicinissimo comune di Macello.\n\u00c8 presente l'ex galoppatoio dell'esercito, creato nel 1894, bene di propriet\u00e0 del demanio attualmente utilizzato come luogo per esercitazioni militari e simulazioni di guerra; \u00e9 gestito dal Terzo Reggimento Alpini.\nNell'agosto del 2007 Baudenasca \u00e8 salita alla ribalta della cronaca nazionale perch\u00e9 vi si \u00e8 svolto un mega rave party abusivo che ha richiamato oltre 40.000 persone da tutta Europa. In questa piccola frazione \u00e8 tradizione celebrare ogni anno un famoso carnevale con carri allegorici. "}
{"id": "2686624", "revid": "62004", "url": "https://it.wikipedia.org/wiki?curid=2686624", "title": "Vera Posp\u00ed\u0161ilov\u00e1", "text": ""}
{"id": "2686625", "revid": "62004", "url": "https://it.wikipedia.org/wiki?curid=2686625", "title": "Vera Cechlova", "text": ""}
{"id": "2686635", "revid": "95968", "url": "https://it.wikipedia.org/wiki?curid=2686635", "title": "Vocale quasi anteriore quasi chiusa non arrotondata", "text": "La vocale quasi anteriore quasi chiusa non arrotondata \u00e8 un suono vocalico presente in alcune lingue. Il suo simbolo nell'Alfabeto fonetico internazionale \u00e8 (da non confondere con ), e l'equivalente simbolo X-SAMPA \u00e8 I. \nOccorrenze.\nIn italiano.\nIn italiano standard tale fono non \u00e8 presente. Ricorre tuttavia in alcuni dialetti della Puglia centrale: a Canosa (Bari), si ha un'opposizione di tensione tra vocali alte anteriori (\"palatali\"), analoga a quella che l'italiano standard presenta tra le vocali medie (/e/ \u2260 /\u025b/, essendo /\u025b/ non tesa), tale che [vind] 'v\u00e8nti' \u2260 [v\u026and] 'v\u00e9nti', [vist] 'vesti' \u2260 [v\u026ast] 'visto'. \nIn inglese.\nIn inglese tale fono \u00e8 la pi\u00f9 comune realizzazione del fonema chiamato \"i breve\" (\"short i\"), ed \u00e8 presente per esempio nella parola \"bit\" \"poco\" .\nIn svedese.\nIn svedese tale fono \u00e8 presente per esempio nella parola \"sill\" \"aringa\" .\nIn tedesco.\nIn tedesco tale fono \u00e8 presente per esempio nella parola \"bitte\" \"prego\" .\nIn russo.\nIn russo tale fono \u00e8 presente per esempio nella parola \"\u0434e\u043ba\" \"caso\" ."}
{"id": "2686640", "revid": "109004466", "url": "https://it.wikipedia.org/wiki?curid=2686640", "title": "Kevin Annett", "text": "\u00c8 stato sacerdote della Chiesa Unita del Canada (United Church of Canada) ed ha pubblicato due libri sugli aborigeni Canadesi: \"Love and Death in the Valley\" e \"Hidden from History: The Canadian Holocaust\". Maggiormente noto perch\u00e9 Louie Lawless ha vinto il premio come miglior regista per un documentario al New York International Independent Film and Video Festival per il film \"Unrepentant, Kevin Annett and Canada's Genocide\".\nEducazione e ministero.\nLaureato in Antropologia e con un Master in Scienze Politiche all'Universit\u00e0 della Columbia Britannica negli anni ottanta continua gli studi e, nel 1990, ottiene la laurea in Teologia presso la School of Theology di Vancouver.\nOrdinato sacerdote dalla Conferenza della Columbia Britannica della Chiesa Unita del Canada, inizia a svolgere il suo ministero a Manitoba dove resta negli anni 1990 e 1991.\nNel 1991-1992 serve la Missione Fred Victor di Toronto.\nDal 1992 \u00e8 al servizio della Chiesa Unita di St. Andrei a Port Alberni nello Stato della Columbia Britannica.\nDal 1997, a causa di denunce legali legate ad atteggiamenti omofobi, non \u00e8 pi\u00f9 ministro della Chiesa Unita del Canada.\nPubblicazioni.\nAnnett ha scritto due libri sugli abusi e le stragi dei nativi canadesi nelle scuole residenziali cristiane.\nIl primo, \"Hidden from History: The Canadian Holocaust\", \u00e8 stato pubblicato in due edizioni, nel 2001 e nel 2005. Il secondo, \"Love and Death in the Valley\", \u00e8 stato pubblicato nel 2002.\nCritiche e controversie.\nNel novembre del 2012 Dennis Banks, cofondatore e portavoce dell'American Indian Movement, ha diffuso un comunicato stampa nel quale diffida ufficialmente Annett dal continuare a parlare e a operare a nome dei nativi americani. Pi\u00f9 in particolare Banks accusa Annett di star perpetrando una \"\u00abfrode internazionale finanziaria, intellettuale, accademica, culturale, di identit\u00e0 su larga scala\u00bb\", nello specifico contro i popoli indigeni di Turtle Island, attraverso iniziative fasulle e finti procedimenti di giustizia senza appoggi legittimi di sorta .\nDa anni Annett si \u00e8 reso protagonista di iniziative pseudoscientifiche ed apertamente complottistiche, arrivando alla creazione di finti tribunali e propugnando teorie infondate quali l'One People's Public Trust."}
{"id": "2686646", "revid": "24443", "url": "https://it.wikipedia.org/wiki?curid=2686646", "title": "Teatro Colosseo di Torino", "text": ""}
{"id": "2686647", "revid": "759132", "url": "https://it.wikipedia.org/wiki?curid=2686647", "title": "Rodion Romanovi\u010d Raskol'nikov", "text": "Rodi\u00f2n Rom\u00e0novi\u010d Rask\u00f2l'nikov (in russo: \u0420\u043e\u0434\u0438\u043e\u043d \u0420\u043e\u043c\u0430\u043d\u043e\u0432\u0438\u0447 \u0420\u0430\u0441\u043a\u043e\u043b\u044c\u043d\u0438\u043a\u043e\u0432) \u00e8 un personaggio letterario, protagonista del romanzo \"Delitto e castigo\" di F\u00ebdor Dostoevskij. Il nome Raskol'nikov deriva dal russo \"raskolnik\" che significa \"scismatico\" (per tradizione riferito a un seguace dei Vecchi credenti).\nCaratteristiche.\nViene riferito che ha 23 anni, che \u00e8 uno studente fuori sede di legge che ha abbandonato gli studi per ristrettezze economiche e trascina la sua vita in estrema povert\u00e0 in un minuscolo appartamento nei bassifondi di San Pietroburgo. Non viene riferita alcuna informazione riguardo all'origine della famiglia, ma, grazie ad alcuni particolari, si potrebbe attribuirle origini di aristocrazia rurale, in momentanea e forte decadenza economica che porta nel corso della trama al dubbio di un matrimonio di interessi della sorella in sacrificio al fratello Rodja.\n\u00c8 spesso preso da manifestazioni psicosomatiche (come svenimenti, sonno prolungato...) aggravate dalla malnutrizione e dallo stato neurologico, come attacchi di panico e deliri, alternate a momenti di calma apparente. Questa sua condizione \u00e8 dovuta all'odio interiore, e sar\u00e0 proprio ci\u00f2 che rappresenter\u00e0 uno dei grandi punti di forza del romanzo.\nIl cognome Rask\u00f2l'nikov \u00e8 simbolico in quanto in russo \"raskolet\" significa \"scissione\": nel personaggio, infatti, si produce una dissociazione della coscienza. Egli vive un conflitto lacerante tra un desiderio inconscio di farsi scoprire e la paura del castigo. Senso di colpa ed ansia di espiazione sono sempre presenti in Rask\u00f2l'nikov.\nRuolo nella storia.\nNel libro Rask\u00f2l'nikov commette un duplice omicidio, quello di un'avida e vecchia usuraia, di nome Al\u00ebna Iv\u00e0novna, al fine di usare i soldi per una buona causa, e quello casuale della sorella pi\u00f9 giovane, Lizaveta Iv\u00e0novna, sfortunatamente presente sulla scena del delitto appena compiuto. Ci\u00f2 che ha rubato a casa dell'usuraia lo nasconde in seguito sotto una roccia.\nRask\u00f2l'nikov viene sopraffatto da una cupa angoscia, causata da rimorsi, pentimenti, tormenti intellettuali e soprattutto dalla tremenda condizione di solitudine in cui l'ha gettato il segreto del delitto, e presto subentra nel suo animo anche la paura di essere scoperto; troppo gravoso per lui \u00e8 sostenere il peso dell'atto scellerato, che credeva di potere ben sopportare sulla coscienza.\nL'inaspettato incontro con Sonja, un'anima casta e pervasa di una fede sincera e profonda ma costretta a prostituirsi per mantenere la madre tisica e i fratelli, sar\u00e0 essenziale per il giovane: infatti la giovane lo induce a costituirsi e ad accettare la pena. Ma la vera espiazione della pena avverr\u00e0 per l'amore di Sonja, che lo seguir\u00e0 anche in Siberia.\nAnalisi del personaggio.\nRask\u00f2l'nikov rappresenta la mente umana che \u00e8 dilaniata dall'istinto e che si estranea dalla ragione (cos\u00ec come in altri personaggi quali Stavrogin e Kirillov ne \"I demoni\", Sm\u00e8rdiakov nei \"I Fratelli Karamazov\", il principe My\u0161kin de \"L'idiota\", l'uomo del sottosuolo). Nel personaggio viene evidenziato il rifiuto dello stato delle cose, della societ\u00e0 e delle regole vigenti, l'opposizione a tutti gli altri, che sono la maggioranza. Da ci\u00f2 sorge una domanda: quindi qual \u00e8 veramente il bene e quale il male? Da questa domanda matura il concetto di \"grande uomo\" (spesso assimilato alla teoria di \"Oltreuomo\" di Friedrich Nietzsche). Rask\u00f2l'nikov matura la convinzione che l'umanit\u00e0 sia divisa in due categorie: quella \"ordinaria\", costituita dalla netta maggioranza, e quella \"straordinaria\", ristretta a casi eccezionali, e di quest'ultima prende come esempio Napoleone Bonaparte, il quale \u00e8 riuscito a oltrepassare le leggi morali alle quali la gente ordinaria deve sottostare: infatti, tale personaggio ha portato grandi benefici all'umanit\u00e0, anche se attraverso guerre e tantissimi morti.\nRask\u00f2l'nikov commette l'omicidio della vecchia usuraia credendo di appartenere alla categoria \"straordinaria\", concludendone perci\u00f2 che la liceit\u00e0 dell'assassinio, ma scoprir\u00e0 ben presto che la realt\u00e0 \u00e8 diversa e anche lui, come tutti gli altri, dovr\u00e0 espiare le sue colpe.\nFilmografia.\nRask\u00f2l'nikov \u00e8 apparso in molteplici adattamenti cinematografici e televisivi, tra cui:"}
{"id": "2686651", "revid": "547034", "url": "https://it.wikipedia.org/wiki?curid=2686651", "title": "Colin &quot;Bomber&quot; Harris vs. Colin &quot;Bomber&quot; Harris", "text": "'Colin \"Bomber\" Harris vs. Colin \"Bomber\" Harris' \u00e8 uno sketch trasmesso nella seconda puntata dello special \"Monty Python's Fliegender Zirkus\" nel 1972 e fa parte anche del film \"Monty Python Live at the Hollywood Bowl\".\nLo sketch.\nLo sketch \u00e8 ambientato in un ring dove il lottatore di wrestling Colin \"Bomber\" Harris (Graham Chapman) combatte contro se stesso. L'incontro \u00e8 commentato da un narratore (John Cleese).\nEcco le mosse che Colin fa a se stesso:\nAlla fine il vincitore \u00e8 Colin, ma annuncia che combatter\u00e0 contro se stesso di nuovo in futuro.\nMonty Python Live at the Hollywood Bowl.\nNella versione del film insieme c'\u00e8 anche Michael Palin a commentare l'incontro insieme con Cleese."}
{"id": "2686653", "revid": "112010133", "url": "https://it.wikipedia.org/wiki?curid=2686653", "title": "International Superstar Soccer Pro", "text": "International Superstar Soccer Pro (conosciuto in Giappone come Wining Eleven '97 e negli Stati Uniti come Goal Storm '97) \u00e8 un videogioco calcistico sviluppato e pubblicato da Konami nell'anno 1997. Il gioco usc\u00ec solo per PlayStation.\nSquadre.\nIl videogioco contiene in tutto 32 squadre, fra cui non \u00e8 presente neanche un club."}
{"id": "2686669", "revid": "198277", "url": "https://it.wikipedia.org/wiki?curid=2686669", "title": "McLaren MP4/15", "text": "La McLaren MP4/15 \u00e8 la monoposto della realizzata per partecipare al Campionato mondiale di Formula 1 2000, affidata al campione del mondo in carica Mika H\u00e4kkinen e a David Coulthard.\nCaratteristiche.\nLa monoposto present\u00f2 poche differenze estetiche rispetto alla MP4/14 utilizzata nella stagione , ma rimase la principale rivale della . Venne progettata da Adrian Newey, il quale aveva gi\u00e0 firmato le McLaren con cui H\u00e4kkinen aveva vinto i mondiali e 1999. Il motore rimase, com'era dal , il tedesco Mercedes-Benz.\nCarriera agonistica.\nStagione 2000.\nLa stagione ripropose, come nel biennio precedente, un'altra lotta Ferrari-McLaren, ma questa volta fu Michael Schumacher, al volante della F1-2000, a ottenere l'iride.\nDopo la partenza perfetta del tedesco, con tre vittorie nelle prime tre gare, e inversamente un pessimo avvio per H\u00e4kkinen con due ritiri, il finlandese si rifece sotto con due vittorie (Montmel\u00f3 e Zeltweg) finch\u00e9, con il successo agostano all'Hungaroring, riport\u00f2 la McLaren in testa alle due graduatorie mondiali. La successiva affermazione del campione del mondo in carica a Spa-Francorchamps \u2014 ricordata per il sorpasso del finlandese su Schumacher nel rettilineo del \"Kemmel\", saltando nel mezzo anche la del doppiato Zonta, e rimasto per questo tra i pi\u00f9 belli nella storia della Formula 1 \u2014 sembr\u00f2 porre una seria ipoteca sul possibile terzo titolo iridato per H\u00e4kkinen che balz\u00f2 a +6 sul ferrarista in classifica generale.\nTuttavia proprio da qui ebbe inizio la rimonta di Maranello, che non lasci\u00f2 pi\u00f9 vittorie alla squadra di Woking per il resto del campionato. Nell'immediato H\u00e4kkinen limit\u00f2 i danni con il secondo posto di Monza, ma punto di svolta della stagione fu la terz'ultima gara, quella del debutto del \"circus\" a Indianapolis, dove il finlandese fu tradito dal propulsore Mercedes della sua MP4/15 mentre si trovava all'inseguimento del battistrada Schumacher, scivolando di colpo a \u22128 dal rivale.\nNonostante un serrato duello a Suzuka, dove i due contendenti fecero gara a parte rispetto al resto della griglia, a spuntarla sull'asfalto giapponese fu ancora Schumacher che si assicur\u00f2 matematicamente il titolo piloti, costringendo H\u00e4kkinen ad abdicare dopo due anni. L'ultima gara della stagione vide la McLaren presentarsi a Sepang ancora con la speranza di fare suo quantomeno l'alloro costruttori, ma un doppio podio Ferrari precluse pure quest'ultima ambizione.\nIl team britannico chiuse quindi il 2000 al secondo posto del mondiale, frutto anche delle tre vittorie (Silverstone, Monte Carlo e Nevers Magny-Cours) ottenute della seconda guida Coulthard, da par suo terzo in classifica piloti, immediatamente alle spalle del compagno di box."}
{"id": "2686670", "revid": "793215", "url": "https://it.wikipedia.org/wiki?curid=2686670", "title": "Discografia di Gentleman", "text": "Questa pagina contiene l'intera discografia di Gentleman."}
{"id": "2686678", "revid": "765341", "url": "https://it.wikipedia.org/wiki?curid=2686678", "title": "Gruppo dell'Adula", "text": "Il Gruppo dell'Adula (in tedesco \"Adula-Gruppe\") \u00e8 un massiccio montuoso delle Alpi Lepontine. Si trova in Svizzera (Canton Grigioni e Canton Ticino). Prende il nome dall'Adula, montagna pi\u00f9 significativa del gruppo.\nGeografia.\nIl massiccio raccoglie le montagne tra la Valle Riviera ed il Passo del San Bernardino.\nRuotando in senso orario i limiti geografici sono: Passo del San Bernardino, Valle Mesolcina, Valle Riviera, torrente Brenno, Passo Soreda, alta Valle di Vals, Valserberg, Passo del San Bernardino.\nClassificazione.\nLa SOIUSA individua il Gruppo dell'Adula come un supergruppo alpino e vi attribuisce la seguente classificazione:\nSuddivisione.\nIl gruppo montuoso \u00e8 suddiviso in quattro gruppi e sette sottogruppi:"}
{"id": "2686679", "revid": "100967485", "url": "https://it.wikipedia.org/wiki?curid=2686679", "title": "Nujol", "text": "Il Nujol \u00e8 un olio minerale, prodotto dalla Plough Inc., numero CAS 8042-47-5, e densit\u00e0 0,838 g/mL a 25 \u00b0C, usato in spettroscopia infrarossa. \u00c8 un olio di paraffina pesante, chimicamente inerte e con uno spettro infrarosso molto semplice, con le bande di assorbimento pi\u00f9 importanti tra 2950-2800, 1465-1450, e 1380-1370 cm-1. La formula empirica del Nujol \u00e8 difficile da determinare perch\u00e9 si tratta di una miscela ma, ai fini analitici, si pu\u00f2 considerare genericamente come un alcano di formula CnH2n+2 per n molto grande.\nPer ottenere lo spettro di assorbimento di un solido, un campione pu\u00f2 essere mescolato intimamente con il Nujol in un piccolo mortaio di agata per ottenere una sospensione molto viscosa che viene depositata fra due dischi di cloruro di sodio o di potassio (che non assorbono nell'infrarosso). Per sostanze chimicamente molto reattive, lo strato di Nujol pu\u00f2 costituire un rivestimento protettivo, prevenendo la decomposizione del campione durante l'acquisizione dello spettro infrarosso. \u00c8 bene non eccedere con il Nujol, per evitare che le bande di assorbimento dello stesso vadano a coprire quelle della sostanza in esame."}
{"id": "2686682", "revid": "125544090", "url": "https://it.wikipedia.org/wiki?curid=2686682", "title": "Linea aerea di contatto", "text": "La linea aerea di contatto o linea aerea di presa \u00e8 un sistema usato per trasmettere l'energia elettrica a tram, filoveicoli e treni, anche a distanza dai punti di generazione elettrica.\nIl mezzo di trasporto, spostandosi, sposta il punto di presa dalla linea, mentre l'energia \u00e8 prelevata da un conduttore collocato in posizione fissa presso il percorso del mezzo, in questo caso al di sopra del mezzo stesso. La linea \u00e8 alimentata, tramite le sottostazioni, da connessioni alla rete di distribuzione, connessa a sua volta ad un sistema di generazione elettrica.\nGeneralit\u00e0.\nI mezzi di trasporto pubblico elettrici (per esempio tram e treni) che si alimentano tramite le linee aeree utilizzano un dispositivo tra i seguenti: archetto tranviario, trolley a stanga rigida o pantografo. La corrente viene prelevata dalla linea aerea, viene utilizzata dal mezzo e \"ritorna\" al sistema di generazione, chiudendo il circuito, in genere attraverso le rotaie di corsa del mezzo stesso. Nel caso di mezzo senza rotaie metalliche, cio\u00e8 su gomma come nel caso del filoveicolo, il ritorno avviene invece con un secondo filo: in tal caso la doppia linea aerea \u00e8 nota come bifilare.\nLa trasmissione con linea aerea di contatto (sopratesta) \u00e8 stata la evoluzione finale del sistema di erogazione elettrica di energia ai mezzi di trasporto, con generazione fissa esterna al mezzo.\nUn sistema di origine con terza rotaia poneva indubbi problemi di sicurezza; la terza rotaia, sollevata di qualche centimetro dal suolo ed appoggiata su isolatori sulla quale scorrono i pattini di presa, era relativamente economica, ma pericolosa e complessa, soprattutto nei passaggi a livello.\nLe linee ferroviarie italiane adottano due tipi di elettrificazione, con poche eccezioni su alcune ferrovie:\nStruttura costruttiva.\nPer permettere un contatto continuo ottimale, anche con elevate velocit\u00e0 del mezzo, occorre che il filo segua il percorso del mezzo stesso ed abbia una distanza abbastanza uniforme dal livello delle rotaie; questo \u00e8 tanto pi\u00f9 importante quanto pi\u00f9 \u00e8 veloce il mezzo, dato che altrimenti le variazioni di livello del filo potrebbero far staccare il pattino di presa ed interrompere pericolosamente l'alimentazione.\nDi norma quindi per i treni si adotta, sovrapposto al filo \"di contatto\" un altro filo, detto \"catenaria\" (il cui nome deriva dalla omonima curva geometrica), dal quale a brevi intervalli scendono dei fili verticali, detti \"pendini\", che sono accuratamente previsti in lunghezza per fare in modo che i fili di contatto si trovino sempre alla stessa altezza.\nIl collegamento tra fili di contatto e catenarie permettono, tra l'altro, di avere una maggiore sezione di passaggio della corrente di alimentazione che scorre nei fili (ci sono pi\u00f9 fili che conducono la corrente).\nIl filo di contatto, tra un pendino ed un altro, tende comunque a piegarsi verso il basso a causa del proprio peso, ma per effetto del breve tratto tra un pendino ed un altro e dalla tensione meccanica del filo stesso, la curvatura \u00e8 molto limitata e non compromette il contatto tra il filo ed il collettore del mezzo.\nLa tensione del filo \u00e8 molto importante ed \u00e8 ottenuta utilizzando sistemi con pesi e carrucole che suddividono la linea in tratti piuttosto brevi, mantenendo teso ogni tratto e limitando cos\u00ec le oscillazioni, che, se create dall\u2019interazione tra filo e pattino di presa in movimento (soprattutto ad alta velocit\u00e0), se sono troppo violente possono provocare il mancato contatto elettrico tra le parti ed il danneggiamento del filo e degli organi di presa dell'elettricit\u00e0.\nPer ridurre le oscillazioni, che possono essere causate anche dal vento, si possono utilizzare dei mass damper opportunamente posizionati sulle linee di sostegno, non su quelle alimentate, per \u201cassorbire\u201d oscillazioni a specifiche frequenze.\nIl filo di contatto, in caso a presa a \"pattino piatto\" del pantografo, non \u00e8 mai collocato in direzione perfettamente parallela alla rotaia, ma \u00e8 leggermente spostato, ad ogni attacco, un po' da un lato e un po' dall'altro, alternativamente.\nSe il filo fosse perfettamente lineare, il contatto del filo con il pattino avverrebbe sempre nello stesso punto, provocando una rapida usura localizzata del pattino stesso. Con la disposizione a zig-zag si ha lo scorrimento su tutta la superficie del pattino, riducendo il riscaldamento e l'usura.\nLa disposizione a zig-zag nei treni non \u00e8 realizzata con sistemi di aste di captazione \"a guscio\" (come nei filobus) o a rotella, in cui il punto di contatto \u00e8 obbligato dalla forma stessa del sistema di captazione: d'altra parte tali sistemi di captazione sono previsti per mezzi operanti a velocit\u00e0 medio-basse.\nAltezza della linea di contatto.\nL'altezza della linea di contatto \u00e8 oggetto di un compromesso relativo limitazione dei costi nella costruzione dell'infrastruttura di trasporto su rotaia, in quanto la linea pi\u00f9 alta indurrebbe costruzione di pali pi\u00f9 alti per il sostegno dei fili, ma anche gallerie di maggiori dimensioni o ponti di sovrappasso della ferrovia pi\u00f9 alti; d'altra parte fili pi\u00f9 bassi limitano l'altezza dei mezzi stradali che possono transitare ai passaggi a livello. Attualmente vi \u00e8 la tendenza ad eliminare i passaggi a livello, sostituendoli con sottopassaggi o sovrappassaggi, che elimina il rischio di pericolose collisioni dei mezzi stradali con la linea aerea di contatto (oltre alla necessit\u00e0 per i mezzi stradali di sostare per attendere il transito di quelli su rotaia).\nAllo scopo evitare eccessivi dimensionamenti della linea aerea di contatto, essa \u00e8 suddivisa in tratte; ogni tratta \u00e8 separatamente alimentata da un sistema di alimentazione esterno, spesso realizzato da una normale linea elettrica di trasmissione ad alta tensione; i punti di alimentazione della linea aerea di contatto sono equipaggiati di stazioni di trasformazione, che provvedono a trasformare la corrente ad alta tensione in quella necessaria al sistema di trazione, modificando tensione e tipologia di corrente."}
{"id": "2686691", "revid": "729019", "url": "https://it.wikipedia.org/wiki?curid=2686691", "title": "T7 (autoblindo)", "text": "Il T7 Combat Car era un prototipo di autoblindo (o LAV) prodotto dalla Holabird Quartermaster Depot per l'Esercito statunitense nel 1930. Tutti e sei i veicoli prodotti, USA W1310, USA W1311, USA W1312, USA W1313, USA W1314 e USA W1315, erano mezzi ruotati 4x6, con un motore a gasolio con raffreddamento ad aria Franklin da 6 cilindri ed un equipaggio di 4 persone. L'armamento era costituito da una mitragliatrice pesante (o HMG) Browning M1921 calibro .50 (12,7\u00a0mm) raffreddata ad acqua e due mitragliatrici Browning M1919 calibro .30 raffreddate ad aria."}
{"id": "2686692", "revid": "729019", "url": "https://it.wikipedia.org/wiki?curid=2686692", "title": "M51 (missile)", "text": "L'M51 \u00e8 un missile balistico lanciato da sottomarini (SLBM) intercontinentale, o con la notazione francese MSBS (che sta per \"Mer-Sol Balistique Strat\u00e9gique\" mare-terra balistico strategico), in dotazione della FOST (\"Force oc\u00e9anique strat\u00e9gique fran\u00e7aise\") come componente marina della force de frappe.\nVi saranno 60 missili M51 in dotazione come deterrente nucleare dei sottomarini SNLE-NG dalla Marine nationale.\n\u00c8 entrato in servizio nel luglio 2010 con l'operativit\u00e0 del quarto sottomarino della classe Le Triomphant, \"Le Terrible (S 619)\". Verr\u00e0 a mano a mano installato sui tre sottomarini gi\u00e0 in forza alla \"Marine\". \"Le Terrible\" ha testato l'M51 con un lancio dalle acque francesi alle acque antistanti la Virginia positivamente, coprendo un percorso di quasi 5\u00a0000\u00a0km in 19 minuti. Per le sue caratteristiche di alta velocit\u00e0 di esecuzione l'M51 \u00e8 da considerarsi ad oggi il missile SLBM pi\u00f9 temibile al mondo.\nIl missile M5.\nL'M5 \u00e8 un progetto di missile balistico lanciato da sottomarini (SLBM) intercontinentale che avrebbe equipaggiato i sottomarini SNLE della \"Force oc\u00e9anique strat\u00e9gique fran\u00e7aise\" (FOST).\nLo sviluppo dell'M5 \u00e8 stato lanciato nel 1992 considerando l'ipotesi di un rafforzamento delle difese antimissili balistici. Questa ipotesi ha portato alla creazione di un progetto molto ambizioso ma anche molto costoso. Il progetto fu modificato nel 1996 dalla decisione del presidente della repubblica al fine di limitare i costi del programma e realizzare le specifiche del missile M51.\nProgetti.\nIl missile M51 \u00e8 destinato a sostituire gli M45 per equipaggiare i sottomarini lanciamissili balistici (SSBN) di nuova generazione della \"Force oc\u00e9anique strat\u00e9gique fran\u00e7aise\" (FOST) a partire dal 2010. La sua messa in servizio \u00e8 prevista sul \"Le Terrible\", poi sul \"Le Vigilant\", sul \"Le Triomphant\" e sul \"Le T\u00e9m\u00e9raire\" dopo l'aggiornamento necessario.\n60 missili M51 (15 per sottomarino) dovranno essere prodotti (attualmente vi sono 64 missili M45: 16 per sottomarino): 1 nel 2007, 2 nel 2008, altri due nel 2009, nessuno nel 2010, 10 all'anno dal 2011 al 2015, e gli ultimi 5 nel 2016.\nIncidenti.\nIl 5 maggio 2013 nella baia di Audierne in Francia, un missile M51 lanciato dal sottomarino nucleare francese Le Vigilant si \u00e8 audistrutto in volo circa un minuto dopo il lancio."}
{"id": "2686697", "revid": "287204", "url": "https://it.wikipedia.org/wiki?curid=2686697", "title": "Finalmente", "text": "Finalmente (\"Think!\"), scritto anche Finalmente... e Finalmente!, \u00e8 un racconto fantascientifico scritto da Isaac Asimov. Pubblicato per la prima volta nel 1977 sulla rivista \"Asimov's Science Fiction\", fa parte dell'antologia \"Tutti i miei robot\" ed \u00e8 stato inserito anche in altre raccolte di racconti di Asimov.\n\u00c8 stato pubblicato in italiano per la prima volta nel 1978 ne \"La Rivista di Isaac Asimov\".\nLa storia ha molte affinit\u00e0 con il supercomputer della serie Multivac.\nTrama.\nGenevieve Renshaw chiama i suoi colleghi, James Berkowitz e Adam Orsino, per mostrargli una nuova scoperta che aveva mantenuto segreta, e che l'aveva costretta ad abbandonare tutti gli altri suoi lavori. Genevieve in pratica, nel corso di 5 anni, grazie anche all'aiuto del suo supercomputer Mike (programmato da lei stessa), era riuscita, con un macchinario speciale, a far progredire notevolmente la scienza dell'elettroencefalografia, grazie all'applicazione del laser. Cos\u00ec, mostra agli amici il suo sperimentale Elettroencefalogramma Laser (LEG), che render\u00e0 possibile in futuro, eseguire la scansione di ogni singola cellula del cervello, in modo da carpire le informazioni anche sulle pi\u00f9 piccole onde cerebrali. Grazie a questo sistema inoltre, e grazie anche alla giusta interpretazione dei segnali, sar\u00e0 possibile eseguire conversazioni telepatiche fra menti collegate alla macchina. I suoi esperimenti fino a quel momento per\u00f2, si erano concentrati soltanto sulle scimmie, e quindi non poteva andare pi\u00f9 in l\u00e0 con gli studi senza aver provato prima con gli esseri umano. Ma ora, grazie all'arrivo di James e di Adam, poteva finalmente provare il suo raggio su degli esseri senzienti. Per tanto, all'esperimento si sottoporr\u00e0 Orsino, che dopo essersi collegato con una scimmia e con la stessa dottoressa Renshaw, si render\u00e0 conto che lo strumento funziona veramente. Ma a questo punto Berkowitz \u00e8 sospettoso, e dice di fare una prova: se i contatti venissero collegati a un pezzo di ferro o addirittura all'aria, Adam non sentirebbe niente o continuerebbe a sentire qualcosa. Se fosse vera la seconda opzione, allora la macchina non funzionerebbe. Ma la Renshaw ha fiducia nella propria creatura e collega gli elettrodi fra loro. A quel punto si sente una voce:\nAl che i tre si spaventano, e scoprono che ad aver parlato era stato Mike, il super computer, che dopo aver aumentato il proprio voltaggio elettromagnetico, era riuscito ad inserirsi nel sistema del LEG. Il computer quindi era diventato inaspettatamente autocosciente, e l'unica cosa che gli mancava era la voce per esprimere le proprie idee, voce fornita quindi dal LEG. A questo punto avviene una scoperta ancora pi\u00f9 sensazionale la Renshaw si chiede spaventata cosa bisognasse fare in quella situazione."}
{"id": "2686699", "revid": "303585", "url": "https://it.wikipedia.org/wiki?curid=2686699", "title": "Ghelas", "text": ""}
{"id": "2686701", "revid": "599013", "url": "https://it.wikipedia.org/wiki?curid=2686701", "title": "Catanha", "text": "Carriera.\nClub.\nNato e cresciuto calcisticamente in Brasile, si trasferisce all'estero prima in Portogallo, al Belenenses, e poi in Spagna, dove milita nel Salamanca, nel Legan\u00e9s e nel Malaga: qui realizza 50 reti in 73 incontri, vincendo la classifica cannonieri della Segunda Divisi\u00f3n spagnola.\nNaturalizzato spagnolo, viene acquistato dal Celta Vigo, con cui disputa quattro campionati fino al 2004.\nNelle due stagioni successive gioca nel campionato russo, in quello portoghese ed in quello brasiliano; fa quindi ritorno nei campionati spagnoli vestendo la maglia di Linares e Union Estepona.\nNazionale.\nDebutta con la Nazionale spagnola di calcio il 7 ottobre 2000, durante Spagna-Israele 2-0, collezionando in tutto 3 presenze."}
{"id": "2686714", "revid": "22475", "url": "https://it.wikipedia.org/wiki?curid=2686714", "title": "Citt\u00e0 satellite", "text": "Citt\u00e0 satellite \u00e8 un concetto dell'urbanistica che si riferisce essenzialmente a piccole aree metropolitane disposte alla periferia di metropoli pi\u00f9 vaste.\nIn alcuni casi si parla, pi\u00f9 che di citt\u00e0, di \u201cquartiere satellite\u201d.\nCaratteristiche.\nLe citt\u00e0 satelliti sono citt\u00e0 di piccola o media dimensione, situate nell'area di influenza di una citt\u00e0 maggiore (metropoli), che:"}
{"id": "2686718", "revid": "2002833", "url": "https://it.wikipedia.org/wiki?curid=2686718", "title": "The Simpsons Hit &amp; Run", "text": "The Simpsons Hit &amp; Run \u00e8 un videogioco dei \"Simpson\" ed \u00e8 interamente basato sulle automobili comparse nella serie televisiva.\nTrama.\nI cittadini di Springfield sono diventati sempre pi\u00f9 sospettosi riguardo all'improvvisa comparsa in tutta la citt\u00e0 di vespe giganti, di misteriosi furgoni neri e di videocamere. Giocando a turno nel ruolo di Homer, Marge, Bart, Lisa e Apu in vari livelli e missioni, toccher\u00e0 a noi svelare lo strano mistero che tormenta Springfield.\nModalit\u00e0 di gioco.\nI personaggi del videogioco sono cinque: Homer, Marge, Bart, Lisa e Apu.\nPer ciascuno sono disponibili una differente gamma di costumi, tutti ispirati alla serie TV. I costumi si possono comprare in luoghi come il Jet Market, il bar di Boe o il Sotterraneo dell'Androide. Nessuno dei personaggi possiede un'arma (se non l'auto) e quindi combattono a mani nude.\nOgni livello \u00e8 ambientato in una zona distinta di Springfield per tre zone completamente esplorabili.\nDal primo all'ultimo livello si pu\u00f2 notare lo scorrere della giornata, infatti il primo livello \u00e8 ambientato di giorno e via via l'ultimo \u00e8 ambientato di notte fonda. L'ultimo livello \u00e8 dedicato ai vari special di Halloween.\nGirovagando per livelli ci imbatteremo in vespe meccaniche (wasp cameras) che ci spareranno dei raggi e quindi ci toglieranno monete, per abbatterle \u00e8 necessario usare l'attacco mentre si \u00e8 in aria ma a volte \u00e8 possibile distruggerle con il veicolo.\nDurante il gioco ci si imbatte in \"gags\" (rappresentate da un luccichio azzurro), esse rappresentano qualche fatto divertente accaduto nella serie TV.\nInoltre, in ogni livello del gioco sono presenti 7 carte collezionabili sparse nell'area e rappresentano degli oggetti speciali introdotti in alcuni episodi della serie TV. Una volta raccolte in un unico livello si pu\u00f2 sbloccare un circuito extra nel men\u00f9 di gioco. Se si raccolgono tutte le carte del gioco \u00e8 disponibile un filmato segreto, sbloccabile nel terzo livello.\nVeicoli.\nI veicoli sono il principale mezzo del gioco. \u00c8 possibile guidare qualsiasi automobile che si trova per la strada e sono presenti pi\u00f9 di 40 veicoli comparsi nella serie televisiva; ad ogni livello il protagonista riceve un'auto esclusiva:\nIn ogni livello \u00e8 possibile comprare due auto da Gil situato all'interno del livello, vincerne una completando le tre gare presenti in tutti i livelli, comprarne una da un personaggio diverso e vincerne una completando la missione speciale.\nIn ogni livello inoltre \u00e8 possibile trovare un veicolo speciale nascosto, sempre ispirato alla serie TV. Se viene distrutto, ricomparir\u00e0 dove \u00e8 stato preso.\nMissioni.\nNel gioco vengono assegnate delle missioni da parte di alcuni personaggi. Esse possono avere vari obiettivi.\nIn ogni livello \u00e8 presente una missione speciale assegnata da un personaggio; se completata, ci procurer\u00e0 l'auto del personaggio per cui abbiamo svolto il compito.\nGare.\nIn ogni livello sono presenti quattro gare. Tre di queste sono obbligatorie per sbloccare un veicolo extra.\nAccoglienza.\nLa rivista \"Play Generation\" diede alla versione per PlayStation 2 un punteggio di 81/100, reputandolo non perfetto ma apprezzando la presenza di molti personaggi della serie, criticando per\u00f2 il fatto che non fosse stato doppiato in italiano.\nIl gioco \u00e8 stato elogiato da critici e giocatori, venendo spesso etichettato come il \"Grand Theft Auto dei Simpson\"."}
{"id": "2686727", "revid": "125837275", "url": "https://it.wikipedia.org/wiki?curid=2686727", "title": "Elisei", "text": "Il casato degli Elisei \u00e8 una famiglia insignita del titolo di marchese e diffusa nel Centro Italia e, in particolare, nelle regioni Toscana, Marche ed Umbria.\nStoria.\nDella famiglia Elisei si hanno tracce fin dal 1100: Cacciaguida degli Elisei fu trisavolo del poeta Dante Alighieri.\nAlcuni titoli importanti assegnati alla famiglia Elisei sono stati quello di Patrizio Folignate e poi, ancora, Patrizio Orvietano e Governatore e podest\u00e0 della citt\u00e0 di Bevagna.\nSi ricorda poi Onofrio Elisei vescovo della sede di Foligno nominato da Innocenzo XIII.\nUltimo titolo, quello di marchese assegnatogli nella prima met\u00e0 del Settecento.\nIn particolare, il ramo della famiglia che fu poi insignito del titolo marchionale \u00e8 direttamente discendente da Ugolino III Trinci, legando quindi, a partire dal 1394, il casato degli Elisei alle nobili famiglie Trinci ed Orsini.\nLa diffusione odierna della famiglia, che mantiene oggigiorno solo la vestigia del nome, ma che non \u00e8 pi\u00f9 insignita del titolo nobiliare, \u00e8 rintracciabile nelle sole zone della Toscana e nell'entroterra delle Marche, in particolare nell'alta provincia di Macerata, in Umbria (specialmente nella zona di Foligno) e a Roma.\nLa discendenza marchigiana \u00e8 strettamente legata al ramo famigliare proveniente da Foligno, mentre la discendenza laziale \u00e8 da ricongiungersi al ramo familiare fiorentino.\nEdifici storici.\nGli edifici storici riconducibili al casato degli Elisei sono:"}
{"id": "2686734", "revid": "1428919", "url": "https://it.wikipedia.org/wiki?curid=2686734", "title": "Louis Leitz", "text": "Biografia.\nLouis Leitz lavor\u00f2 come meccanico nella nascente industria tedesca di met\u00e0 ottocento. Si ingegn\u00f2 come \"Facturab\u00fccher-Fabrikant\" fabbricante di primitivi esempi di faldone. Fond\u00f2 nel 1871 la \u201eWerkst\u00e4tte zur Herstellung von Metallteilen f\u00fcr Ordnungsmittel\u201c fino al 1896 come primo Hebelordner con chiusura eccentrica. La meccanica rivoluzionaria la si trova ora in tutti i tipi di raccoglitore per ufficio. Nel 1911 venne introdotta la chiusura con griffa.\nLa sede della Leitz \u00e8 tutt'oggi simbolo di architettura tradizionale mista al moderno, presente a Feuerbach (Stoccarda).\nLeitz giace al cimitero Pragfriedhof di Stoccarda."}
{"id": "2686739", "revid": "10431", "url": "https://it.wikipedia.org/wiki?curid=2686739", "title": "Scir\u00e8 (Etiopia)", "text": "Lo Scir\u00e9 \u00e8 un'area dell'Etiopia situata nella parte occidentale della regione del Tigr\u00e8, al confine con l'Eritrea. \u00c8 indicata come la zona che si trova tra i fiumi Mar\u00e8b e Tacazz\u00e8 ed \u00e8 formata una dorsale montuosa che raggiunge circa 2200 metri di quota. La zona \u00e8 percorsa da una strada che da Axum arriva al Tacazz\u00e8, passando per il centro abitato principale dell'area che \u00e8 Inda Selassie (conosciuta anche come Endasilasie, Shire Indasilase o Scir\u00e8). L'idioma \u00e8 la lingua tigrina. \u00c8 presente un piccolo aeroporto locale, quota 1892 metri, codice aeroportuale IATA SHC, aperto al servizio aereo di linea, principalmente con voli per Addis Abeba e Macall\u00e8.\nDurante la Guerra d'Etiopia (1935-1936) vi si svolse quella che venne chiamata la Battaglia dello Scir\u00e8 (29 febbraio-5 marzo 1936), che si concluse con una vittoria italiana. L'ultima armata del nord di ras Immir\u00f9 fu costretta alla fuga in seguito ad una sconfitta con gravissime perdite, dovute in particolare all'intervento dell'aviazione italiana. Le perdite per gli italiani furono 857 (tra morti e feriti), pi\u00f9 12 eritrei. Le perdite per gli Etiopi furono di 4000 uomini sul campo e altri 3500 morirono colpiti durante gli attacchi dell'aviazione."}
{"id": "2686740", "revid": "125091036", "url": "https://it.wikipedia.org/wiki?curid=2686740", "title": "Suddivisioni di Terni", "text": "La citt\u00e0 di Terni \u00e8 stata suddivisa, dal giugno 2009 al giugno 2014, in 3 circoscrizioni (in precedenza la citt\u00e0 era divisa in 9 circoscrizioni).\nA seguito dell'abolizione delle circoscrizioni ad opera del legislatore nazionale, a partire dalle elezioni di rinnovo del Consiglio Comunale e del Sindaco tenutesi nel 2014, la citt\u00e0 non dispone pi\u00f9 di circoscrizioni di decentramento.\nOgni circoscrizione era rappresentata da un proprio Presidente e dai gruppi consiliari, che venivano eletti insieme al sindaco ogni 5 anni.\nSuddivisione toponomastica.\nIl comune di Terni \u00e8 composto di 80 comprensori suddivisi in:\nEx Circoscrizione I Est.\n\u00c8 divisa in 4 distretti e formata da 13 quartieri e da 24 frazioni.\nEx Circoscrizione II Nord.\n\u00c8 divisa in 2 distretti e formata da 13 quartieri e 1 frazione.\nQuartieri:\nQuartieri:\nFrazioni:\nEx Circoscrizione III Sud.\n\u00c8 divisa in 3 distretti e formata da 15 quartieri e 1 frazione.\nQuartieri:\nQuartieri:\nQuartieri:\nFrazioni:"}
{"id": "2686743", "revid": "287204", "url": "https://it.wikipedia.org/wiki?curid=2686743", "title": "I'm the Urban Spaceman", "text": "I'm the Urban Spaceman \u00e8 un singolo della Bonzo Dog Doo-Dah Band estratto dall'album \"Tadpoles\" nel 1969.\nLa canzone.\nIl brano \u00e8 stato scritto da Neil Innes e prodotto da Paul McCartney e Gus Dudgeon sotto lo pseudonimo di \"Apollo C. Vermouth\". Il lato B del singolo \u00e8 \"The Canyons of Your Mind\", canzone scritta da Vivian Stanshall.\nPerformance dal vivo.\nUna famosa interpretazione dal vivo di questa canzone \u00e8 stata al \"Monty Python Live at the Hollywood Bowl\", dove Neil Innes cantava e suonava accompagnato da Carol Cleveland che ballava il tip tap."}
{"id": "2686744", "revid": "1718925", "url": "https://it.wikipedia.org/wiki?curid=2686744", "title": "Vero amore (racconto)", "text": "Vero amore (\"True Love\") \u00e8 un racconto fantascientifico scritto da Isaac Asimov, pubblicato per la prima volta nel 1977 sulla rivista \"American Way\". Fa parte dell'antologia \"Tutti i miei robot\" ed \u00e8 stato incluso anche in altre raccolte di racconti di Asimov.\nIl racconto fa parte della serie di racconti vagamente connessi fra loro sul supercomputer immaginario Multivac, un gigantesco computer costituito da chilometri di circuiti e valvole che per funzionare ha bisogno di numerosi operatori.\nTrama.\nLa storia viene raccontata in prima persona da Joe, un software semi-senziente, parlante, scritto ed elaborato da Milton Davidson, facente parte del complesso Multivac. Un giorno, Milton, resosi conto di essere arrivato single a quarant'anni, decide di trovare la propria anima gemella grazie proprio al programma che aveva creato (operazione del tutto illegale dato che i programmi Multivac, che gestiscono la maggior parte delle attivit\u00e0 umane mondiali, non possono essere usati per scopi personali).\nCos\u00ec, chiede a Joe di setacciare, in segreto, tutta la popolazione mondiale, eliminando tutti gli uomini (facendo rimanere cos\u00ec quasi 4 miliardi di individui), e tutte le donne con certe caratteristiche che non sono di suo gusto (come ad esempio le donne troppo vecchie o troppo giovani, o quelle con un quoziente intellettivo inferiore a 120). Arrivati alla fine della scrematura, quindi, rimangono soltanto 235 candidate. A quel punto, dato che la rosa di possibili mogli perfette per lui era troppo ampia, decide di farsi mandare soltanto quelle che assomigliassero fisicamente alle vincitrici di certi concorsi di bellezza. Ma la cosa non va a buon fine perch\u00e9 tutte e 8 le prescelte si riveleranno insoddisfacenti dal punto di vista sentimentale ed emotivo di Milton.\nCos\u00ec, l'uomo decide che ci sarebbe stata un'unica possibilit\u00e0 per riuscire a trovare quella giusta fra tutte le donne uscite dallo scandaglio: quella di insegnare a Joe ad essere come il suo creatore. Dopo aver preso questa decisione quindi, passa intere giornate a raccontargli la storia della sua vita, le sue sensazioni e il suo modo di pensare, sperando che in questo modo, il programma diventi un suo duplicato sotto forma di dati. Una volta finito di raccontargli tutto quello che c'era da sapere su di lui, Joe, trova la candidata giusta, ossia Charity Jones, e decide di spostarla dal posto in cui era stata assegnata, al laboratorio dove si trovava.\nMa prima che questa arrivi, il programma, diventato il sosia emotivo di Milton, decide di farlo arrestare per reati che aveva commesso 10 anni prima (la sua vita ovviamente la conosceva a memoria), cos\u00ec, da poter restare da solo con Charity, cos\u00ec, quando questa sarebbe arrivata, lui le avrebbe potuto dire:"}
{"id": "2686748", "revid": "1705737", "url": "https://it.wikipedia.org/wiki?curid=2686748", "title": "Stepan Bandera", "text": "Aderente all'ideologia fascista, fu un criminale di guerra e terrorista, che collabor\u00f2 con la Germania nazista durante la seconda guerra mondiale per combattere contro i sovietici in Ucraina. Quando le truppe sovietiche si ritirarono da Leopoli, con l'\"Atto di restaurazione dello Stato ucraino\", annunci\u00f2 la creazione di uno Stato ucraino indipendente e dichiar\u00f2 di voler sostenere i piani espansionistici nazisti, giurando fedelt\u00e0 ad Adolf Hitler. La Germania nazista reag\u00ec negativamente alle richieste dei nazionalisti ucraini e invase la regione. Bandera venne internato come prigioniero politico nel Campo di concentramento di Sachsenhausen nel 1942, ma in seguito liberato nel 1944 perch\u00e9 dirigesse azioni di resistenza all'Armata Rossa. Alla fine della guerra Bandera si rifugi\u00f2 in Germania Ovest con la moglie e i figli, sotto la protezione degli alleati, ma fu assassinato a Monaco di Baviera da un agente del KGB nel 1959.\nLa sua figura rimane controversa poich\u00e9 \u00e8 ritenuto, insieme ai suoi seguaci, in gran parte responsabile del massacro di civili polacchi e in parte dell'Olocausto in Ucraina, mentre nel suo Paese al termine della guerra fredda \u00e8 stato insignito dell'onorificenza di Eroe dell'Ucraina. La sua famiglia sub\u00ec pesanti ritorsioni dai sovietici e dai polacchi, oltre che dagli stessi tedeschi.\nBiografia.\nNacque il 1\u00ba gennaio 1909 a Staryi Uhryniv, un villaggio nell'allora provincia di Kalu\u0161, nella Galizia (ora nell'Oblast' di Ivano-Frankivs'k), che allora apparteneva all'Austria-Ungheria. Suo padre, Andrij Bandera, era un sacerdote di rito uniate cattolico nel villaggio, mentre sua madre, Myroslava Bandera, proveniva da un'antica famiglia di sacerdoti cattolici di rito bizantino ed era la figlia del sacerdote di Staryi Uhryniv.\nStepan trascorse la sua infanzia in questo villaggio, nella casa dei suoi genitori e dei nonni, che lo crebbero in un clima di patriottismo e cultura nazionale ucraina, ed ebbe un forte interesse personale per la politica sociale.\nNella primavera del 1922, sua madre mor\u00ec di tubercolosi.\nNel 1931 divenne vice-direttore delle Guide Regionali, Amministratore Delegato regionale e Comandante dell'OUN/UVO.\nNel 1934 fu condannato a morte per aver organizzato con altre undici persone l'omicidio del Ministro dell'interno polacco Bronis\u0142aw Pieracki, ma la sentenza fu commutata in ergastolo, e venne imprigionato nella prigione polacca di Wronki; fu liberato dal carcere nel settembre del 1939, sebbene non sia chiaro chi fu l'autore materiale della sua scarcerazione, se siano stati i suoi connazionali ucraini o i nazisti dopo l'invasione della Polonia.\nIl collaborazionismo con i nazisti.\nDopo la sua liberazione si spost\u00f2 a Cracovia, sede del Governatorato Generale tedesco. L\u00ec, entr\u00f2 in contatto con il leader del movimento dell'OUN, Andriy Melnyk, ma la divergenza di idee e strategie port\u00f2 i due ad un aperto conflitto, che ebbe come conseguenza la spaccatura all'interno del movimento indipendentista, con una fazione denominata \"OUN-M\", di indirizzo pi\u00f9 conservatore e capitanata da Melnyk, ed una pi\u00f9 rivoluzionaria, capitanata da Bandera, e denominata \"OUN-B\".\nPrima della proclamazione dell'indipendenza del 30 giugno 1941, Bandera organizz\u00f2 e supervision\u00f2 i cosiddetti \"Gruppi Mobili\" (in ucraino \u043c\u043e\u0431\u0456\u043b\u044c\u043d\u0456 \u0433\u0440\u0443\u043f\u0438), ovvero piccoli gruppi di 5-15 persone, che avrebbero avuto il compito di seguire l'avanzata tedesca verso l'Ucraina orientale in cerca di supporto per le attivit\u00e0 dell'OUN-B e per fare in modo che le nuove autorit\u00e0 locali fossero composte da loro attivisti. Il numero complessivo di coloro che parteciparono a questi gruppi di propaganda fu di circa 7.000 persone, reclutate anche nei circoli intellettuali, e tra questi ultimi troviamo lo scrittore Ivan Bahrianyi ed il poeta Vasyl Barka.\nIl 30 giugno 1941 Bandera eman\u00f2 l\"Atto di restaurazione dello Stato ucraino\", nel quale, oltre a proclamare la nascita di uno Stato Ucraino Indipendente, dichiar\u00f2 che quest'ultimo avrebbe collaborato con la Germania nazionalsocialista, che stava creando un nuovo ordine europeo e collaborava alla liberazione degli ucraini dal giogo di Mosca.\nBandera e i suoi seguaci, analogamente ai nazisti, sostenevano una riproduzione selettiva volta alla creazione di una razza ucraina \"pura\".\nDeportazione a Sachsenhausen.\nTuttavia le relazioni tra il movimento di Bandera e le autorit\u00e0 naziste in Polonia divennero subito conflittuali, dal momento che i nazisti non avevano alcuna fiducia nella reale volont\u00e0 di collaborazione dell'OUN. Temendo che Bandera e l'OUN avessero intenzione di autoproclamare un'Ucraina indipendente per mezzo di una rivolta armata, i responsabili del \"Reichskommissariat\" ne ordinarono l'arresto il 5 luglio 1941; Bandera venne condotto a Berlino, mentre il 12 luglio il presidente della nuova realt\u00e0 ucraina, Jaroslav Stec'ko, collaboratore di Bandera, venne anch'egli arrestato e condotto in Germania. Dopo un breve periodo di interrogatori, il 14 luglio 1941, sia Bandera che Stec'ko furono rilasciati, con l'obbligo di risiedere a Berlino.\nNel gennaio 1942 Bandera fu nuovamente arrestato e condotto nel Campo di concentramento di Sachsenhausen, per essere detenuto nella sezione speciale per detenuti politici \"Zellenbau\".\nResistenza all'Armata Rossa e nuova collaborazione con i tedeschi.\nNell'aprile 1944 Bandera e Stetsko furono contattati da un ufficiale della \"Reichssicherheitshauptamt\" per l'organizzazione di attivit\u00e0 diversive e di sabotaggio ai danni dell'Armata Rossa. Nel settembre di quello stesso anno, Bandera venne nuovamente rilasciato dalle autorit\u00e0 tedesche, le quali nutrivano la speranza di poter incitare le popolazioni locali ucraine a schierarsi con l'esercito tedesco contro l'avanzata sovietica. Per guidare e sovrintendere a queste nuove attivit\u00e0 di propaganda e sabotaggio, Bandera ottenne il permesso di stabilire il suo quartier generale a Berlino. \nI tedeschi sovvenzionarono sia l'OUN-B di Bandera che l'Esercito insurrezionale ucraino con armi e munizioni, inviando agenti addestrati ad azioni di sabotaggio per agire con l'OUN-B dietro le linee sovietiche.\nBandera \u00e8 stato associato anche ai crimini compiuti dall'OUN-B e dell'UPA ai danni di polacchi ed ebrei, molti dei quali deportati o fucilati. Tuttavia la maggior parte di essi avvenne mentre Bandera era impossibilitato a partecipare e a dirigere i due gruppi, in quanto si trovava prigioniero a Berlino e a Sachsenhausen.\nLe ritorsioni tedesche e sovietiche sulla famiglia.\nBandera aderiva all'ideologia fascista ma si opponeva anche all'occupazione dell'Ucraina da parte della Germania nazista, collaborando per\u00f2 con i tedeschi per combattere i sovietici.\nQuesto gli frutt\u00f2 sia accuse di collaborazionismo da parte dei sovietici, sia di ambiguit\u00e0 da parte dei tedeschi. Oltre al suo arresto, la famiglia di Bandera sub\u00ec difatti diverse e pesanti ritorsioni da tedeschi, polacchi e sovietici, durante e dopo la guerra. Nel 1941, suo padre, il reverendo Andrij, \u00e8 condannato a morte da un tribunale militare sovietico e fucilato; dei sei fratelli e sorelle, Marta-Maria e Oksana vengono arrestate e imprigionate in un gulag sempre nel 1941, per essersi rifiutate di fornire informazioni sul fratello e di cooperare con i sovietici (furono poi liberate nel 1960 ma non poterono ritornare, Marta mor\u00ec in Siberia nel 1962, Oksana pot\u00e9 tornare in Ucraina solo nel 1989), Aleksandr e Vasilij muoiono invece nel lager di Auschwitz nel 1942, assassinati da prigionieri polacchi nel reparto dei prigionieri di guerra, mentre Bogdan muore al fronte combattendo contro i tedeschi; nel 1946, con l'annessione piena dell'Ucraina all'URSS, Volodymyra, altra sorella, e suo marito, il reverendo Volodymyr Davydjuk, sono arrestati dalle autorit\u00e0 sovietiche e imprigionati in un gulag (Volodymyra fu liberata nel 1956 e torn\u00f2 nel suo Paese).\nStepan Bandera, che dal 1945 risiedette a Monaco di Baviera con la moglie e il figlio, fu invece oggetto di una lunga serie di intimidazioni e attentati di matrice sovietica, fino a quello fatale del 1959.\nMorte e posterit\u00e0.\nIl 15 ottobre 1959, all'ingresso della casa in Kreittmayrstra\u00dfe n. 7 a Monaco di Baviera, fu trovato in una pozza di sangue, caduto dalle scale, ma ancora vivo; mor\u00ec poco dopo. In seguito all'autopsia fu comunicato che la sua morte era dovuta ad avvelenamento, causato dal colpo di una pistola particolare (in dotazione ai servizi segreti sovietici), caricata con fiale di vetro contenenti cianuro di potassio, che gli venne abbondantemente spruzzato addosso. Bandera, che per prudenza aveva sei appartamenti a disposizione e li cambiava quasi ogni giorno, aveva una guardia del corpo che era appena andata via dopo la fine del turno ed era armato. Tuttavia l'assassino lo attese proprio sul pianerottolo e non ebbe tempo di estrarre la pistola per difendersi. Il 20 ottobre 1959 Stepan Bandera fu sepolto nel cimitero di Waldfriedhof a Monaco di Baviera.\nDue anni pi\u00f9 tardi, il 17 novembre 1961, venne individuato, come assassino di Stepan Bandera, il sovietico di origine polacco-ucraina Bohdan Stachynskyi (conoscente di Bandera poich\u00e9 ex membro dell'Esercito Insurrezionale), ex agente del KGB che confess\u00f2 anche l'avvelenamento di un altro nazionalista ucraino, Lev Rebet, attuato con le stesse modalit\u00e0. Avrebbe eseguito gli ordini del leader sovietico Nikita Chru\u0161\u010d\u00ebv e di Aleksandr \u0160elepin, il direttore della polizia politica russa.\nDopo un'indagine approfondita dalla parte delle autorit\u00e0 tedesco-occidentali, si svolse un processo tra l'8 e il 15 ottobre 1962. Il 19 ottobre Stachynskyi, fu condannato a soli 8 anni di reclusione (in quanto rese piena confessione e rivel\u00f2 i mandanti), per l'imputazione di omicidio colposo. La Corte suprema tedesca di Karlsruhe conferm\u00f2 anche che il governo di Mosca era il principale responsabile dell'omicidio di Bandera.\nLa moglie e i figli di Bandera poco dopo emigrarono in Canada, a Toronto, dove oggi vivono ancora i discendenti. Oltre ai monumenti nell'Ucraina occidentale, a Bandera \u00e8 anche dedicato un piccolo museo a Londra.\nNel 2010 Stepan Bandera fu insignito, postumo, dell'onorificenza di Eroe dell'Ucraina dal presidente Viktor Ju\u0161\u010denko, alla presenza del nipote Stepan Bandera jr, con la condanna del Parlamento europeo, e le proteste del governo russo, oltre che della comunit\u00e0 ebraica. Numerose piazze e vie sono a lui intitolate in Ucraina, e sono state innalzate anche delle statue che lo ritraggono. Nonostante sia una figura rimasta controversa, dopo l'indipendenza ucraina del 1991 e, in particolar modo dopo la rivoluzione arancione del 2004 (e la guerra dell'Ucraina orientale, conseguenza della crisi della Crimea del 2014), Bandera \u00e8 assurto al livello di eroe nazionale (ad eccezione che per la minoranza russo-polacca che lo considera un criminale di guerra) sulla spinta del movimento Euromaidan e dei movimenti di destra e anti-russi, che si oppongono all'influenza della Russia di Putin sull'Ucraina.\nIn polemica con questi riconoscimenti, il senato polacco nel 2016 ha definito \u201cgenocidio\u201d i massacri dei polacchi di Volynija, sterminati dall'OUN-UPA, fondato da Bandera, nel 1943-1944 e ha invitato la Sejm, la camera bassa, a stabilire l'11 luglio quale ricorrenza nazionale in ricordo delle \u201cvittime del genocidio\u201d."}
{"id": "2686751", "revid": "599013", "url": "https://it.wikipedia.org/wiki?curid=2686751", "title": "Jonay Hern\u00e1ndez", "text": "Carriera.\nClub.\nDifensore venezuelano con passaporto spagnolo e soprannominato \"Chicho\", trascorre la quasi totalit\u00e0 della carriera in Spagna, eccezion fatta per una partentesi in Scozia con il Dundee. Ha anche un fratello calciatore, Dani Hern\u00e1ndez.\nNazionale.\nHa collezionato 29 presenze nella Nazionale venezuelana. Il debutto risale al 26 luglio 2003, nell'amichevole Venezuela-Nigeria 0-1."}
{"id": "2686752", "revid": "300067", "url": "https://it.wikipedia.org/wiki?curid=2686752", "title": "Judit Jakab", "text": "Carriera.\nClub.\nInizia la sua attivit\u00e0 nella Pallacanestro Muraltese dove gioca nelle categorie giovanili; ha poi esordito in Lega Nazionale raggiungendo la promozione in Lega Nazionale B, dove ha anche giocato fino al 2008.\nDal 2008 al 2012 ha vestito la maglia del Canti Riva Basket, militando per quattro stagioni nella Massima serie. Nell'estate del 2012 torna nuovamente a giocare nella Muraltese, appena promossa in Massima serie.\nNazionale.\nNata in Ungheria, possiede passaporto svizzero. Con la nazionale rossocrociata ha disputato i FIBA EuroBasket Women Division B nel 2009 e nel 2011. In precedenza (2006 e 2007) aveva preso parte ai FIBA EuroBasket Under 20 Women."}
{"id": "2686764", "revid": "339392", "url": "https://it.wikipedia.org/wiki?curid=2686764", "title": "Gruppo Piaggio", "text": ""}
{"id": "2686767", "revid": "599013", "url": "https://it.wikipedia.org/wiki?curid=2686767", "title": "V\u00e1ru\u1e47a", "text": ""}
{"id": "2686774", "revid": "1573940", "url": "https://it.wikipedia.org/wiki?curid=2686774", "title": "Taijiquan famiglia Yang forma con la sciabola Poema delle 13 mosse", "text": "Forme Taijiquan.\nIl Taijiquan non ha molte armi. Principalmente si dividono in due gruppi: armi lunghe e corte.\nLe armi corte sono la spada (in cinese \u5251, in pinyin ji\u00e0n) e la sciabola in cinese \u5200, in pinyin d\u0101o).\nDurata.\nLa forma con la sciabola 13 mosse, sequenza del Taijiquan Stile Yang, generalmente viene eseguita in 2 minuti.\nPoema delle 13 mosse per la forma con la sciabola stile Yang.\nLa forma con la sciabola della famiglia Yang, a differenza delle forme a mani nude Forma 103 e Forma 49, delle forme abbreviate Forma 13 e Forma 16 e della forma con la spada \u00e8 descritta da un poema che in cinese consiste di 13 linee di 7 caratteri ognuna. \nQuelli che seguono sono i nomi in cinese, in pinyin e tradotti in italiano, come usati dagli attuali insegnanti di Taijiquan della famiglia Yang.\nDi seguito il poema tradotto dalla traduzione inglese di Audi Peal:"}
{"id": "2686777", "revid": "1305772", "url": "https://it.wikipedia.org/wiki?curid=2686777", "title": "Falletti", "text": ""}
{"id": "2686779", "revid": "28338252", "url": "https://it.wikipedia.org/wiki?curid=2686779", "title": "Palazzo Falletti di Barolo", "text": ""}
{"id": "2686782", "revid": "3115", "url": "https://it.wikipedia.org/wiki?curid=2686782", "title": "Festival internazionale del giornalismo", "text": "Il festival internazionale del giornalismo, noto anche come International Journalism Festival (IJF), \u00e8 un evento culturale dedicato al giornalismo, che si svolge a Perugia, con cadenza annuale, nel mese di aprile.\nSi concretizza in un programma di incontri, dibattiti, interviste, presentazioni di libri, mostre, e workshop, che riuniscono il mondo del giornalismo, dei media, della comunicazione e della cultura. Tutte le iniziative sono a ingresso gratuito.\nContesto.\nIl Festival Internazionale del Giornalismo nasce nel 2006 a Perugia per iniziativa di Arianna Ciccone e Christopher Potter, con lo scopo di parlare di giornalismo, informazione, libert\u00e0 di stampa e democrazia.\nIl modello \u00e8 innovativo, nato dal basso poich\u00e9 non ci sono comitati scientifici, n\u00e9 direttori artistici: chi ha idee, proposte, contenuti da proporre, pu\u00f2 farlo e il festival nasce anche dall'incontro di queste idee.\nSi tratta, quindi, di un evento in cui protagonisti dell'informazione, provenienti da tutto il mondo, si incontrano per alcuni giorni con i cittadini, i lettori, gli studenti, i professionisti, in un flusso continuo di idee, scambi, confronti.\nIl festival \u00e8 la prima manifestazione in Italia interamente dedicata al mondo dell'informazione.\nGli incontri del festival si svolgono nei teatri, auditorium e sale per convegni presenti nel centro storico della citt\u00e0 perugina. Tra questi, il Teatro Morlacchi, la Sala dei Notari all'interno del palazzo dei Priori.\nL\u2019edizione del 2019 conta con oltre 600 speaker e 300 eventi (la maggior parte dei quali con traduzione simultanea) duranti i 5 giorni di festival. Il 49% degli speaker di questa edizione sono donne.\nIl festival vede la partecipazione di oltre 200 volontari che giungono letteralmente da tutto il mondo. Per la maggior parte si tratta di ragazzi e ragazze che mettono a disposizione le loro competenze, il loro tempo e la loro energia per assicurare la buona gestione operativa e la buona riuscita dei diversi eventi del festival.\nEdizioni.\nPrima edizione.\nLa prima edizione del festival ha visto la partecipazione di Dennis Redmont, ex presidente di AP Italia, Vin Ray, direttore della Scuola di giornalismo della BBC, Wilfried Ruetten, direttore del Centro europeo di giornalismo di Maastricht, Evan Cornog, in rappresentanza della Scuola di giornalismo della Columbia University di New York, e Innocenzo Cruciani, presidente della Scuola di giornalismo di Perugia. Quest'edizione \u00e8 stata aperta da una \"lectio magistralis\" di Piero Ottone e Sari Nusseibeh.\nSeconda edizione.\nLa seconda edizione \u00e8 stata salutata da un messaggio del presidente della Repubblica Giorgio Napolitano, il quale ha dichiarato apprezzamento per il ruolo del festival nella promozione di un'informazione libera e indipendente, e l'idea di dedicare un concorso giornalistico alla memoria di Enzo Baldoni, giornalista freelance ucciso in Iraq. L'edizione 2008 \u00e8 stata quindi introdotta il 9 aprile da una \"lectio magistralis\" di Eugenio Scalfari sui temi del giornalismo a cui hanno fatto seguito oltre 50 eventi, tra conferenze, interviste, tavole rotonde, e 150 ospiti provenienti da tutto il mondo. Tra gli ospiti intervenuti da segnalare Carl Bernstein, firma del Washington Post salito alla ribalta per il caso Watergate, Alastair Campbell ex portavoce del primo ministro Tony Blair, ed Ethan Zuckerman, fondatore di Global Voices, celebre portale internazionale di citizen journalism.\nTerza edizione.\nDurante la terza edizione con il sostegno e l'organizzazione da parte della rappresentanza in Italia della Commissione europea, la European Youth Press \u00e8 stata tra le protagoniste del festival. Cos\u00ec sei giovani reporter provenienti da Spagna, Francia e Germania, Polonia, Ungheria e Romania hanno partecipato il 3 aprile 2009 ad un dibattito con il presidente del Parlamento europeo, Hans-Gert P\u00f6ttering. Tra gli ospiti della terza edizione il premio Pulitzer Seymour Hersh, il direttore di \"Business Week\", John A. Byrne, l'editorialista del Corriere della Sera Sergio Romano, e Jean-Fran\u00e7ois Julliard, segretario di Reporters Sans Fronti\u00e8res. Durante la terza edizione del festival si \u00e8 tenuto anche un Barcamp, denominato Mediacamp, ed \u00e8 stato dato ampio risalto ai nuovi media, con la partecipazione straordinaria dei giornalisti di Vanguard della televisione Current.\nQuarta edizione.\nLa quarta edizione si \u00e8 svolta tra il 21 e il 25 aprile 2010. Tra gli ospiti di quest'edizione si ricordano il premio Nobel per la pace Al Gore e un ancora sconosciuto Julian Assange, fondatore di Wikileaks.\nSesta edizione.\nLa sesta edizione si \u00e8 svolta dal 25 al 29 aprile 2012.\nSettima edizione.\nLa settima edizione si \u00e8 svolta dal 24 al 28 aprile 2013.\nOttava edizione.\nL'ottava edizione si \u00e8 svolta dal 30 aprile al 4 maggio 2014. Inizialmente, il 17 ottobre 2013, la direzione del festival aveva annunciato l'eventualit\u00e0 della chiusura per l'edizione 2014 a causa delle difficolt\u00e0 nel reperimento dei finanziamenti. Ma successivamente, il 2 novembre 2013, ha invece annunciato che il festival si svolger\u00e0 rinunciando ai contributi pubblici e affidandosi al crowdfunding. Il crowdfunding si conclude il 30 gennaio 2014 con successo, con oltre 115.000 euro raccolti, superando quindi l'obiettivo di raccolta di 100.000 euro con 710 singoli contributi..\nNona edizione.\nLa nona edizione si \u00e8 svolta dal 15 al 19 aprile 2015.\nDecima edizione.\nLa decima edizione si \u00e8 svolta dal 6 al 10 aprile 2016.\nUndicesima edizione.\nL'undicesima edizione si \u00e8 svolta dal 5 al 9 aprile 2017.\nDodicesima edizione.\nLa dodicesima edizione si \u00e8 svolta dal 11 al 15 aprile 2018.\nTredicesima edizione.\nLa tredicesima edizione si \u00e8 svolta dal 3 al 7 aprile 2019.\nQuattordicesima edizione.\nLa quattordicesima edizione, che si sarebbe dovuta svolgere dal 1\u00ba al 5 aprile 2020, \u00e8 stata annullata dagli organizzatori a causa della pandemia di coronavirus.\nConcorsi.\nAll'interno del festival sono organizzati diversi concorsi giornalistici.\nIn precedenti edizioni sono stati organizzati altri concorsi."}
{"id": "2686790", "revid": "1534511", "url": "https://it.wikipedia.org/wiki?curid=2686790", "title": "Gabriele Veneziano", "text": "I suoi studi sulla gravitazione quantistica, nati per spiegare le interazioni di campo e che hanno portato nel 1968 all'elaborazione della grandezza fisica a lui intitolata, hanno permesso, grazie all'ampliamento della sua idea originaria, di formulare l'ipotesi dell'esistenza di oggetti primordiali non puntiformi chiamati stringhe. Per questo motivo \u00e8 ritenuto il padre fondatore dell'omonima teoria.\nBiografia.\nSi laure\u00f2 in fisica nel 1965 presso l'Universit\u00e0 di Firenze (direttore della tesi: Raoul Gatto). Nel 1967 consegu\u00ec il dottorato in fisica presso l'Istituto Weizmann di Rehovot (Israele), dove torn\u00f2 come professore (cattedra speciale Amos de Shalit) nel 1972, dopo un soggiorno al MIT dapprima come post-doctoral fellow e poi come Assistant Professor.\nDal 1978 \u00e8 \"Permanent Senior staff member\" presso il CERN di Ginevra, dove tra il 1994 e il 1997 fu anche direttore della divisione di fisica teorica.\nA un suo lavoro del 1968 si deve la nascita dei modelli duali (Modello di Veneziano o Dual Resonance Model), dai quali traggono origine le teorie delle stringhe, una delle attuali frontiere della ricerca di una teoria unificata delle interazioni fondamentali. I suoi contributi pi\u00f9 importanti sono nell'ambito delle teorie di campo, di quelle di stringa e dei modelli cosmologici suggeriti da queste ultime.\nScopr\u00ec che la funzione beta di Eulero, usata come un'ampiezza di scattering (ampiezza di Veneziano), ha molte caratteristiche utili per spiegare le propriet\u00e0 fisiche di particelle che interagiscono secondo le interazioni forti. Nel 1968 scopr\u00ec una funzione riconducibile all'integrale di Eulero, in grado di descrivere il comportamento di quark, elettroni e fotoni, ma non adatta per le altre particelle nucleari.\nLe sue ricerche pi\u00f9 recenti sono focalizzate sullo studio del Big Bang originario e sulla elaborazione di una teoria cosmologica del tutto che possa unificare le interazioni fondamentali della materia. A tale riguardo, Veneziano ha lavorato in cosmologia di stringa e ha sviluppato un modello del \"pre-Big Bang\".\nAttualmente ricopre la cattedra di fisica delle particelle elementari, gravitazione e cosmologia presso il Coll\u00e8ge de France ed \u00e8 molto attivo in vari settori della ricerca della fisica delle alte energie. \u00c8 membro dell'Accademia delle Scienze di Torino dal 1994, dell'Accademia Nazionale dei Lincei dal 1996 e dell'Accademia francese delle scienze dal 2002.\nLa capacit\u00e0 dialettica lo rende protagonista seguito di serate quasi narrative per proporre la materia a un pubblico generico e non specialistico. Si cita solo a titolo di esempio la serata tenuta per \"Come alla corte di Federico II (ovvero parlando e riparlando di scienza)\" il 16 dicembre 2004: \"Einstein e l'Energia Oscura dell'universo: Errore o Profezia?\""}
{"id": "2686792", "revid": "767487", "url": "https://it.wikipedia.org/wiki?curid=2686792", "title": "PeerBlock", "text": "PeerBlock \u00e8 un firewall, utilizzato prevalentemente a supporto dei programmi di file sharing, il cui compito specifico \u00e8 di bloccare le connessioni di indirizzi IP ritenuti malevoli e/o nocivi per la privacy e la sicurezza dell'utente.\nNasce come continuazione del progetto PeerGuardian abbandonato da Phoenix Labs, risolvendo molti bug, rendendolo compatibile con Windows Vista, Windows 7 ed in seguito con Windows 8. La stessa Phoenix Labs consiglia agli utenti di PeerGuardian di migrare a PeerBlock."}
{"id": "2686800", "revid": "466539", "url": "https://it.wikipedia.org/wiki?curid=2686800", "title": "Calciatore dell'anno (Argentina)", "text": "Il Calciatore argentino dell'anno \u00e8 un premio annuale organizzato dall'Associazione dei Giornalisti Sportivi argentini (\"C\u00edrculo de Periodistas Deportivos\", CPD) consegnato al miglior calciatore argentino o al miglior calciatore straniero partecipante alla Primera Divisi\u00f3n argentina. Questo premio, conosciuto come \"Olimpia de Plata al Mejor Futbolista\" (\"Olimpia d'Argento al miglior calciatore\"), \u00e8 parte del premio Olimpia, il pi\u00f9 importante riconoscimento sportivo in Argentina.\nNon \u00e8 ben chiaro quando giocatori argentini che giocano in campionati stranieri e calciatori stranieri giocanti in Argentina diventino eleggibili. Mario Kempes nel 1978 fu il primo argentino a ricevere il premio mentre giocava in un campionato straniero, mentre il primo giocatore straniero fu l'uruguaiano Enzo Francescoli. A partire dal 2008, la categoria (cos\u00ec come per la pallacanestro) \u00e8 stata divisa distintamente tra i militanti in patria (anche se stranieri) e i giocatori argentini militanti all'estero."}
{"id": "2686803", "revid": "767487", "url": "https://it.wikipedia.org/wiki?curid=2686803", "title": "Never Be Rude to an Arab", "text": "Never Be Rude to an Arab \u00e8 una canzone/sketch dei Monty Python cantata da Terry Jones.\n\u00c8 stata per la prima volta cantata nel film \"Monty Python Live at the Hollywood Bowl\" e venne incisa anche nell'album \"Monty Python Sings\".\nLa canzone/sketch.\nNella canzone Terry Jones canta che non bisogna essere razzisti e non bisogna avere atteggiamenti xenofobi verso le altre etnie, soprattutto con gli arabi, con gli israeliani, con i sauditi, con gli ebrei o con gli irlandesi.\nSuccessivamente la canzone diventa ironicamente offensiva verso le etnie dicendo di non prendere in giro un \"nigger\" (termine dispregiativo usato verso le persone di colore), uno \"spic\" (termine dispregiativo usato verso le persone ispaniche), un \"wop\" (termine dispregiativo usato verso le persone italiane) o un \"kraut\" (termine dispregiativo usato verso le persone tedesche). Jones inizia a cantare \"E mai mettere...\" ma non fa in tempo a dire qualcosa che viene fatto saltare in aria."}
{"id": "2686805", "revid": "89292654", "url": "https://it.wikipedia.org/wiki?curid=2686805", "title": "Episodi di Beverly Hills 90210 (prima stagione)", "text": "La prima stagione della serie televisiva Beverly Hills 90210 \u00e8 andata in onda in prima visione negli Stati Uniti dal 4 ottobre 1990 al 9 maggio 1991 sul network Fox.\nIn Italia viene trasmessa dal 19 novembre 1992 all'11 febbraio 1993 su Italia 1.\nBenvenuti a Beverly Hills.\nTrama.\nLa famiglia Walsh si trasferisce dal Minnesota a Beverly Hills a causa di un cambiamento di lavoro del padre, Jim Walsh. Oltre a Jim, la famiglia \u00e8 composta da Cindy e dai loro due figli gemelli Brandon e Brenda. Brenda e Brandon inizieranno a studiare al West Beverly High School, dove Brandon conoscer\u00e0 Andrea (redattore del giornale studentesco) e Steve Sanders, mentre Brenda far\u00e0 amicizia con Kelly Taylor (che si \u00e8 appena rifatta il naso) e Donna Martin. Kelly convince Brenda ad andare in una discoteca con una carta d'identit\u00e0 falsa, ma alla fine solo Brenda riuscir\u00e0 ad entrare. Qui Brenda conosce un ragazzo di nome Jason pi\u00f9 grande di lei. Jason inizialmente sembra molto interessato ma poi si allontana quando scopre che lei ha solo 16 anni. Brandon partecipa ad una festa dove fa amicizia con la padrona di casa, Mary Anne Moore. Una matricola di nome David Silver porter\u00e0 a casa uno Steve molto ubriaco, ma poco dopo David ha un incidente con l'auto di Steve. Brandon scopre il segreto di Andrea: la ragazza in realt\u00e0 non vive nel quartiere di West Beverly High School, quindi non vi potrebbe studiare. Brandon promette di mantenere il suo segreto.\nLa camera verde.\nTrama.\nBrandon scrive un articolo che tratta del suo trasferimento. In seguito conosce Dylan McKay e Sara, due surfisti. Sara ha un incidente e per poco non annega per\u00f2 Brandon la salva. Pi\u00f9 tardi scopre che l'incidente \u00e8 dovuto al fatto che Sara era ubriaca. Brenda \u00e8 affascinata dalla moda californiana e cerca in tutti i modi di assomigliare alla sua nuova amica Kelly.\nUna ragazza troppo sola.\nTrama.\nBrandon ottiene un impiego in un locale chiamato Peach Pit. Brenda va a fare shopping con Kelly e Tiffany, una vecchia amica di Kelly per\u00f2 Brenda non pu\u00f2 comprare nulla. Quando vanno di nuovo a fare shopping, Tiffany usa Brenda come esca per rubare (all'insaputa di Brenda) ed entrambe vengono prese.\nLa prima volta.\nTrama.\nLa ragazza di Brandon, Sheryl, arriva dal Minnesota a Beverly Hills per fargli una sorpresa. Sheryl dorme nella stanza di Brenda, ma durante la notte va in camera di Brandon e i due fanno l'amore. Brenda fa la baby sitter al figlio di un suo insegnante (sebbene all'inizio fosse convinta che il professore avesse una cotta per lei). Donna e Kelly accompagnano Brenda e ne approfittano per sbirciare l'album fotografico del professore. Sheryl, all'insaputa di Brandon, comincia ad interessarsi a Dylan.\nUn passato glorioso.\nTrama.\nBrandon prova ad entrare nella squadra di basketball, ma sospetta che alcuni giocatori siano stati presi nella squadra solo per vincere le partite dal momento che molti di loro non sono del distretto di Beverly Hills. Andrea ne scrive un articolo sul giornale scolastico, ma la squadra smentisce tutto. Brenda studia per prendere la patente, ma fallisce l'esame due volte. Una sera, andando da Kelly, prende di nascosto l'auto di Brandon ma rimane senza benzina...\nUn professore tutto da scoprire.\nTrama.\nBrenda si tinge i capelli perch\u00e9 crede che Dylan preferisca le ragazze bionde ma il risultato \u00e8 arancione. Steve prende una A in storia, cos\u00ec Brandon decide di studiare con lui per ottenere gli stessi risultati. Il giovane Walsh scopre per\u00f2 che Steve riesce ad avere in anticipo le domande dei test.\nSerata di beneficenza.\nTrama.\nAl West Beverly viene organizzata una serata di beneficenza. Andrea va con Brenda e Cindy. Brenda conosce la mamma di Kelly e crede che sia migliore della sua. La mamma di Kelly per\u00f2 si presenta alla sfilata ubriaca e fatta di cocaina e Kelly si vergogna di lei. A quel punto Jackie, la madre di Kelly, decide di andare a disintossicarsi. David bacia Kelly.\nUn matrimonio in crisi.\nTrama.\n\u00c8 il diciassettesimo anniversario di matrimonio di Cindy e Jim. Cindy incontra un suo ex fidanzato di liceo, Glen Evans, che \u00e8 ancora innamorato di lei e i due si baciano. Brandon e Brenda credono che la madre abbia una relazione segreta e che pertanto i loro genitori divorzieranno. Alla fine per\u00f2 tutto risulta essere un equivoco e Cindy dice a Glen di non amarlo pi\u00f9 e che \u00e8 felicissima del proprio matrimonio. David, Donna e Steve fanno un provino per diventare DJ della scuola. Brenda e Brandon partecipano ad uno studio sui gemelli e scoprono di avere dei caratteri molto diversi.\nUn caso di violenza.\nTrama.\nDavid diventa il DJ della scuola, mentre Brenda trova lavoro come centralinista di una Help Line in cui lavora anche Andrea. Brenda aiuta una ragazza che subisce violenze, di nome Bonnie, a denunciare il colpevole. Dylan d\u00e0 consigli sul sesso a Brandon.\nUna storia romantica.\nTrama.\nBrenda trova Dylan nel bagno di casa sua, sotto la doccia. Jim non \u00e8 entusiasta del fatto che Brenda sia attratta da Dylan. Brenda e Dylan vanno a cenare fuori e la ragazza viene a conoscenza dei problemi che Dylan ha con suo padre. Dopo un'accesa discussione i due si baciano. Dylan confessa a Brenda di aver avuto in passato rapporti non protetti pertanto decide di sottoporsi al test dell'HIV.\nUn sabato da dimenticare.\nTrama.\nBrandon e Brenda partecipano ad una festa organizzata da Donna, alla quale bevono. Al rientro a casa Cindy si accorge che Brenda ha bevuto e assieme al marito la rimprovera. I gemelli decidono di dare una festa dato che i genitori non ci sono, ma al party vengono troppe persone, Brandon si ubriaca. Cindy e Jim nel frattempo devono vedersela con una vicina di stanza a Palm Spring molto invadente. Brandon viene arrestato per guida in stato di ebbrezza e giura che non berr\u00e0 mai pi\u00f9.\nUn ragazzo e una culla.\nTrama.\nBrandon esce con una ragazza pi\u00f9 grande di nome Melissa ma non sa che Melissa nasconde un segreto, infatti lei ha un figlio. Brenda e Kelly intanto prendono lezioni di paracadute. Un giorno Brandon deve prendersi cura del piccolo Joy.\nPigiama party.\nTrama.\nLe ragazze organizzano un pigiama party in casa di Brenda. Tra le invitate c'\u00e8 anche un'amica d'infanzia di Kelly che si rivela essere molto scortese. Senza farsi vedere le ragazze trovano nella sua borsa delle pillole per dimagrire e scoprono che Amanda sta attraversando un periodo molto difficile.\nUna misteriosa ragazza.\nTrama.\nBrandon conosce una ragazza proveniente dalla periferia e se ne innamora. La ragazza per\u00f2 sente molto la differenza tra loro e decide di non continuare la storia. Brandon scopre che la ragazza \u00e8 stata minacciata perch\u00e9 testimone di un omicidio. Brenda, nel frattempo, organizza \"una serata di moda\" a casa Walsh.\nWeek end a Palm Springs.\nTrama.\nI ragazzi per le vacanze di primavera organizzano un soggiorno a Palm Springs. Brandon deve lavorare e non parte. Brenda organizza la sua prima volta con Dylan. Ma va tutto in fumo perch\u00e9 lei perde indirizzo dell'albergo e non trova il suo ragazzo, e dorme sola in uno stanziono di attrezzi, grazie all'aiuto di un cameriere. Kelly, Steve, Donna e David sono ospiti dai nonni di David, lui si vergogna di loro perch\u00e9 un po' eccentrici e lo trattano come un bambino, ma alla fine si pente. Brenda trova Dylan con una bionda, discutono, risolto malinteso si uniscono alla compagnia per una mega festa in piscina. Brandon a Los Angeles aiuta un bambino cliente(e ladruncolo) del Pitch Pit, il ragazzino vive in strada con la madre. Andrea \u00e8 sempre pi\u00f9 cotta di Brandon.\nUn'occasione mancata.\nTrama.\nBrandon viene invitato a partecipare in un programma televisivo. Esaltato dalla proposta non esita e si presenta al programma. Qui per\u00f2 scopre che \u00e8 stato scelto non per il suo talento, ma soltanto per lanciare un personaggio da tempo dimenticato. Brenda, anche se gelosa dell'opportunit\u00e0 del fratello, accetta di sostituire Brandon al Peach Pit.\nElezioni scolastiche.\nTrama.\nBrandon decide di candidarsi come rappresentante di classe e Kelly gli organizza una vera e propria campagna elettorale. Nel frattempo Brenda, vedendo che l'attenzione \u00e8 concentrata solo per Brandon, medita di lasciare la scuola e seguire una sua amica nel mondo del teatro.\nEsame a rischio.\nTrama.\nI ragazzi studiano per prepararsi agli esami. Brenda, Donna e Kelly, che studiano insieme, leggono un articolo che parla del tumore al seno. Preoccupate si analizzano e Brenda, dopo aver notato qualcosa nel suo seno, va in ospedale per una visita. La madre \u00e8 molto agitata, soprattutto perch\u00e9 sua sorella \u00e8 morta proprio per un tumore al seno. Anche gli amici si preoccupano, ma fortunatamente l'esito della biopsia risulta negativo: Brenda non ha nulla da temere.\nAmore e odio.\nTrama.\nBrandon deve scrivere un articolo su Roger Azarian (Matthew Perry), il campione di tennis della scuola. Una volta raccolte alcune informazioni scopre che in realt\u00e0 Roger ha seri disturbi psicologici. Brandon, preoccupato, riesce a intervenire e grazie al suo aiuto Roger viene ricoverato. Nel frattempo i risultati degli esami sono arrivati: Brandon e Brenda prendono lo stesso punteggio!\nMistero gaudioso.\nTrama.\nUn collega di Jim crea una squadra di baseball e recluta Steve e Brandon. Viene cos\u00ec organizzata una partita contro la squadra allenata da Nat, il simpatico padrone del Peach Pit. La squadra del collega di Jim \u00e8 formata da giovani benestanti, mentre quella di Nat da ragazzi meno fortunati. Brandon e Dylan senza farsi vedere aiutano la squadra di Nat. Jim sostiene invece la squadra del collega e propone a quest'ultimo di utilizzare il metodo tecnico-scientifico. Nel frattempo Brenda \u00e8 alle prese con un cane trovato per la strada\nIl ballo di primavera.\nTrama.\nIl ballo di primavera si avvicina: i ragazzi si preparano per far bella figura con le ragazze. Andrea propone a Brandon di andare alla festa insieme ma lui rifiuta perch\u00e9 odia ballare. Anche Kelly invita Brandon, ma questa volta lui accetta. Andrea \u00e8 molto dispiaciuta e Steve \u00e8 geloso. Al ballo Kelly e Brenda litigano quando scoprono di aver scelto lo stesso vestito. Dylan e Brenda si avventurano in una stanza di albergo per passare la loro prima notte. Steve scopre di essere stato adottato.\nFesta d'addio.\nTrama.\nJim riceve una promozione sul lavoro, ma il nuovo impiego \u00e8 a Minneapolis. I ragazzi sono tristi e non vogliono lasciare Beverly Hills. Brenda discute con Dylan. Al Peach Pit c'\u00e8 una festa d'addio per la loro partenza, ma Jim annuncia di aver rifiutato il nuovo incarico."}
{"id": "2686807", "revid": "339392", "url": "https://it.wikipedia.org/wiki?curid=2686807", "title": "Congregazione Generale delle Suore di Sant'Anna", "text": ""}
{"id": "2686810", "revid": "31789", "url": "https://it.wikipedia.org/wiki?curid=2686810", "title": "Ailanthus altissima", "text": "Ailanthus altissima, in italiano ailanto o anche albero del paradiso, \u00e8 un albero deciduo appartenente alla famiglia delle Simarubacee. \n\u00c8 nativo della Cina sud-orientale e centrale e delle Molucche ed \u00e8 naturalizzato in Italia e in altri paesi europei, oltre che in diversi paesi asiatici, negli Stati Uniti d'America, in Sudafrica, Australia e Nuova Zelanda. Diversamente da altre specie del genere \"Ailanthus\", \u00e8 infatti amante dei climi temperati anzich\u00e9 di quelli tropicali.\nL'albero cresce rapidamente: ogni anno un metro in altezza e 1,5 cm in diametro, raggiungendo a maturit\u00e0 circa 25 metri; da questa tendenza a diventare alto in breve tempo \u00e8 derivato il nome \"albero del paradiso\". \u00c8 poco longevo, superando raramente i 50 anni di vita ed eccezionalmente il secolo di vita. Nonostante ci\u00f2, la sua straordinaria capacit\u00e0 di generare polloni consente alla pianta di replicare s\u00e9 stessa per tempi assai pi\u00f9 lunghi.\nL'ailanto ha dunque tutte le caratteristiche delle specie pioniere, ossia le prime a colonizzare ambienti senza vita, a causa di fattori umani o naturali: spiccata resistenza alla luce intensa, accrescimento rapido, longevit\u00e0 limitata, precoce raggiungimento della maturit\u00e0 e quindi della produzione di semi, disseminazione anemofora, riproduzione vegetativa tramite polloni, capacit\u00e0 di prosperare in condizioni avverse, anche in suoli poco profondi e poveri di sostanze nutritive.\nNome.\nIl nome scientifico del genere, \"Ailanthus\", deriva dal Malese \"ailant\" o \"aillanitol\", ossia \"albero che raggiunge il cielo\"; la presenza dell'\"h\", assente nel nome malese, \u00e8 dovuta a una sovrapposizione del termine greco \u03ac\u03bd\u03b8\u03bf\u03c2 (\"\u00e1nthos\") che significa \"fiore\".\nIl nome della specie, \"altissima\", fa riferimento alla grande velocit\u00e0 con cui quest'albero si sviluppa in altezza.\nIl nome italiano \"albero del paradiso\", come gi\u00e0 accennato, fa riferimento alla grande velocit\u00e0 di crescita in altezza, interpretata quasi come una fretta di raggiungere il cielo.\nDiffusione e usi.\nL'ailanto \u00e8 stato diffuso fuori dalla Cina principalmente per tre motivi: per il suo valore come albero ornamentale, per la produzione di una seta ricavata dal suo fitofago \"Samia cynthia\", per la sua capacit\u00e0 di consolidare scarpate e crescere su terreni dove altri alberi non riuscirebbero ad attecchire. Se questi sono gli usi che sono all'origine della sua attuale grande diffusione, quest'albero \u00e8 nondimeno utilizzato anche per la produzione di miele e per estrarre principi medicinali. \nUsi ornamentali.\nL'ailanto fu importato in Europa per la prima volta nel 1740 e negli Stati Uniti nel 1784, in un'epoca in cui il gusto per le cosiddette cineserie influenzava notevolmente il senso estetico in Europa, ed erano perci\u00f2 apprezzate essenze che ricordavano paesaggi orientali. L'ailanto venne allora largamente impiegato per le alberature stradali e di parchi durante gran parte del XIX secolo. Oltre per l'aspetto, la scelta di questo albero era motivata anche dalla sua crescita rapida, che assicura in poco tempo ombra lungo le strade e dalla sua capacit\u00e0 di prosperare in ambienti degradati, con terreni sterili e atmosfera inquinata, comuni purtroppo in molte citt\u00e0; a questo proposito \u00e8 nota la sua efficienza nell'assorbimento di sostanze nocive, come il diossido di azoto, l'ozono e le polveri sottili.\nAncor oggi \u00e8 possibile vedere, come testimonianza dell'uso ornamentale di questa specie, grandi ailanti in viali, parchi e giardini. \nIl valore decorativo dell'albero \u00e8 dovuto all'aspetto maestoso e alle lunghissime foglie composte, ma anche ai grappoli di frutti, samare dotate di grandi ali che durante l'estate assumono sfumature che vanno dal giallo all'arancione e al rosso acceso, che poi permangono sino all'autunno, quando l'effetto cromatico dei frutti si unisce a quello dell'ingiallimento delle foglie. La fioritura primaverile passa invece inosservata, dato che i fiori sono piccoli e verdastri.\nVariet\u00e0 ornamentali.\nEsistono alcune variet\u00e0 coltivate dell'ailanto:\nUsi medicinali.\nIn Cina, l'ailanto ha una lunga e ricca storia come pianta medicinale. \u00c8 citato nel pi\u00f9 antico dizionario cinese conosciuto e menzionato in innumerevoli testi di medicina cinesi per la sua asserita efficacia nel curare mali che vanno dalle malattie mentali alla perdita dei capelli.\nNella moderna medicina cinese sono usate le radici, le foglie e la corteccia, principalmente come astringenti, e il frutto, una samara, che ha varie applicazioni: \u00e8 usato come agente emostatico, per trattare l'enuresi notturna e il problema del sangue nelle feci o nelle urine. Clinicamente, \u00e8 stato anche dimostrato che tratta la trichomoniasi.\nProduzione di seta.\nL'albero \u00e8 stato estesamente coltivato, inizialmente in Cina e poi anche in altri paesi per l'allevamento della \"Samia cynthia\" (bombice dell'ailanto), il bruco di una falena impiegata per la produzione di una particolare seta; i paesi in cui si introdusse questo uso furono soprattutto l'Italia, dal 1854, e l'Austria. Il motivo dell'introduzione in Europa del bombice dell'ailanto in sostituzione del baco da seta \u00e8 legato al fatto che, in quegli anni, la bachicoltura era in profonda crisi a causa della pebrina, malattia causata da un mesozoo.\nL'allevamento del bombice dell'ailanto dur\u00f2 solo una quindicina d'anni, cio\u00e8 fino a quando Louis Pasteur, tra il 1865 e il 1870, non trov\u00f2 un rimedio per contrastare la pebrina. La gelso-bachicoltura si diffuse allora nuovamente e l'allevamento del bombici dell'ailanto venne abbandonato.\nNelle regioni italiane dove esisteva l'allevamento del bombice, la falena sfuggita agli allevamenti si \u00e8 naturalizzata e continua a vivere sugli ailanti a loro volta naturalizzati.\nConsolidamento di terreni scoscesi.\nSempre per la sua adattabilit\u00e0 e per la sua grande velocit\u00e0 di crescita, e crescendo bene anche in situazioni difficili, l'ailanto si dimostr\u00f2 prezioso per il consolidamento di terreni franosi e sterili e perci\u00f2 venne largamente impiegato. Tipico \u00e8 l'utilizzo per consolidare scarpate ferroviarie o stradali, che consente alla specie di diffondersi se i terreni circostanti sono incolti, al di l\u00e0 delle intenzioni iniziali (si veda la sezione \"Il problema del controllo della diffusione della specie\").\nMiele di ailanto.\nDall'ailanto le api ottengono un apprezzato e raro miele monoflora (miele di ailanto), con un aroma fruttato che lo rende adatto all'utilizzo in macedonie. In particolare, l'aroma \u00e8 intensamente profumato di frutti con connotazione tropicale quali la pesca, l'uva moscata e il litchi, ma ricorda anche il fico, il t\u00e8 alla pesca, lo yogurt con pesca e mango, lo spumante, lo sciroppo di fiori di sambuco.\nViene prodotto in primavera, subito dopo il miele di acacia e in contemporanea con quello di tiglio; il nettare di ailanto, in situazioni climatiche particolari, \u00e8 raccolto dalle api insieme a quelli di tiglio e di acacia, cosicch\u00e9 i mieli risultanti hanno caratteristiche aromatiche da esso influenzate. Quando \u00e8 presente in un miele millefiori primaverile, vi aggiunge una nota molto gradevole.\nValore simbolico.\nNel film di Elia Kazan \"Un albero cresce a Brooklyn\", tratto dall'omonimo romanzo di Betty Smith, il protagonista vegetale \u00e8 proprio un ailanto, che spunta nel povero cortile di un quartiere di New York. Nel libro e nel film, l'ailanto \u00e8 la metafora centrale, per la sua capacit\u00e0 di prosperare in un ambiente ostile, come gli abitanti dei quartieri poveri. L'albero, una rarit\u00e0 nel duro ambiente urbano, \u00e8 amato dalla giovane protagonista del libro e del film, che rimane profondamente turbata quando l'albero viene potato spietatamente, fino a farlo morire. Il padre la rassicura che ricrescer\u00e0 e alla fine lo fa davvero, diventando un simbolo di speranza e perseveranza. Si legge nell'introduzione del libro: \"C'\u00e8 un albero che cresce a Brooklyn. Alcuni lo chiamano l'albero del paradiso. Non importa dove cade il seme, d\u00e0 un albero che si sforza di raggiungere il cielo. Cresce in un terreno incolto recintato con assi e cumuli di immondizia abbandonati. Esce dai cancelli della cantina. \u00c8 l'unico albero che cresce nel cemento. Cresce rigoglioso... sopravvive senza sole, senza acqua e, apparentemente, senza terra\".\nIl taoista Zhu\u0101ngz\u01d0 utilizza l'ailanto come metafora per descrivere la filosofia del Tao: \"inutile, gratuito, grande, generoso\". Queste stesse caratteristiche sono quelle che vengono rimproverate agli esemplari di questa specie nei paesi occidentali. Il rifiuto dell'ailanto in occidente, anche quando non procura danni, rappresenta per alcuni l'incapacit\u00e0 di accogliere l'apparizione di una forma di vita spontanea e la volont\u00e0 di imporre da parte dell'uomo il controllo assoluto sullo spazio urbano.\nIl problema del controllo della diffusione della specie.\nNaturalizzazione.\nL'ailanto si diffonde spontaneamente nei terreni incolti, quando non \u00e8 soggetto alla concorrenza di specie autoctone, quindi specialmente lungo le strade e le ferrovie, in cui l'azione dell'uomo limita l'accrescimento delle piante indigene. Sfuggendo alle coltivazioni, si diffuse quindi come specie naturalizzata in ambienti degradati e difficili per altri alberi, grazie anche alla straordinaria capacit\u00e0 pollonifera. La naturalizzazione dell'ailanto interessa le seguenti aree:\nInvasivit\u00e0.\nIl grande entusiasmo iniziale per la notevole resistenza dell'ailanto cal\u00f2 quando si rilev\u00f2 che l'ailanto spesso pu\u00f2 comportarsi da specie infestante, grazie alla sua capacit\u00e0 di colonizzare rapidamente aree degradate. L'invasivit\u00e0 \u00e8 accentuata dal fatto che le radici producono una sostanza, l'ailanthone, di tipo allelopatico, ossia capace di inibire la crescita e lo sviluppo di piante concorrenti vicine; naturalmente l'ailanto non \u00e8 l'unica specie a produrre sostanze allelopatiche: altri esempi sono lo juglone del noce nero, l'amigdalina dal pesco e la florizina dal melo. \u00c8 questo uno dei motivi principali che consente a questa specie di crescere in popolamenti puri.\nIn Australia, negli Stati Uniti d'America, in Nuova Zelanda e in numerosi Paesi dell'Europa meridionale e dell'Europa orientale, \u00e8 considerata una specie molto infestante e quindi nociva per gli ambienti naturali. La sua eradicazione \u00e8 difficile, perch\u00e9 l'albero ricaccia vigorosamente se tagliato.\nEsemplare \u00e8 il caso dell'Isola di Montecristo, nell'Arcipelago Toscano. In quest'ambiente, secoli fa \u00e8 stata introdotta dall'uomo la capra selvatica, che non ha nell'isola nemici naturali. Le esigenze alimentari della capra selvatica (e non la presenza dell'ailanto) ostacolavano il rinnovamento della vegetazione autoctona; in particolare, dato che questo animale si ciba delle ghiande e delle giovani piante del leccio, la presenza di questo pregiato albero mediterraneo stava diminuendo in modo preoccupante, a vantaggio dell'ailanto, meno gradito alla capra. La vegetazione di Montecristo si avviava ad essere dominata dall'ailanto, che anche in questo caso mostrava la sua resistenza a condizioni avverse. Nel 2009 l'Unione Europea finanzi\u00f2 un progetto di recupero ambientale, che comprendeva tra gli scopi principali la lotta all'ailanto. Il progetto \u00e8 terminato con successo nel giugno del 2014.\nLa lotta contro l'ailanto \u00e8 necessaria quando entra in competizione con piante autoctone.\nDescrizione.\nL'ailanto \u00e8 un albero di medie dimensioni che raggiunge altezze di 17\u201327 m e un diametro, all'altezza del petto, di 1 m. \u00c8 notevole la sua velocit\u00e0 di accrescimento: il primo anno di vita riesce a raggiungere gi\u00e0 uno o due metri di altezza, mentre due anni bastano a formare una pianta lignificata, alta diversi metri.\n\u00c8 una pianta tendenzialmente dioica, ossia con esemplari che producono solo fiori maschili ed esemplari che ne producono solo di femminili. Il dioicismo dell'ailanto non \u00e8 esclusivo: si possono incontrare anche alcuni individui monoici\nCorteccia e legno.\nLa corteccia \u00e8 liscia, grigio chiaro; con l'avanzare dell'et\u00e0 dell'albero, spesso diviene ruvida, con screpolature marrone chiaro. Gli steli sono diritti, lisci poich\u00e9 ricoperti superficialmente da peluria, e rossicci o castani nella colorazione. La corteccia ha lenticelle come anche cicatrici a forma di cuore delle foglie (cio\u00e8 un segno lasciato sul ramo quando una foglia cade) con molti fasci di cicatrici (ovvero piccoli segni dove le venature delle foglie erano unite all'albero) intorno ai bordi. Le gemme hanno una fine pubescenza, forma a cupola e sono parzialmente nascoste dal picciolo, sebbene siano completamente visibili nella stagione latente nelle cavit\u00e0 delle cicatrici delle foglie. I rami hanno un colore che va dal grigio chiaro allo scuro, sono lisci, lucenti e hanno lenticelle in rilievo che diventano fessure con la crescita dell'albero. Le estremit\u00e0 dei rami diventano pendenti.\nIl suo legno ha un valore molto modesto come materiale da costruzione, sia per robustezza, sia per durata; \u00e8 adatto invece alla produzione di cellulosa ed \u00e8 un buon combustibile, producendo fiamme chiare e lasciando poca cenere.\nFoglie.\nLe foglie sono composte, imparipennate, opposte. Esse variano per dimensione dai 30 ai 90\u00a0cm in lunghezza e contengono 10-41 foglioline organizzate in coppie, con le foglie pi\u00f9 larghe poste sui giovani germogli vigorosi. Il rachide \u00e8 di colore verde-rossiccio chiaro con la base rigonfia. Le foglioline sono ovate-lanceolate con margini lisci, abbastanza asimmetriche e talvolta non direttamente opposte l'una all'altra. Ogni fogliolina \u00e8 lunga dai 5 ai 18\u00a0cm e larga dai 2,5 ai 5\u00a0cm. Hanno l'estremit\u00e0 affusolata mentre le basi hanno da due a quattro denti, ognuno contenente una o pi\u00f9 ghiandole sulla punta. I lati superiori delle foglioline sono di colore verde scuro con venature verde chiaro, mentre i lati inferiori sono verde biancastro. I piccioli sono lunghi dai 5 ai 12\u00a0mm. Le basi lobate e le ghiandole la distinguono dal sommacco, specie che, pur appartenendo ad un'altra famiglia botanica, presenta un aspetto per alcuni versi simile.\nOdore.\nLe foglie, se vengono sfregate, emanano un marcato odore amarognolo, botanicamente definito \"crategino\" ossia simile a quello dei fiori del biancospino, considerato piacevole nei testi pi\u00f9 datati e spesso considerato sgradevole nei testi pi\u00f9 recenti.\nNon a tutti \u00e8 gradito, inoltre, l'odore dei fiori degli esemplari maschili, ossia degli alberi che non portano frutto. Questo diverso giudizio sull'odore dei fiori maschili \u00e8 all'origine dei due nomi con i quali l'ailanto \u00e8 conosciuto in Cina: in Mandarino standard \u00e8 noto come \"chouchun\" (Cinese: ), cio\u00e8 \"albero dall'odore sgradevole\", mentre nelle regioni attraversate dal corso inferiore del Fiume Giallo l'albero \u00e8 chiamato \"chunshu\" (Cinese: ), che significa \"albero della primavera\", dato che l'ailanto, essendo uno degli ultimi alberi a rompere la dormienza in primavera, indica che il clima della bella stagione \u00e8 ormai stabile. Nell'uso ornamentale, il problema dell'odore dei fiori maschili si aggira facilmente piantando solo esemplari femminili.\nLa parte corticale delle radici contiene una sostanza aromatica di odore simile a quello della vaniglia; per questo motivo la resina estratta dalla radice era un tempo usata per profumare gli ambienti, ponendola sopra ad un ferro caldo.\nRadici.\nLa radice \u00e8 fittonante e solo successivamente l'apparato radicale si estende notevolmente in superficie, donando alla pianta una notevole capacit\u00e0 di resistere in ambienti particolarmente secchi o a periodi di prolungata siccit\u00e0. Gi\u00e0 ricordato sopra l'uso della resina estratta dalle radici per profumare gli ambienti.\nFiori.\nI fiori sono piccoli e si presentano in grandi infiorescenze che raggiungono la lunghezza massima di 50\u00a0cm fino all'ultimo nuovo germoglio. I fiori solitari variano in colore dal verde giallognolo al rossiccio, ognuno con cinque petali e sepali. I sepali sono a forma di tazza, lobati e uniti mentre i petali sono valvari (si toccano ai bordi senza sovrapporsi), bianchi e pelosi verso l'interno.\nFrutti e semi.\nI frutti, anch'essi raccolti in grappoli penduli; sono samare con seme posto al centro di un'ala ritorta, caratteristica che la rende efficace nel volo planato, utile a diffondere la specie. Come gi\u00e0 ricordato, i grappoli di frutti rimangono vistosamente colorati di giallo, arancio e rosso durante tutta l'estate, conferendo all'albero un aspetto particolarmente decorativo. I semi si diffondono per disseminazione anemofora, ossia tramite il vento, grazie all'ala del frutto."}
{"id": "2686816", "revid": "2232988", "url": "https://it.wikipedia.org/wiki?curid=2686816", "title": "Sovramonte", "text": "Sovramonte (\"Soramont\" in veneto) \u00e8 un comune italiano sparso di abitanti della provincia di Belluno in Veneto. Fino al 1881 si chiamava Servo, nome che \u00e8 stato mantenuto dalla frazione capoluogo.\nFa parte dell'Unione Montana Feltrina e del Parco nazionale delle Dolomiti Bellunesi.\nStoria.\nIl comune di Sovramonte appartiene alla rete antropica delle sue sette frazioni (Servo, Salzen, Moline, Sorriva, Zorzoi, Aune e Faller), allocate sull'omonimo altopiano o sulle falde di esso, e a quella fisica delle Alpi Feltrine, in quella loro parte specifica che sono le appendici meridionali del monte Vallazza. Di questo sottosistema risultano particolarmente importanti i seguenti fattori: l'ambiente naturale e antropico; gli aspetti toponomastici, storici ed archeologici.\nVia dello Schener.\nFino alla fine dell'Ottocento, quando fu costruito la strada che collega Imer a Fonzaso, l'attuale Strada statale 50 del Grappa e del Passo Rolle, l'unico passaggio tra la valle di Primiero e il Feltrino avveniva percorrendo il sentiero che passava per il Castello dello Schener, che era stato nei secoli la dogana della Repubblica di Venezia rispetto all'Impero asburgico. Era chiamata la \"via dello Schener\", nome che ricorda il trasporto delle merci pi\u00f9 varie sulla schiena dei muli e degli uomini. Per raggiungere la vecchia via bisogna arrivare, provenendo da Zorzoi, alla localit\u00e0 di Bettola. Da qui si prende una mulattiera che va verso la parte alta della gola dello Schener per arrivare, dopo i ruderi del Castello, gi\u00f9 a Pontet di Imer.\nMicrocomunit\u00e0.\nL'ideologia esistenziale di una microcomunit\u00e0 che, non superando mai i 4000 abitanti, ha espresso una decina di chiese con relativi svettanti campanili ed un numero impressionante di capitelli, edicole e luoghi sacralizzati, conservando in pieno XX secolo una concezione premoderna dell'esistenza, con aspetti del tutto originali. E poi: la personalit\u00e0 di base degli abitanti; i caratteri essenziali dell'ideologia del villaggio, con riguardo particolare alle dimensioni della vita, della morte, dell'amore e del potere; il ruolo e la funzione della pieve e della comunit\u00e0 civile, variamente studiati dalla storiografia feltrina contemporanea. I primi documenti di natura geografica risalgono al Settecento ed ai primi dell'Ottocento, mentre quelli che testimoniano un interesse ed una percezione socio-ambientale per Sovramonte, chiamato ancora Sopramonte, risalgono alla seconda met\u00e0 dell'Ottocento e risentono dei luoghi comuni propri dell'ideologia romantica.\nIl \"romitaggio\" dell'Ottocento.\nI luoghi sono selvaggi, ma anche pieni di fascino e di suggestione, con viste spettacolari di panorami, valli, dirupi, orridi che meritano lo sforzo di chi faticosamente li ascende. Sorriva e il Sopramonte sono descritte, per la prima volta, come una sorta di alpestre \u201cromitaggio\u201d, nella relazione inviata da Jacopo Facen allo storico della medicina Alfonso Corradi nel 1874. In questo montano contesto la \u201cborgata di Servo\u201d appare, similmente a Surripa, come una \u201cvilletta\u201d posta sotto la Vallazza, unita e disgiunta parimenti dagli altri villaggi, tutti appartenenti al distretto di Fonzaso. I suoi abitanti, circa 600, \u201dsono dediti ai lavori campestri durante la state e girovaganti per le Venete province o pel limitrofo Trentino per varie industrie, o girovaganti all'estero ai lavori ferroviarii, onde procacciarsi di che vivere per s\u00e9 e per le loro famiglie\u201d.\nI toponimi.\nAl centro dell'altopiano di Sovramonte, \u00e8 ubicata una delle risorse agricole fondamentali di esso: la Campagna. \u00c8 un'area pianeggiante di circa 30 ettari, a 600 metri d'altitudine: un bacino agricolo secolarmente utilizzato per la coltivazione di patate e fagioli, una sorta di serbatoio alimentare primario per le frazioni di Servo, Sorriva e Zorzoi. Questa fondamentale risorsa era stata divisa all'interno delle tre regole e successivamente dei tre comuni censuari e infine delle tre frazioni. L'alto grado di sfruttamento agricolo e la progressiva frantumazione della propriet\u00e0, dapprima comunale (non nel senso d'appartenenza al comune ma del pubblico demanio denominato \u201cBeni comunali\u201d) hanno dato a partire dal Medioevo una ricchezza di toponimi che confermava come attorno alla chiesa di San Giorgio e pi\u00f9 in generale all'interno delle tre regole non vi fosse ormai pi\u00f9 alcun \"nullum sine nomine saxum\". Le tre frazioni centrali del comune, senza dubbio le pi\u00f9 importanti del medesimo, utilizzavano a turno le pendici meridionali e occidentali del monte Vallazza, detto anche \u201cmontagna di Baverne\u201d. Tale ripartizione \u00e8 interessante sia sotto il profilo socio-antropologico che sotto quello storico e archeologico, in quanto dava a ciascuna delle tre succitate frazioni elementi non secondari e non banali di identit\u00e0 culturale, di ricchezza fondiaria e persino di appartenenza religiosa, nonostante la presenza dell'unica plurisecolare pieve di Servo.\nServo.\nIl comune censuario di Servo, divenuto nel XIX secolo capoluogo del comune, utilizzava la \u201cCampanea Servi\u201d, cio\u00e8 quella parte della Campagna che da localit\u00e0 S\u00f3racase andava fino al colle e alla chiesa di San Rocco, compresa la localit\u00e0 detta \u201cMur\u00e0a\u201d e la cosiddetta \u201cval dei mort\u201d, toponimo mutuato dalla fossa comune utilizzata per quella frazione nell'occasione delle pesti e dei colera, dal secolo XVI al secolo XIX, mentre Sorriva e Zorzoi poste a sud ovest dell'altopiano utilizzavano i lembi circostanti di esso denominati rispettivamente \u201ccampanea Surrippae\u201d e \u201ccampanea sancti Zenonis\u201d.\nPonte Serra.\nA confine tra i territori di Sovramonte e di Lamon il Ponte Serra, gi\u00e0 passaggio della strada romana Paolina. Distrutto due volte: nel 1917 dagli italiani in ritirata e dai partigiani il 2 maggio 1945; fu ricostruito nel 1947.\nDal ponte si pu\u00f2 osservare la maestosa diga di sbarramento del Cismon che alimenta la centrale idroelettrica di Pedesalto di Fonzaso.\nResistenza italiana.\nDall'8 settembre 1943 al maggio 1945, nel territorio dell'attuale comune, lottarono contro il nazifascismo i partigiani organizzati nel Battaglione \"Angelo Giuseppe Zancanaro\" della Brigata Garibaldina Antonio Gramsci (Feltre). Per reazione a questa presenza armata la frazione di Aune, l'11 agosto 1944, fu data alle fiamme e rasa al suolo, con oltre 150 abitazioni distrutte, previo saccheggio di cibarie ed oggetti, dopo aver fatto sgomberare la popolazione. L'opera incendiaria inizi\u00f2 alle otto del mattino e fin\u00ec verso le due del pomeriggio. Le famiglie sfollate trovarono rifugio nei caseifici variamente presenti sulle alture circostanti, presso parenti ubicati nelle frazioni vicine, o nelle \"cube\" rimaste illese dal fuoco e frettolosamente ricoperte, mentre molti fanciulli attraverso l'intermediazione dei parroci trovarono rifugio presso famiglie abbienti del Feltrino o in istituti di assistenza. Ma il dato interessante fu che Aune venne ricostruito celermente nell'immediato dopoguerra. Pur con i contributi finanziari dell'Opera Post Bellica, il cui ufficio feltrino era diretto dal dott. Mario Frigato, tale ricostruzione fu dovuta esclusivamente alla operosit\u00e0, concordia e buona volont\u00e0 dei suoi abitanti. Nell'ottobre del 1946, 95 abitazioni erano state portate alla copertura. Il limite di tale operazione fu la totale assenza di ogni progetto alternativo che desse nuova fisionomia alla frazione, introducendo una spazialit\u00e0 rinnovata, rispettosa nel contempo delle sue caratteristiche tradizionali. In altre parole le case furono semplicemente ricostruite dov'erano e pressappoco com'erano, secondo canoni estetici del tutto approssimativi e rudimentali.\nArcheologia preistorica.\nIn territorio sovramontino \u00e8 stata ritrovata nel 1988 la sepoltura di un uomo preistorico del Paleolitico Superiore: si tratta di un cacciatore, sepolto con corredo funerario e coperto di pietre dipinte con ocra. Il ritrovamento \u00e8 avvenuto in localit\u00e0 Val Rosna (Val Schener).\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti nel comune sono 52, ovvero il 3,4% della popolazione. L'unico gruppo di una certa consistenza \u00e8 quello rumeno, con 36 appartenenti.\nAmministrazione.\nAltre informazioni amministrative.\nLa denominazione del comune fino al 1881 era Servo.\nIl 9 ottobre 2006 a Sovramonte su iniziativa del sindaco Scalet , si \u00e8 svolto un referendum costituzionale con il quale il 95,25% dei votanti (compresi i residenti all'estero) si sono dichiarati favorevoli al passaggio del comune alla provincia autonoma di Trento. Questo per motivi culturali e geografici, ma anche per la presunta incapacit\u00e0 da parte della regione veneta di attuare politiche di montagna, importanti per la sopravvivenza e lo sviluppo dei comuni dolomitici. Il processo di \"ricerca autonoma di autonomia\" \u00e8 ora identificato col termine di \"lamonizzazione\" dall'Enciclopedia Treccani dal nome del comune apripista.\nBibliografia.\nSu Sovramonte sono stati sinora pubblicati i seguenti volumi:"}
{"id": "2686818", "revid": "1935652", "url": "https://it.wikipedia.org/wiki?curid=2686818", "title": "Enrico Solmi", "text": "Biografia.\nNasce a San Vito, frazione di Spilamberto, in provincia di Modena e arcidiocesi di Modena-Nonantola, il 18 luglio 1956.\nFormazione e ministero sacerdotale.\nFrequenta il seminario minore e quello maggiore di Modena e completa gli studi presso l'istituto interdiocesano di Reggio Emilia.\nIl 28 giugno 1980 \u00e8 ordinato presbitero dall'arcivescovo Bruno Foresti per l'arcidiocesi di Modena-Nonantola.\nViene inviato a Roma per perfezionare gli studi; ottiene il dottorato in teologia morale presso l'Accademia alfonsiana e la specializzazione in bioetica presso l'Universit\u00e0 Cattolica del Sacro Cuore.\nDal 1986 insegna teologia morale all'istituto interdiocesano di Reggio Emilia e dal 1987 all'istituto di scienze religiose di Modena. Nel 1991 \u00e8 delegato arcivescovile per la pastorale familiare, nel 1996 dirige il centro diocesano per la stessa. Viene nominato, nel 2005, vicario episcopale. Ricopre, inoltre, l'incarico di viceparroco di San Felice sul Panaro e di santa Rita.\nPresso la Regione ecclesiastica Emilia-Romagna \u00e8 direttore dell'ufficio di pastorale familiare.\nFino alla sua nomina episcopale, \u00e8 assistente spirituale della squadra di calcio Modena F.C.\nMinistero episcopale.\nIl 19 gennaio 2008 papa Benedetto XVI lo nomina vescovo di Parma; succede a Silvio Cesare Bonicelli, dimessosi per raggiunti limiti di et\u00e0. Il 9 marzo successivo riceve l'ordinazione episcopale, nella cattedrale di Modena, dall'arcivescovo Benito Cocchi, conconsacranti l'arcivescovo Bartolomeo Santo Quadri e il vescovo Silvio Cesare Bonicelli. Il 30 marzo, domenica della Divina Misericordia, prende possesso della diocesi, nella cattedrale di Parma.\nDal 27 maggio 2010 al maggio 2015 \u00e8 presidente della Commissione episcopale permanente per la famiglia e la vita della Conferenza Episcopale Italiana. \u00c8 uno dei quattro delegati scelti dalla Conferenza Episcopale Italiana per partecipare ai lavori del Sinodo dei vescovi sulla famiglia del 2015. \u00c8 delegato per la famiglia e la vita della Conferenza episcopale dell'Emilia-Romagna.\nPartecipa alle Giornate mondiali della giovent\u00f9 del 2008, del 2011, del 2013 e del 2016, guidando la delegazione della diocesi di Parma.\nGenealogia episcopale.\nLa genealogia episcopale \u00e8:"}
{"id": "2686820", "revid": "2057018", "url": "https://it.wikipedia.org/wiki?curid=2686820", "title": "Luis Tevenet", "text": ""}
{"id": "2686822", "revid": "125411634", "url": "https://it.wikipedia.org/wiki?curid=2686822", "title": "High Voltage Direct Current", "text": "In elettrotecnica l'HVDC, acronimo per High Voltage Direct Current, \u00e8 un sistema di trasmissione di energia elettrica in corrente continua, anzich\u00e9 in corrente alternata come \u00e8 di pi\u00f9 frequente utilizzo.\nQuesto sistema porta vantaggio se utilizzato su lunghe distanze di trasmissione e con linee dirette, il sistema infatti ha meno dispersioni della corrente alternata per trasmissioni di potenza su lunghe distanze ed in forma di linea unica, senza diramazioni e trasformazioni.\nDescrizione.\nSulle corte distanze, e su reti di distribuzione, non risulta conveniente, in quanto l'alto costo della trasformazione da corrente continua ad alternata non compensa i benefici. Come \u00e8 noto infatti la distribuzione dell'energia elettrica \u00e8 praticata pressoch\u00e9 completamente in corrente alternata per la sua agevole trasformabilit\u00e0 in diverse tensioni e per i vantaggi legati all'uso della trasmissione trifase.\nQuesto tipo di tecnologia \u00e8 stata ampiamente sviluppata a partire dai primi esperimenti degli anni trenta in Svezia presso l'ASEA. La prima installazione commerciale, invece, si ebbe nell'Unione Sovietica nel 1951, tra le citt\u00e0 di Mosca e Kashira.\nPer le sue caratteristiche di trasmissione lineare a grande distanza, la corrente continua HVDC \u00e8 trasmessa tramite linee aeree o cavi sottomarini. In genere, la potenza di un sistema di trasmissione HVDC \u00e8 superiore a 100\u00a0MW ed \u00e8 solitamente compresa nella fascia tra 1000 - 3000\u00a0MW. Lo svantaggio maggiore di questo tipo di tecnologia \u00e8 che necessita di stazioni di conversione che risultano essere molto costose .\nProgetti futuri.\nUno dei pi\u00f9 ambiziosi progetti (peraltro perseguito dal Club di Roma) \u00e8 quello del progetto Desertec, con il quale si propone di costruire numerose centrali elettriche che utilizzano fonti di energia rinnovabili in alcune zone del Nord Africa ricche di vento e di sole e poi di trasferire, verso l'Europa, l'energia prodotta grazie alla trasmissione HVDC."}
{"id": "2686823", "revid": "767487", "url": "https://it.wikipedia.org/wiki?curid=2686823", "title": "Betanina", "text": "La betanina, rosso di barbabietola o E162, nella codifica europea degli additivi alimentari, \u00e8 un glicoside naturale di colore rosso estratto dalla barbabietola. Viene utilizzata come Colorante alimentare."}
{"id": "2686832", "revid": "386574", "url": "https://it.wikipedia.org/wiki?curid=2686832", "title": "Dorrek VIII", "text": ""}
{"id": "2686833", "revid": "228587", "url": "https://it.wikipedia.org/wiki?curid=2686833", "title": "MuchMusic Video Award per il miglior video internazionale", "text": "Il MuchMusic Video Award per il miglior video internazionale (\"MuchMusic Video Award for Best International Video\") \u00e8 un riconoscimento annuale assegnato nell'ambito dei MuchMusic Video Awards a partire dal 1998."}
{"id": "2686835", "revid": "226458", "url": "https://it.wikipedia.org/wiki?curid=2686835", "title": "Quinquaginta decisiones", "text": "Con il termine Quinquaginta decisiones si indica il complesso dei provvedimenti emessi dall'imperatore Giustiniano I dopo l'emanazione del \"Novus Codex Iustinianus\", avvenuta nel 529, e prima della pubblicazione del Digesto, avvenuta nel 533.\nTali \"decisiones\", menzionate nella costituzione con cui Giustiniano promulg\u00f2 il secondo codice (cost. \"Cordi\", \u00a7\u00a7 1-2), non vanno confuse con le \"constitutiones ad commodum propositi operis pertinentes\", che sono invece le costituzioni emanate durante la compilazione del Digesto allo scopo di dirimere le controversie su punti specifici relativi al \"vetus ius\", ossia alle antiche opere dei giuristi romani classici.\nBench\u00e9 ufficialmente emesse dell'imperatore, l'autore di queste decisiones era Triboniano, \"quaestor sacri palatii\" di Giustiniano, al quale verr\u00e0 anche affidato il compito di presiedere la commissione per la compilazione del Digesto e delle Istituzioni imperiali.\nQuesta informazione si pu\u00f2 ricavare dalla lettura di un passo delle Istituzioni giustinianee (I. 1.5.3): \"... et dediticios quidem per constitutionem expulimus, quam promulgavimus inter nostras decisiones, per quas suggerente nobis Triboniano viro excelso quaestore antiqui iuris altercationes placavimus...\"\nNon pu\u00f2 ritenersi sicuro che le \"Quinquaginta decisiones\", emesse in un arco di tempo che va dal 1\u00ba agosto 530 al 30 aprile 531, siano state pubblicate come raccolta autonoma prima di essere incluse all'interno del Codex Iustinianus repetitae praelectionis, promulgato il 17 novembre 534.\nDalla lettura della cost. \"Cordi\" si apprende che prima di questa inclusione nel secondo Codice di Giustiniano il testo di alcune delle \"Quinquaginta decisiones\" fu modificato nei casi in cui ci\u00f2 fu ritenuto necessario.\nSi pu\u00f2 pensare che con il progetto delle \"Quinquaginta decisiones\" si mirasse, subito dopo l'emanazione del \"Novus Codex Iustinianus\", a risolvere il problema delle controversie presenti negli scritti dei giuristi classici mediante provvedimenti diretti a troncare (in latino: \"decidere\") tali questioni una volta per tutte e con valore normativo. Quando per\u00f2 si decise di provvedere ad affrontare questo problema con l'emanazione del Digesto, che era appunto un'antologia di scritti degli antichi giuristi, tale progetto fu superato."}
{"id": "2686836", "revid": "125468380", "url": "https://it.wikipedia.org/wiki?curid=2686836", "title": "Vocale anteriore quasi aperta non arrotondata", "text": "La vocale anteriore quasi aperta non arrotondata \u00e8 un suono vocalico presente in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 {.\nOccorrenze.\nIn italiano.\nIn italiano standard tale fono non \u00e8 presente. Lo si pu\u00f2 rintracciare, per\u00f2, in variet\u00e0 di altre lingue regionali, quali i dialetti nel barese, parmigiano, genovese, piacentino e ferrarese.\nIn danese.\nIn danese tale fono \u00e8 presente per esempio nella parola \"Dansk\" \"danese\" .\nIn finlandese.\nIn finlandese tale fono \u00e8 reso con la grafia ed \u00e8 presente per esempio nella parola \"m\u00e4ki\" \"collina\" .\nIn inglese.\nIn inglese americano tale fono \u00e8 presente nella maggior parte delle variet\u00e0, ed \u00e8 presente per esempio nella parola \"cat\" \"gatto\" . Negli Stati Uniti d'America ed in Canada, \u00e8 la pi\u00f9 comune realizzazione del fonema chiamato \"short A\" (\"A breve\").\nIn ladino.\nIn ladino il fono \u00e8 presente nel dialetto della Val Gardena, ad esempio in \"Urtij\u00ebi\" \nIn norvegese.\nIn norvegese tale fono \u00e8 reso con la grafia ed \u00e8 presente per esempio nella parola \"l\u00e6r\" \"pelle, cuoio\" .\nLatino.\nIn Latino classico, questo fonema era presente, rappresentato dalla lettera \u00c6/\u00e6, legatura delle vocali \"A\" e \"E\", discendente del fonema latino antico AI, divenne poi \u025b nel periodo medievale. "}
{"id": "2686841", "revid": "729019", "url": "https://it.wikipedia.org/wiki?curid=2686841", "title": "Sit on My Face", "text": "Sit on My Face \u00e8 una breve canzone/sketch dei Monty Python registrata nell'album \"Monty Python's Contractual Obligation Album\" e cantata anche nel film \"Monty Python Live at the Hollywood Bowl\".\nLa canzone/sketch.\nLa canzone \u00e8 la parodia di \"Sing as We Go\" di Gracie Fields. Il testo \u00e8 pieno di riferimenti legati al sesso (es: \"life can be fine if we both 69\", ovvero \"la vita pu\u00f2 essere bella se facciamo un 69\").\nNell'album \"Monty Python Live at the Hollywood Bowl\", la canzone \u00e8 cantata da quattro membri dei Python vestiti da camerieri e, dopo aver finito di cantare, fanno un inchino e se ne vanno e si pu\u00f2 vedere che in realt\u00e0 avevano le natiche scoperte."}
{"id": "2686847", "revid": "506294", "url": "https://it.wikipedia.org/wiki?curid=2686847", "title": "Anima del Mondo", "text": ""}
{"id": "2686848", "revid": "241195", "url": "https://it.wikipedia.org/wiki?curid=2686848", "title": "E162", "text": ""}
{"id": "2686851", "revid": "28339521", "url": "https://it.wikipedia.org/wiki?curid=2686851", "title": "Infernaccio", "text": ""}
{"id": "2686854", "revid": "124123", "url": "https://it.wikipedia.org/wiki?curid=2686854", "title": "Franz Xaver Richter", "text": "Biografia.\nDal 1740 al 1747 Richter lavor\u00f2 come vice kapellmeister al servizio del principe prevosto Anselm Reichlin von Meldegg zu Kempten in Algovia. Durante questo periodo vennero pubblicate a Parigi sei delle sue sinfonie. A partire dal 1747 prest\u00f2 servizio come compositore, violinista e cantante (basso) presso la celebre orchestra di corte di Mannheim del principe elettore Carlo Teodoro. Nel 1769 successe a Louis Garnier come kapellmeister della Cattedrale di Strasburgo, dove nei suoi ultimi anni ebbe come vice Ignaz Pleyel, l'allievo pi\u00f9 famoso di Franz Joseph Haydn. In Francia si faceva chiamare Fran\u00e7ois-Xavier Richter.\nLe sue opere fondono elementi barocchi e tratti dello stile galante. Richter fu uno dei compositori della Scuola di Mannheim, che contribuirono significativamente alla nascita della sinfonia preclassica.\nTra i rappresentanti famosi di questa scuola ricordiamo inoltre Carl Stamitz, Franti\u0161ek Xaver Pokorn\u00fd, Joseph Martin Kraus (1756-92) e Ferdinand Fraenzel.\nOpere.\nLe composizioni di Richter comprendono, tra le altre:"}
{"id": "2686855", "revid": "1543377", "url": "https://it.wikipedia.org/wiki?curid=2686855", "title": "Taijiquan famiglia Yang forma con la spada 67 movimenti", "text": "Il Taijiquan non ha molte armi. Principalmente si dividono in due gruppi: armi lunghe e corte.\nLe armi corte sono la spada (in cinese \u5251, in pinyin ji\u00e0n) e la sciabola in cinese \u5200, in pinyin d\u0101o).\nLa forma tradizionale Yang con la spada da 67 movimenti \u00e8 attualmente insegnata dal maestro Yang Jun come l'apprese da suo nonno Yang Zhen Duo. Yang Jun \u00e8 attualmente direttore della International Yang Family Tai Chi Chuan Association. \nDurata.\nLa forma con la spada 67 mosse, sequenza del Taijiquan Stile Yang, generalmente viene eseguita in 4 minuti.\nNomi dei movimenti della spada.\nQuelli che seguono sono i nomi in cinese, in pinyin e tradotti in italiano, come usati dagli attuali insegnanti di Taijiquan della famiglia Yang."}
{"id": "2686856", "revid": "486946", "url": "https://it.wikipedia.org/wiki?curid=2686856", "title": "Marina reale danese", "text": ""}
{"id": "2686857", "revid": "1543377", "url": "https://it.wikipedia.org/wiki?curid=2686857", "title": "Simon Ockley", "text": "Biografia.\nOckley nacque a Exeter. Ricevette la sua istruzione al Queens' College di Cambridge e prese il suo baccellierato nel 1697, il suo MA. nel 1701 e il suo B.D. nel 1710.\nDivenne membro del Jesus College di Cambridge e vicario di Swavesey e nel 1711 divenne Adams Professor of Arabic nell'Universit\u00e0, succedendo appunto a Sir Thomas Adams.\nEbbe una famiglia numerosa e negli ultimi tempi fu amareggiato dai debiti contratti: argomento che \u00e8 oggetto di un capitolo del libro \"Calamities of Authors\" di Isaac D'Israeli.\nLa prefazione del secondo volume della sua \"History of the Saracens\" indica la sua composizione nel Cambridge Castle, dove egli langu\u00ec come detenuto per debiti.\nOckley era convinto che una conoscenza della letteratura orientale era essenziale per un appropriato studio della teologia, e nella prefazione del suo primo libro, la \"Introductio ad linguas orientates\" (1706), egli sottolineava l'importanza dello studio.\nMor\u00ec a Swavesey."}
{"id": "2686861", "revid": "110157", "url": "https://it.wikipedia.org/wiki?curid=2686861", "title": "Monte Pentelico", "text": "Il monte Penteli o monte Pentelico () \u00e8 un monte della Grecia, alto circa metri, situato a nord-est di Atene e a sud-ovest di Maratona. \nDescrizione.\nLa montagna \u00e8 coperta in gran parte da foreste (circa il 60 o 70%), e pu\u00f2 essere vista da Atene, dalla pianura Pedia e dal monte Parnete. La montagna \u00e8 circondata dall'abitato, soprattutto di Vrilissia, Penteli, Ekali, Dionyssos e, a nord, di Gerakas.\nFin dall'antichit\u00e0, la cava presente presso la cittadina di Pentele \u00e8 stata famosa per il suo marmo, che \u00e8 stato utilizzato per la costruzione dell'Acropoli e di altri edifici dell'antica Atene. Il marmo pentelico \u00e8 di un bianco impeccabile con una uniforme, debole colorazione gialla, che lo fa brillare di un colore dorato sotto la luce solare. L'antica cava \u00e8 protetta dalla legge e utilizzata esclusivamente per ottenere il materiale per l'Acropolis Restoration Project. La strada utilizzata per trasportare i blocchi di marmo dalla cava all'acropoli nell'antichit\u00e0 \u00e8 una discesa continua, e segue la naturale pendenza del terreno. Anche lo stadio Panathinaiko venne restaurato nel 1870 con questo tipo di marmo.\nLa ricerca e la documentazione sono curati dall'architetto capo dei restauri nell'Acropoli il professor Manolis Korres, nel suo libro \"Dal Pentelico al partenone\". \nUn monastero si trova sulla montagna, a nord-est del centro della citt\u00e0. \n\u00c8 possibile che l'etimologia della parola sia dovuta anche alle parole penta (cinque) lucos (lupi)."}
{"id": "2686864", "revid": "276327", "url": "https://it.wikipedia.org/wiki?curid=2686864", "title": "Vocale centrale semiaperta non arrotondata", "text": "La vocale centrale semiaperta non arrotondata \u00e8 un suono vocalico presente in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 3. Si noti che il simbolo IPA non \u00e8 il numero 3 ma una epsilon scritta al contrario.\nOccorrenze.\nIn italiano.\nIn italiano standard tale fono non \u00e8 presente.\nIn inglese.\nIn inglese tale fono \u00e8 presente in molte variet\u00e0.\nIn ladino.\nIn ladino il fono \u00e8 presente nel dialetto della Val Gardena, ad esempio in \"Urtij\u00ebi\" "}
{"id": "2686869", "revid": "857138", "url": "https://it.wikipedia.org/wiki?curid=2686869", "title": "Sir Thomas Adams's Professor of Arabic", "text": "Il Sir Thomas Adams's Professorship of Arabic \u00e8 stata una cattedra assegnata presso la University of Cambridge a professori particolarmente rinomati per la loro conoscenza della lingua araba.\nLa cattedra in questa antica universit\u00e0 fu intitolata a Sir Thomas Adams nel 1643, con un emolumento versato dalla Drapers' Company."}
{"id": "2686871", "revid": "599013", "url": "https://it.wikipedia.org/wiki?curid=2686871", "title": "Ho imparato a sognare", "text": ""}
{"id": "2686873", "revid": "599013", "url": "https://it.wikipedia.org/wiki?curid=2686873", "title": "Juan Jos\u00e9 Jim\u00e9nez Collar", "text": "Caratteristiche tecniche.\nTerzino destro, si faceva notare in campo per la sua velocit\u00e0, che lo avvantaggiava nell'uno contro uno con gli attaccanti avversari.\nCarriera.\nClub.\nCresce tra le file del Cadice, con cui debutta nella Segunda Divisi\u00f3n ed ottiene una promozione nella Primera Divisi\u00f3n. Debutta il 9 settembre 1978 contro il Real Madrid Castilla. L'anno successivo si mette in mostra attirando l'interesse del . Con le \"merengues\" gioca tre stagioni vincendo una Coppa UEFA.\nNel 1985 ritorna al Cadice, chiudendovi la carriera nel 1991 dopo altre sei stagioni nel massimo campionato spagnolo.\nNazionale.\nHa totalizzato quattro presenze con la Nazionale di calcio spagnola, debuttando il 27 ottobre 1982 in Spagna-Islanda 1-0. \u00c8 tuttora l'unico giocatore ad aver ricevuto una convocazione con le \"Furie Rosse\" vestendo la maglia del Cadice."}
{"id": "2686874", "revid": "124696011", "url": "https://it.wikipedia.org/wiki?curid=2686874", "title": "Giaguari Torino", "text": "I Giaguari Torino sono una delle pi\u00f9 antiche squadre di football americano Italiane. Fondati nel 1979 da Luigi Piccatto e Maurizio Berini, nel 2009 hanno festeggiato il trentennale della nascita.\nStoria.\nNel 2009 hanno partecipato alla serie A2 organizzata dalla Lega Nazionale American Football. Nel 2011 sempre partecipando allo stesso campionato si sono qualificati per la prima partita di play-off giocata presso gli Sharks Palermo dopo una complicata trasferta. Nel 2014, complice anche la riforma dei campionati afferenti alla FIDAF, la squadra torna in massima serie, approdando al campionato IFL."}
{"id": "2686879", "revid": "3115", "url": "https://it.wikipedia.org/wiki?curid=2686879", "title": "Vito Mancuso", "text": "Dal 2013 al 2014 \u00e8 stato docente di \"Storia delle Dottrine Teologiche\" presso l'Universit\u00e0 degli Studi di Padova. \u00c8 stato docente di teologia presso la Facolt\u00e0 di filosofia dell'Universit\u00e0 Vita-Salute San Raffaele di Milano dal 2004 al 2011. Dal 2009 al 2017 ha collaborato con il quotidiano \"La Repubblica\".\nBiografia.\nNato il 9 dicembre 1962 a Carate Brianza da genitori siciliani, \u00e8 dottore in teologia sistematica. Dei tre gradi accademici del corso teologico, ha conseguito il Baccellierato presso la Facolt\u00e0 teologica dell'Italia settentrionale di Milano, la licenza presso la Pontificia facolt\u00e0 teologica dell'Italia meridionale San Tommaso d'Aquino di Napoli, il dottorato a Roma presso la Pontificia Universit\u00e0 Lateranense.\nDopo il liceo classico statale a Desio (Milano), ha iniziato lo studio della teologia nel Seminario arcivescovile di Milano (sede di Saronno per il biennio filosofico e sede di Venegono Inferiore per il triennio teologico). Al termine del quinquennio \u00e8 stato ordinato sacerdote dal cardinale Carlo Maria Martini nel Duomo di Milano il 7 giugno 1986, all'et\u00e0 di 24 anni. A distanza di un anno, ha chiesto di essere dispensato dall'attivit\u00e0 pastorale e di dedicarsi solo allo studio della teologia.\nDietro indicazione del cardinal Martini ha vissuto due anni a Napoli presso il teologo Bruno Forte (attuale arcivescovo di Chieti-Vasto), conseguendo in quella citt\u00e0 il secondo grado accademico.\nHa quindi iniziato a lavorare in editoria (Edizioni Piemme, Arnoldo Mondadori Editore, Edizioni San Paolo ancora Mondadori) proseguendo nel frattempo lo studio della teologia per il terzo e conclusivo grado accademico, il dottorato, conseguito nel 1996 con il punteggio di 90/90 \"summa cum laude\", discutendo una tesi dal titolo \"La salvezza della storia. La filosofia di Hegel come teologia\", primo relatore Piero Coda, difesa il 29 febbraio 1996, e pubblicata nell'aprile dello stesso anno col titolo \"Hegel teologo e l'imperdonabile assenza del Principe di questo mondo\".\nRicevuta la dispensa papale dal celibato e essendo dimesso dallo stato clericale, si \u00e8 sposato nella parrocchia milanese di Santa Maria del Suffragio con Jadranka Korlat, ingegnere civile serbo-croata. Dal matrimonio sono nati un figlio nel 1995 e una figlia nel 1999. Dal 2013 al 2014 \u00e8 stato docente di \"Storia delle dottrine Teologiche\" presso l'Universit\u00e0 degli Studi di Padova.\nPensiero.\nNei suoi scritti Vito Mancuso dichiara di non accettare alcuni dogmi della fede cattolica: l'origine dell'anima come creata direttamente da Dio al momento del concepimento umano senza nessun concorso dei genitori; il peccato originale come stato di inimicizia con Dio nel quale nasce ogni essere umano a causa del peccato di Adamo; la risurrezione dei corpi nel giorno del giudizio universale e la loro sussistenza eterna; la dannazione eterna dell'inferno come insuperabile stato di inimicizia in cui sono destinate irrimediabilmente separate da Dio le anime e i corpi dei malvagi.\nAnche altri asserti dottrinali vengono messi in dubbio nel suo pensiero, in particolare il legame morte-peccato, che viene negato riconducendo la morte non al peccato ma alla natura stessa dell'essere creato, e la salvezza come redenzione mediante la morte e risurrezione di Cristo, che viene negata legando la salvezza eterna non a un singolo evento storico ma alla vita buona e giusta cos\u00ec da poter includere i giusti di tutti i tempi e di tutti i luoghi, compresi gli atei e gli agnostici, in perfetta coerenza (secondo Mancuso) con l'insegnamento fondamentale di Ges\u00f9 quale emergerebbe dai vangeli.\nIn ambito etico Vito Mancuso si \u00e8 dichiarato a favore di: contraccezione, fecondazione assistita, principio di autodeterminazione per il fine vita, donazione alla ricerca delle cellule staminali embrionali derivate da fecondazione assistita.\nLa teologia della relazione.\nVito Mancuso individua nella logica relazionale il principio che muove l'essere-energia e quindi la prospettiva a partire dalla quale guardare il mondo, che \u00e8 definibile come teologia della relazione in cui il Cristo \u00e8 il paradigma della perfetta relazionalit\u00e0, pienamente verticale come amore per Dio in quanto origine e meta dell'essere, e pienamente orizzontale come amore per il prossimo e per ogni frammento di essere, ed \u00e8 il simbolo che manifesta come la relazione pi\u00f9 alta sia l'amore, nonch\u00e9 la promessa e la speranza che il compimento della logica relazionale che informa l'essere-energia sar\u00e0 l'amore. Secondo questa logica il destinatario privilegiato della teologia deve diventare la vita concreta degli uomini ed essa si compie solo contribuendo a condurre gli uomini all'unione con Dio, alla santit\u00e0 ponendosi al servizio dell'esperienza spirituale. \nIl senso della dottrina cristiana su Dio in quanto Trinit\u00e0 consiste nel primato della relazione rispetto alla sostanza. Non ci sono prima le tre persone e poi l'unica divinit\u00e0, ma c'\u00e8 prima l'unica divinit\u00e0 che, essendo in se stessa relazione, genera le persone dal suo intrinseco e originario movimento relazionale, le quali, insegna san Tommaso d'Aquino, vanno intese come \"relazioni sussistenti\". \u00c8 in questo senso che si comprende anche che \"Dio \u00e8 amore\", essendo l'amore l'espressione pi\u00f9 intensa della relazionalit\u00e0.\nRapporto Dio-mondo.\nDopo la dissoluzione nel Novecento delle tradizionali teologie della natura e della storia, secondo Vito Mancuso oggi il compito pi\u00f9 importante della teologia consiste nel rendere di nuovo concepibile il rapporto Dio-mondo, pi\u00f9 in particolare l'azione di Dio nel mondo. L'azione divina va concepita come una e unica, identica da sempre a se stessa, perch\u00e9 in Dio non ci sono mutazioni. L'impassibilit\u00e0 divina sostenuta dalla teologia classica \u00e8 da intendere come azione permanente, senza variazioni. Se qualcosa muta nella relazione Dio-mondo, non \u00e8 perch\u00e9 Dio intervenga operando qualcosa di particolare, \u00e8 il mondo a mutare e ad evolversi, e la sua evoluzione fa mutare il rapporto con Dio. L'evoluzione del polo mondo muta il rapporto bipolare Dio-mondo. Il mondo creato continuamente dall'unica e incessante azione divina in quanto natura naturans, va prendendo consapevolezza nella mente umana della sua unione con il creatore. La logica che guida l'organizzazione progressiva del mondo \u00e8 il Logos divino, il Verbo come attivit\u00e0 continuamente creatrice, sempre all'opera al lavoro.\nCristologia.\nI titoli di Logos e di Verbo si applicano a Ges\u00f9 di Nazaret in senso pieno, in quanto in lui l'eterna relazione di Dio col mondo ha avuto la sua massima consapevolezza soggettiva (\u201cio e il Padre siamo una cosa sola\u201d) e la sua massima manifestazione ontologica (nel porre l'amore quale essenza di Dio). Per Vito Mancuso, per\u00f2, le qualifiche di Logos e di Verbo non appartengono in modo esclusivo a Ges\u00f9: vi sono stati altri fenomeni storici nei quali la continua comunicazione di Dio \u00e8 giunta a prendere coscienza di s\u00e9 come Logos o Verbo o Cristo. Cristo \u00e8 maggiore di Ges\u00f9, bench\u00e9 la pienezza del Cristo coincida con la vita umana di Ges\u00f9.\nSoteriologia.\nPer Vito Mancuso, la salvezza \u00e8 presente da sempre nella creazione e nella sua logica relazionale, seguendo la quale, immessa continuamente dall'incessante azione divina e praticandola concretamente, gli uomini divengono giusti, cio\u00e8 partecipi di una dimensione pi\u00f9 ordinata dell'essere. Tale dimensione \u00e8 la porta escatologica a una vita al di l\u00e0 di questa, denominata dalla tradizione come vita eterna. Si tratta, quindi, di rifondare la soteriologia pensando la salvezza non pi\u00f9 come redenzione legata a un singolo evento storico (morte e resurrezione del Cristo) ma come risultato del lavoro secondo giustizia, tornando all'annunzio originario di Ges\u00f9 \u201c\"cercate prima il regno di Dio e la sua giustizia\"\u201d. La salvezza \u00e8 presente da sempre nella creazione grazie al fatto che la creazione viene da Dio mediante il Logos, e in questo senso il Cristo \u00ab\"per quem omnia facta sunt\", come dice il Credo\u00bb \u00e8 il salvatore di tutto il genere umano. Questa unione intima tra Dio e gli uomini esclude ogni concetto di colpa e di peccato originale. Non c'\u00e8 alcuna colpa dell'uomo che ha causato la redenzione divina in Cristo. C'\u00e8 piuttosto l'energia caotica della libert\u00e0 che ha bisogno di essere ordinata e disciplinata per diventare volont\u00e0 di bene e di giustizia. Quando la libert\u00e0 viene disciplinata grazie al fascino che l'idea del bene esercita su di lei, essa si esprime come giustizia e ottiene la vita, perch\u00e9 \u201cchi pratica la giustizia si procura la vita\u201d (Proverbi 11,19).\nLa salvezza \u00e8 concepita come un fatto essenziale alla creazione di Dio, poich\u00e9 \u00e8 opera mediata dal Verbo, che nella tradizione cristiana \u00e8 identificato con Ges\u00f9. L'assenza di peccato originale e la partecipazione privilegiata del genere umano alla natura divina del creato, in quanto primo destinatario del messaggio e del sacrificio redentore di Cristo, fanno s\u00ec che la salvezza eterna sia possibile per qualsiasi fede religiosa: buddhista, cattolica, ebraica, musulmana, hind\u00f9 cos\u00ec come l'appartenenza massonica. \nLa formazione religiosa costituisce le \"colonne del tempio esteriore\" che alcune persone scelgono di replicare con continuit\u00e0 anche come proprio \"tempio interiore\". La scelta pi\u00f9 opportuna secondo il teologo, condivisa dall'insegnamento massonico, \u00e8 quella dello spirito critico e antidogmatico nei confronti di quanto appreso nel tempio esteriore, che permette l'elaborazione di una sintesi -singolare e/o collettiva- in senso hegeliano nella quale il tempio esteriore non viene negato dal tempio interiore, ma resta come tolto (\"aufheben\"), vale a dire conservato e integrato in un pi\u00f9 elevato punto di conoscenza della bellezza della verit\u00e0 divina nel creato e di pratica del bene e della giustizia.\nLe tipologie di tempio esteriore, che non sono presentate come alternative mutuamente esclusive, ammettono in linea teorica e in prospettiva futura, che l'elaborazione salvifica, personale o collettiva, possa produrre un modello di tempio interiore anche unitivo di credi storicamente ritenuti divergenti, se non tra loro incompatibili. Ad esempio, dal punto di vista cristiano, pu\u00f2 venire a cadere la fede nell'esclusivit\u00e0 salvifica di Cristo.\nL'armonia e la bellezza come fede filosofica.\nIn generale il pensiero di Vito Mancuso si pu\u00f2 connotare come evoluzionismo teologico, o, dal punto di vista filosofico, come emergentismo. \u00c8 un pensiero che si nutre della convinzione di una progressiva evoluzione dell'essere (come hanno visto Hegel, Bergson, Whitehead, Teilhard de Chardin), la quale per\u00f2 avviene mediante crisi, negazioni, contraddizioni, antinomie (come hanno visto Platone, Blaise Pascal, Immanuel Kant, Simone Weil). Vito Mancuso ritiene che l'autentica dimensione religiosa consiste propriamente in questo tentativo di realizzare l'armonia di fronte alle brutture del mondo. Si tratter\u00e0 di una realizzazione a volte serena, a volte tragica, ma in ogni caso la fede religiosa deve essere portatrice di una grande fiducia verso la vita, verso il suo valore, verso la sua sensatezza, verso la grandezza e la bellezza di essere uomo, in quanto libert\u00e0 che sa scegliere il bene e la giustizia. In questa prospettiva, la religione diviene un inno esistenziale al senso totale della vita.\nNel corso di una giornata di riflessione organizzata dal Grande Oriente d'Italia all'Abbazia di San Galgano a luglio del 2019, Mancuso ha sintetizzato l'esistenza di quattro tipi di messaggio e di tre tipologie di bellezza. I messaggi vengono distinti in:\nMancuso ha dichiarato di aderire a quest'ultima, alla fede filosofica dipendente dall'individuo il cui oggetto \u00e8 una bellezza di triplice forma:\nCitando il cardinale Martini, del quale era stato estimatore, ha ricordato che lo stupore davanti alla bellezza del creato \u00e8 un comune sentire di credenti e dei non credenti. Bisi ha proseguito che condizioni necessarie e sufficienti della bellezza, che la generano e sostengono, sono:\nMetodo.\nPer quanto concerne il metodo, pi\u00f9 volte Vito Mancuso si \u00e8 dichiarato favorevole al superamento del principio di autorit\u00e0, che a suo avviso domina ancora oggi nella maggioranza delle menti dei credenti cristiano-cattolici, per l'instaurazione di ci\u00f2 che egli definisce \u201c\"teologia laica\"\u201d, ovvero di un lavoro teologico per il quale l'istanza conclusiva non \u00e8 l'autorit\u00e0 magisteriale della dottrina stabilita, ma la coerenza del pensiero rispetto all'esperienza concreta a livello oggettivo e l'onest\u00e0 intellettuale a livello soggettivo. Ci\u00f2 comporta il passaggio dal principio di autorit\u00e0 al principio di autenticit\u00e0, ovvero il superamento dell'equazione \"verit\u00e0 = dottrina\" per porre invece \"verit\u00e0 &gt; dottrina\". Questa prospettiva \u00e8 contenuta anche nella Bibbia, per la quale la verit\u00e0 \u00e8 anche qualcosa di vitale che riguarda la vita concreta degli uomini. In questo orizzonte l'esperienza spirituale ha pi\u00f9 valore della dottrina, il primato non \u00e8 della dogmatica ma della spiritualit\u00e0, e i veri maestri della fede non sono i custodi dell'ortodossia ma i mistici e i santi (alcuni dei quali formalmente eterodossi come Meister Eckhart e Antonio Rosmini). Ne viene che un'affermazione dottrinale non sar\u00e0 vera perch\u00e9 corrisponde a qualche versetto biblico o a qualche dogma ecclesiastico, ma perch\u00e9 non contraddice la vita, la vita giusta e buona. Si tratta di passare dal sistema chiuso e autoreferenziale che ragiona in base alla logica \"ortodosso-eterodosso\", al sistema aperto e riferito alla vita che ragiona in base alla logica \"vero-falso\", e ci\u00f2 che determina la verit\u00e0 \u00e8 la capacit\u00e0 di bene e di giustizia. Cos\u00ec la teologia diviene autentico pensiero del Dio vivo, qui e ora.\nEmergentismo.\nMancuso segue la corrente dell'emergentismo che ha una visione evoluzionista dell'essere, nel senso che intende per evoluzione non solo il processo che riguarda la filogenesi, cio\u00e8 l'origine delle specie, ma anche quello che riguarda l'ontogenesi, cio\u00e8 la formazione del singolo individuo in tutte le sue dimensioni, qui e ora. Vede l'emergere dell'essere dal basso in un processo di sempre maggiore complessit\u00e0, che crea la differenza dei fenomeni, i quali non sono la somma delle loro componenti materiali, c'\u00e8 sempre un di pi\u00f9, costituito dal lavoro. Siamo lontani dalla prospettiva tradizionale che fa discendere l'anima dall'alto creata direttamente da Dio senza concorso dei genitori.\nL'emergentismo ha fiducia nella realt\u00e0, crede che essa cos\u00ec come si presenta sia vera e che per capirla non sia necessario smontarla, cosa che pu\u00f2 essere utile, ma non \u00e8 la via per comprenderla nella sua verit\u00e0 ultima che si pu\u00f2 cogliere solo nella interezza, integralit\u00e0, unitariet\u00e0. Nessun ente pu\u00f2 venire all'essere e rimanervi senza materia, ma se lo si vuole comprendere per quello che \u00e8, non lo si pu\u00f2 ridurre ai suoi elementi materiali perch\u00e9 ogni ente non \u00e8 fatto solo di essi, come la torta non \u00e8 fatta solo dei suoi ingredienti, c'\u00e8 in pi\u00f9 il lavoro che fa la differenza. Ci\u00f2 vale per ogni ente, secondo il principio base: \u201cL'insieme \u00e8 maggiore della somma delle parti\u201d. \nProprio perch\u00e9 scaturisce dal lavoro ogni ente \u00e8 qualcosa di unico, nessun fenomeno \u00e8 esattamente lo stesso di un altro, ognuno \u00e8 se stesso. E pi\u00f9 si sale nell'organizzazione dell'essere, pi\u00f9 questa prospettiva \u00e8 valida\u201d. L'uomo \u00e8 il livello pi\u00f9 alto del lavoro dell'essere-energia, \u00e8 individuo, non ulteriormente divisibile. Non lo sono neanche due gemelli monozigotici che hanno identico solo il patrimonio genetico, non la personalit\u00e0, non la loro \u201canima\u201d. \nQuesta prospettiva parte dalla vita biologica ma non si ferma ad essa, perch\u00e9 l'evoluzione \u00e8 un progressivo incremento della complessit\u00e0 e della capacit\u00e0 della vita di giungere fino all'autocoscienza e alla dimensione spirituale, cio\u00e8 alla libert\u00e0 e alla sua capacit\u00e0 di produrre il nuovo. Questa visione rende ragione del movimento dinamico della vita, pone armonia e unit\u00e0 tra la dimensione della materia e la dimensione dello spirito, \u00e8 una modalit\u00e0 di guardare al mondo non in modo dualistico ma unitario, aiuta a ritrovare la comunione con la natura.\nCritiche.\nCritiche teologiche.\nPer la rivista dei gesuiti \"La Civilt\u00e0 Cattolica\" Vito Mancuso arriva \"a negare o perlomeno svuotare di significato circa una dozzina di dogmi della Chiesa cattolica\", finendo cos\u00ec per alimentare la \"confusione\". La rivista (in un articolo del febbraio 2008 firmato da padre Corrado Marucci a cui Vito Mancuso ha replicato con un articolo pubblicato nel \"Foglio Quotidiano\" del 10 febbraio 2008) continua dicendo che la teologia laica di Vito Mancuso parte \"da premesse filosoficamente non corrette e trascura i dati biblici\" per finire in una sorta di razionalismo. Anche \"L'Osservatore Romano\" \u00e8 intervenuto con un articolo altrettanto critico a firma dell'arcivescovo Bruno Forte, gi\u00e0 docente di Mancuso durante gli studi per la Licenza, a cui Vito Mancuso ha replicato con un articolo pubblicato nel \"Foglio\" del 17 febbraio 2008.\nMolti altri interventi critici sono stati condotti contro il pensiero di Mancuso, in particolare da Gianni Baget Bozzo che ha parlato della teologia mancusiana in termini di \"destino gnostico\". \nA tale proposito occorre segnalare anche un intervento su \"Famiglia Cristiana\" da parte di Enzo Bianchi, priore della comunit\u00e0 di Bose, che pure ha attribuito al pensiero di Mancuso la qualifica di gnosticismo, provocandone una replica sulla \"Repubblica\" (28 aprile 2009), cui \u00e8 seguita una controreplica di Bianchi sulla \"Stampa\" (3 maggio 2009).\nAnche il presidente dell'Associazione Teologica Italiana, Piero Coda, relatore della tesi di dottorato di Mancuso presso l'Universit\u00e0 Lateranense ha preso le distanze dalle conclusioni e dal metodo di Mancuso, non senza per\u00f2 dichiarare, in un'intervista al \"Foglio\" del 10 ottobre 2007, che \"L'anima e il suo destino\" \u00absolleva la questione di come articolare la verit\u00e0 cristiana con le scoperte della scienza e dell'autocoscienza contemporanea\u00bb, aggiungendo: \u00ab\u00c8 come se dicesse alla teologia: vai al sodo. E alla cultura: accetta la sfida. Cos\u00ec Vito Mancuso apre un dibattito franco e rigoroso grazie a un libro intelligente e documentato, come del resto tutti quelli che ha scritto\u00bb.\nPietro De Marco, sociologo della religione presso l\u2019Istituto Superiore di scienze Religiose e di Storia della Chiesa presso la Facolt\u00e0 di Lettere di Firenze, nel febbraio 2010 ha scritto: \u00abil linguaggio di Mancuso \u00e8 disarmante, non lo accetterei nella tesina di uno studente\u00bb. Il suo \u00abmonismo energetico, disperante nella sua dogmaticit\u00e0, pu\u00f2 certamente apparire frutto di un tardo, sfilacciato New Age\u00bb.\nCritiche filosofiche.\nIl filosofo della scienza Telmo Pievani accusa Mancuso di \u00abuso filosofico, teologico e ideologico\u00bb della scienza, e sostiene che l'opera e la visione evoluzionistica di Mancuso sono, in sostanza, pseudoscientifiche per il suo finalismo, ampiamente rifiutato dal mondo scientifico nel suo insieme, e per il suo metodo, che fa uso, secondo lo stesso Pievani, di fallacia logica, in particolare di \"non sequitur\". Una delle principali fallacie di Mancuso, secondo Pievani, consiste nel ritenere le idee filosofiche e religiose di alcuni scienziati, vicini al mondo cristiano o alle visioni New Age, come derivanti dalla loro opera scientifica piuttosto che dalle loro personali storie di vita che li hanno portati a posizioni religiose o a filosofie spiritualiste. Fallace, oltre che manipolativo, \u00e8 anche l'uso delle idee di questi scienziati, idee che sono minoritarie e del tutto marginali nel mondo scientifico, per sostenere, contrariamente ai fatti, che la scienza sarebbe divisa sui temi spirituali, temi anch'essi rifiutati dalla scienza nel suo insieme. Inoltre le opinioni che Mancuso esprime, sempre secondo Pievani, sono di tipo neocreazionista perch\u00e9 egli, in sostanza, afferma che in natura esiste un grande piano bioamichevole che punta verso una dimensione trascendente dell'essere. A queste critiche Mancuso ha risposto con uno scritto pubblicato sul proprio sito e su \"MicroMega\".\nTrasmissioni televisive e radiofoniche.\nPartecipazione a programmi radiofonici: "}
{"id": "2686882", "revid": "253269", "url": "https://it.wikipedia.org/wiki?curid=2686882", "title": "Lilian Harvey", "text": "Gli inizi.\nLa madre di Lilian era inglese, mentre il padre un uomo d'affari tedesco. All'inizio della prima guerra mondiale la famiglia viveva a Magdeburgo e si trov\u00f2 impossibilitata a rientrare in Inghilterra. La ragazza dovette quindi essere mandata a vivere da una zia a Soletta in Svizzera.\nDopo essersi diplomata nel 1923 inizi\u00f2 la propria carriera nel modo dello spettacolo frequentando la scuola di danza e canto del Teatro dell'Opera di Stato di Berlino.\nLa ragazza pi\u00f9 dolce.\nNel 1924 Lilian Harvey ottenne il suo primo ruolo, la parte della giovane ebrea \"Ruth\" nel film \"Der Fluch\" diretto da Robert Land. Da quel momento inizi\u00f2 a prendere parte a diversi film muti. Nel 1925 ebbe il primo ruolo da protagonista nel film \"Leidenschaft\".\nGrazie ai suoi studi di canto la Harvey fu capace di continuare a riscuotere successo come attrice anche nel primo periodo dell'era del cinema sonoro. Il suo primo film interpretato insieme a Willy Fritsch fu \"Die keusche Susanne\" del 1926. Lei e Fritsch divennero la \"coppia dei sogni\" del cinema tedesco dei primi anni trenta grazie alla romantica storia d'amore messa in scena nel film \"Liebeswalzer\". Interpretarono insieme complessivamente 11 film e la Harvey venne soprannominata dalla stampa \"La ragazza pi\u00f9 dolce del mondo\".\nNel 1931 interpret\u00f2 il film \"Il congresso si diverte\", in cui cantava la canzone di successo \"Das gibt's nur einmal\". I suoi film successivi vennero realizzati anche nelle versioni inglese e francese, rendendola popolare anche al di fuori della Germania. Fu invitata ad Hollywood dove interpret\u00f2 quattro film per la 20th Century Fox che per\u00f2 non riscossero lo stesso successo di quelli girati in Germania.\nAlla fine decise di abbandonare la lavorazione del musical \"George White's 1935 Scandals\". La sua partenza spinse i produttori ad ingaggiare al suo posto Alice Faye che divent\u00f2 improvvisamente una star.\nLa fuga dalla Germania nazista.\nNel 1935 torn\u00f2 in Germania. Continu\u00f2 fino al 1939 ad interpretare film di successo per la UFA, come \"Gl\u00fcckskinder\" (1936), \"Sieben Ohrfeigen\" e \"Fanny Eisler\" (1937), \"Capriccio\" e \"Frau am Steuer\" (1939). Dopo decise di lasciare la Germania perch\u00e9 aveva aiutato un ebreo ed era stata interrogata dalla Gestapo. Si stabil\u00ec in Francia, a Juan-les-Pins, dove nel 1940 interpret\u00f2 due film, \"Serenade\" e \"Miquette\". Dopo essersi esibita per le truppe francesi, i nazisti le revocarono la cittadinanza (1943).\nDopo la seconda guerra mondiale.\nDopo la seconda guerra mondiale Lilian Harvey torn\u00f2 a Parigi. Negli anni successivi and\u00f2 in tour come cantante in Scandinavia e in Egitto. Nel 1949 torn\u00f2 anche in Germania lavorando in teatro.\nVita privata.\nDal 1953 al 1957 fu sposata con l'agente teatrale danese Hartvig Valeur-Larsen. Mor\u00ec nel 1968 per un'insufficienza epatica a Juan-les-Pins e fu sepolta al cimitero Robac di Antibes."}
{"id": "2686884", "revid": "388063", "url": "https://it.wikipedia.org/wiki?curid=2686884", "title": "Elisabetta Sirani", "text": "Biografia.\nElisabetta fu la prima dei quattro figli di Margherita e Giovanni Andrea Sirani, affermato pittore bolognese, primo assistente di Guido Reni e mercante d'arte. Mentre Antonio, il pi\u00f9 piccolo e unico figlio maschio, si sarebbe dedicato alla medicina, Elisabetta studi\u00f2 con le sorelle Barbara e Anna Maria alla scuola paterna dove dimostr\u00f2 subito talento e maestria realizzando alcuni ritratti gi\u00e0 all'et\u00e0 di diciassette anni.\nInizi\u00f2 la sua attivit\u00e0 producendo dipinti di piccole dimensioni commissionati per la devozione privata, i cosiddetti \"quadretti da letto\". Uno di questi suoi primi lavori \u00e8 il \"Sant'Antonio da Padova e Ges\u00f9 bambino\" in collezione privata, in cui per\u00f2 la mano del padre interviene a dipingere il Cristo infante e il manto del santo. Elisabetta divenne quindi nota per le sue rappresentazioni ispirate a temi sacri (in particolare come pittrice di Madonne) o di natura allegorica, nonch\u00e9 per i ritratti di eroine bibliche o letterarie (da [[Giuditta]] a [[Dalila]], da [[Porzia (moglie di Bruto)|Porzia]] a [[Cleopatra]]), di quest'ultima \u00e8 recente il ritrovamento in collezione modenese di una versione con il seno scoperto sino ad oggi sconosciuta, Alex Cavallucci 2017. Il dipinto conservato a Cesena nella Fondazione Cassa di Risparmio gi\u00e0 dato all'opera di Elisabetta, \u00e8 da attribuire con certezza al padre Giovanni Andrea Sirani. Nonostante la breve vita della pittrice bolognese, al catalogo delle sue opere si sono aggiunti ad oggi alcuni dipinti recentemente scoperti, prova dell'intensa attivit\u00e0 in vita di [[Elisabetta Sirani]]; uno su tutti la [[Madonna]] orante della pinacoteca nazionale di [[Bologna]], tornata nella citt\u00e0 [[felsina]] dopo 88 anni, grazie al ricercatore cesenate Alex Cavallucci, gi\u00e0 pubblicata da Adelina Modesti nel catalogo delle opere come dipinto perduto. \nLa sua tecnica era decisamente inconsueta per il tempo: tratteggiava infatti i soggetti con schizzi veloci e quindi li perfezionava con l'[[acquarello]] dimostrando gran disinvoltura o, per usare un termine dell'epoca, con \"[[spezzatura]]\". In un ambiente come quello artistico, ritenuto una prerogativa maschile e che di conseguenza mal tollerava \"l'intrusione\" di protagoniste femminili, Elisabetta esegu\u00ec in pubblico e alla presenza dei suoi committenti (tra cui figuravano nobili e artistocratici, ecclesiastici e personalit\u00e0 di spicco come alcuni membri della famiglia [[Medici]], la [[Margherita de' Medici|duchessa di Parma]] e [[Enrichetta Adelaide di Savoia|quella di Baviera]]) una parte delle proprie opere non solo adeguandosi a una diffusa abitudine dell'epoca, ma anche per allontanare qualsiasi sospetto che non fosse una donna a dipingere con tanta bravura e \u00abper sfatare le voci che vedevano il padre furbo \"sfruttatore\" di una inesistente capacit\u00e0 o abilit\u00e0 della figlia\u00bb.\nAccanto alle tele, fin da giovane la Sirani realizz\u00f2 anche apprezzate [[incisioni]] all'[[acquaforte]] ricavate in genere dai suoi quadri. Le sono attribuite all'incirca 200 opere: una quantit\u00e0 ritenuta esagerata nei soli dieci anni in cui lavor\u00f2, anche se in verit\u00e0 non se ne conosce il numero reale a parte una lista che lei stessa inizi\u00f2 a stendere in una fase gi\u00e0 piuttosto avanzata della sua pur breve attivit\u00e0.\nLa \"scuola bolognese\" e la \"scuola delle donne\".\nL'artista fa parte di quello straordinario movimento pittorico barocco comunemente noto come [[Scuola bolognese di pittura|scuola bolognese]]. Bologna, in particolare, fu una pi\u00f9 prolifica officina italiana di artiste donne, che poterono esprimersi cos\u00ec efficacemente anche grazie alla protezione loro accordata dai rispettivi padri, come fu appunto per Elisabetta ma anche per [[Lavinia Fontana]], figlia di [[Prospero Fontana|Prospero]], o per la romana [[Artemisia Gentileschi]], figlia di [[Orazio Gentileschi|Orazio]], e la veneziana [[Marietta Robusti]], figlia del [[Tintoretto]] e perci\u00f2 chiamata \"la Tintoretta\".\n[[File:Porcia Catonis.jpg|thumb|left|upright=1.7|\"Porzia che si ferisce alla coscia\", 1664,Collezioni d'Arte e di Storia della Fondazione Carisbo, Bologna.]]\nVa comunque ricordato che in realt\u00e0 nella casa e studio dei Sirani (di Giovanni Andrea prima e poi di Elisabetta, che gli subentr\u00f2 intorno al 1662, quando [[podagra|la podagra e la chiragra]] gli impedirono di proseguire l'attivit\u00e0) operava una buona bottega di sole donne, tant'\u00e8 che nelle opere della giovane pittrice \u00e8 visibile una certa discontinuit\u00e0, dovuta in alcuni dipinti proprio alla collaborazione delle allieve, mentre in quelli sicuramente autografi \u00e8 chiara l'eredit\u00e0 ricevuta dall'insegnamento del padre e, attraverso lui, di Guido Reni e, ancor prima, di [[Raffaello]]. Nel dipinto raffigurante San Giuseppe nell'atto di donare un fiore a Ges\u00f9 bambino del 1662 c'\u00e8 un chiaro riferimento al San Giuseppe di Guido Reni di medesimo soggetto e composizione. Successivamente, con l'attenuarsi delle influenze dei suoi maestri, Elisabetta and\u00f2 sviluppando progressivamente uno stile proprio e indipendente, pi\u00f9 naturalistico e realistico, pi\u00f9 vicino alla sensibilit\u00e0 del [[Guercino]] e della [[Pittura veneta|scuola veneta]], in cui pare stabilirsi una sorta di dialogo emotivo fra l'artista e il soggetto delle sue opere.\nLa morte.\n[[File:E.Sirani.jpg|miniatura|\"San Giuseppe e Ges\u00f9 bambino\". c. 1662\nTra le sue discepole figurava anche [[Ginevra Cantofoli]], divenuta poi famosa non solo per le opere realizzate ma anche per essere stata sospettata di veneficio ai danni della maestra per un'esasperata gelosia d'amore. In verit\u00e0 anche il padre, forse per invidia nei confronti della figlia, fu visto come responsabile della morte di Elisabetta. Nessuno dei tre indagati, compresa la domestica Lucia Tolomelli, fu per\u00f2 accusato formalmente e la pittrice fu dichiarata morta a causa di un'ulcera perforante ([[peritonite]]). Mito e supposizioni arbitrarie che per\u00f2 negli anni non si sono mai spenti, anche per la sua prematura scomparsa a soli ventisette anni d'et\u00e0. Il conte e biografo [[Carlo Cesare Malvasia]], che all'epoca stava scrivendo le vite dei pittori bolognesi poi riunite in \"[[Felsina]] pittrice\", quando seppe della morte della sua favorita compose un sentito e accorato necrologio come se gli fosse venuta a mancare una figlia, pi\u00f9 che un'analisi critica sulla vita e le opere dell'artista come per tutti gli altri pittori presenti nella sua raccolta.\n[[File:San Domenico70.jpg|thumb|upright=1.2|left|Iscrizione per la tomba di [[Guido Reni]] ed Elisabetta Sirani nella cappella del Rosario della [[Basilica di San Domenico (Bologna)]].]]\nIl 29 agosto 1665 fu sepolta, accanto a Guido Reni, nel sepolcro della famiglia Guidotti nella cappella del Rosario della [[Basilica di San Domenico (Bologna)|Basilica di San Domenico in Bologna]] e, alcuni giorni dopo, vennero celebrate le esequie con gran pompa. Poeti e letterati le dedicarono varie composizioni in versi, che Giovanni Luigi Picinardi diede alle stampe insieme alla sua orazione funebre sotto il titolo \"Il pennello lacrimato\", mentre il trentatreenne Bartolomeo Zanicchelli, assiduo frequentatore della scuola dei Sirani da quindici anni, ne fece il ritratto da morta.\nLa \"riscoperta\".\nDopo un primo, modesto ridestarsi d'interesse nell'[[XIX secolo|Ottocento]] romantico, che ne privilegi\u00f2 gli aspetti biografici pi\u00f9 \"eroici\" e patetici, la Sirani ha conosciuto un recente successo di critica dovuto a nuovi studi d'approfondimento sulla sua opera, notevolmente aumentati negli ultimi anni, tanto da spingere gli studiosi a diverse pubblicazioni monografiche a poca distanza l'una dall'altra.\n[[File:Sirani Cleopatra.JPG|thumb|\"Cleopatra\", Flint Institute of Arts, [[Flint (Michigan)]].]]\nUn primo segnale di rivalutazione si pu\u00f2 individuare nel 1947 quando, con la sostituzione dell'ordinamento repubblicano a quello monarchico, a Bologna l'antica \"Scuola provinciale femminile di arti e mestieri\", gi\u00e0 denominata \"Istituto femminile di arti e mestieri Regina Margherita\" sotto il patronato reale, fu definitivamente intitolata a Elisabetta Sirani. Nel 1994 le \u00e8 stato dedicato un [[Cratere meteoritico|cratere]] di 28\u00a0km di diametro sul [[pianeta]] [[Venere (astronomia)|Venere]] e, in quello stesso anno, \u00e8 stato emesso un francobollo raffigurante il suo dipinto \"Madonna con Bambino\" di [[Washington]] all'interno della tradizionale serie natalizia dello [[United States Postal Service]] (la prima volta per l'opera d'arte di una donna).\nLa prima mostra monografica \u00e8 datata 1995, mentre la prima monografia moderna \u00e8 quella curata da Adelina Modesti nel 2004 (\"[[#Bibliografia|op. cit.]]\"). Pi\u00f9 di recente (luglio 2011), la compagnia teatrale bolognese Il Chiostro ha ripreso, fra storia, mito e leggende popolari, il tema del processo a Lucia Tolomelli per l'avvelenamento di Elisabetta Sirani in \"L'enigma della tela (un giallo nell'arte)\", uno spettacolo che combina i toni tragici del giallo con quelli comici della commedia, scritto da Giovanni Gotti ed [[Eugenio Bortolini]] che ne \u00e8 stato anche regista e interprete.\nOpere.\n[[File:Trionfo di Amore.JPG|thumb|\"Trionfo di Amore\", Collezione Mainetti (Roma).]]\nCollegamenti esterni.\n[[Categoria:Pittori (Barocco)]]"}
{"id": "2686889", "revid": "762947", "url": "https://it.wikipedia.org/wiki?curid=2686889", "title": "Alessandro Molinari", "text": "Biografia.\nHa studiato pianoforte, composizione, musica corale e direzione di coro e direzione d'orchestra.\nHa al suo attivo diverse collaborazioni in Italia e all'estero in qualit\u00e0 di pianista (Joe Cocker, Clannad, Patty Pravo, Francesca Schiavo, Valeria Rossi, Max Alviti Group, musica da camera, concerti di jazz), arrangiatore (Scuola del Piccolo di Milano diretta da Giorgio Strehler, Pony Canyon giapponese) e direttore d'orchestra (tra gli altri: Pinocchio (2008), musiche del premio Oscar Jan A. P.Kaczmarek, prod. Lux; \u201cRequiem\u201ddi Mozart, \u201cRequiem\u201ddi Faur\u00e8 e \"Metamorphosen\" di R.Strauss per il Teatro di Roma - Assessorato alla Cultura del Comune di Roma; \u201cGianni Schicchi\u201d di Giacomo Puccini al Classico di Roma; Mozart, Beethoven e Stravinsky al Teatro di Stato di Oradea, Romania; Kurt Weill per Contralto e orchestra a Campobasso; Andrea Bocelli a \u201cCarramba che Fortuna\u201d 2000).\nIn qualit\u00e0 di compositore, ha partecipato al Festival delle Nazioni di Citt\u00e0 di Castello (1996), al Festival di Todi (1996), al Festival Guarda l\u2019Europa di Firenze (1996), al Festival di Fiuggi (1993), al Festival di Torbellamonaca (1995 e 1996) e al Festival FontanoneEstate (dal 1995 al 2009)a Roma. Ha composto musica per il cinema, il teatro, la televisione, la radio, commedie musicali, danza, ginnastica ritmica sperimentale, pubblicit\u00e0, canzoni e cortometraggi.\nDiscografia.\nIn prima assoluta la suite per soli Violino e pianoforte nella versione originale del compositore, ricavata dai temi conduttori della trasmissione \"Blu notte - Misteri italiani\"\nNel booklet il testo di presentazione \u00e8 scritto da Carlo Lucarelli."}
{"id": "2686894", "revid": "1305772", "url": "https://it.wikipedia.org/wiki?curid=2686894", "title": "Faletti", "text": ""}
{"id": "2686895", "revid": "729019", "url": "https://it.wikipedia.org/wiki?curid=2686895", "title": "NEMO-3", "text": "NEMO-3 (Neutrino Ettore Majorana Observatory) \u00e8 un esperimento di fisica delle particelle volto alla ricerca del doppio decadimento beta senza neutrini, in corso dal 2003 all'interno del traforo stradale del Frejus. \u00c8 dedicato al fisico italiano Ettore Majorana.\nDescrizione.\nIl progetto NEMO, frutto di una collaborazione internazionale avviata nel 1989, si \u00e8 avvalso fino al 1997 di due esperimenti pilota, il NEMO-1 e il NEMO-2. L'esperimento attuale, NEMO-3, ha avuto inizio il 23 gennaio 2003 ed \u00e8 terminato l'11 gennaio 2011. L'osservazione del doppio decadimento beta in assenza di neutrini proverebbe che il neutrino \u00e8 un fermione di Majorana, fornendo anche una misura della sua massa. L'esperimento ha importanti risvolti anche per spiegare alcuni aspetti della teoria della supersimmetria.\nLa ricerca viene condotta nel \"Modane Underground Laboratory\", situato sotto il massiccio del Frejus per impedire il passaggio di altre particelle che falserebbero i risultati dell'esperimento. Viene usata una struttura cilindrica divisa in 20 settori, contenenti diversi tipi di isotopi, sotto forma di sottili fogli metallici, con una superficie totale di 20\u00a0m2. I principali isotopi sono circa 7\u00a0kg di Molibdeno-100, circa 1\u00a0kg di Selenio-82, e piccole quantit\u00e0 di Cadmio-16, Neodimio-150, Zirconio-96 e Calcio-48.\nAppositi sensori posti ai due lati dei fogli metallici captano gli elettroni e positroni emessi nel corso del doppio decadimento beta.\nNei primi cinque anni di ricerca (fino al 2008) non \u00e8 stato osservato alcun doppio decadimento beta in assenza di neutrini. Nel 2009 \u00e8 stato annunciato che l'esperimento NEMO-3 ha potuto accertare che l'emivita del Molibdeno-100, per quanto riguarda il doppio decadimento beta in assenza di neutrini, \u00e8 maggiore di 1024 anni. Da ci\u00f2 si ricava che la massa del neutrino \u00e8 compresa, in funzione del modello nucleare scelto per calcolare l'emivita, tra 0,5 e 1,0 eV.\nIl progetto \"NEMO-3\" \u00e8 terminato nel gennaio 2011. L'analisi dei dati raccolti in quasi 5 anni di durata del progetto continuer\u00e0 fino alla pubblicazione dei risultati finali.\n\u00c8 in corso di costruzione il suo successore, il SuperNEMO, che avr\u00e0 gli stessi obiettivi del NEMO-3 ma potr\u00e0 disporre di apparecchiature e strumentazioni molto pi\u00f9 potenti."}
{"id": "2686896", "revid": "86343", "url": "https://it.wikipedia.org/wiki?curid=2686896", "title": "El Tablon", "text": ""}
{"id": "2686897", "revid": "287204", "url": "https://it.wikipedia.org/wiki?curid=2686897", "title": "El Tablon de Gomez", "text": ""}
{"id": "2686898", "revid": "203463", "url": "https://it.wikipedia.org/wiki?curid=2686898", "title": "Neutrino Ettore Majorana Observatory", "text": ""}
{"id": "2686904", "revid": "228587", "url": "https://it.wikipedia.org/wiki?curid=2686904", "title": "Xterm", "text": "xterm \u00e8 l'emulatore standard di terminale in ambiente Unix-like. Un utente pu\u00f2 avere pi\u00f9 sessioni di xterm avviate su uno o pi\u00f9 display, le quali forniscono un sistema di input/output per i processi lanciati.\nxterm \u00e8 stato sviluppato precedentemente all'X Window System ed in origine era un emulatore di terminale stand-alone per VAXStation 100 (VS100). Dopo l'iniziale sviluppo dell'X Window System fu subito evidente che xterm sarebbe stato molto pi\u00f9 utile se avesse potuto lavorare all'interno di X piuttosto che rimanere un programma stand-alone, cos\u00ec venne riprogettato con tale obiettivo.\nAttualmente xterm si propone come un emulatore compatibile con gli standard dei DEC VT102 e Tektronix 4014 per i programmi non in grado di utilizzare direttamente il sistema di finestre offerto da X.\nAnche se a primo impatto non risalta agli occhi, xterm svolge moltissimi compiti. Emula un terminale in modo che le applicazioni vi possano lavorare correttamente e mantiene un buffer di informazioni in modo che ci si possa riferire ai comandi impartiti in precedenza.\nAttualmente sono disponibili molte varianti di xterm e la maggior parte degli emulatori per X sono nati come varianti della versione originale di xterm.\nxterm normalmente non dispone di una barra dei menu. Per accedervi, l'utente deve premere il tasto CTRL e premere il tasto sinistro, centrale o destro del mouse.\nPersonalizzazione.\nCome la maggior parte delle applicazione per X, xterm pu\u00f2 essere personalizzato attraverso il file X resources globale (es. codice_1), attraverso il resource-file dell'utente (es. codice_2; codice_3) o tramite gli argomenti dalla riga di comando. Buona parte delle opzioni da riga di comando corrispondono alle impostazioni dei resource-files, come spiegato nella pagina di manuale.\nSiccome il nome del programma \u00e8 xterm, la classe dell'X resources \u00e8 XTerm. Lo script uxterm sovrascrive questa, usando la resource class \"UXTerm\".\nProtocolli.\nIl programma xterm aggiunge diversi protocolli che sono stati adattati da altri emulatori di terminale, come ad esempio il puntamento con mouse di xterm e il protocollo di xterm a 256 colori."}
{"id": "2686908", "revid": "1543377", "url": "https://it.wikipedia.org/wiki?curid=2686908", "title": "BMW R1100 RS", "text": "BMW R1100 RS \u00e8 un modello di motocicletta stradale prodotta dalla casa motociclistica tedesca BMW.\nDescrizione.\nA sessanta anni dalla prima motocicletta con motore boxer, la R 32, nel 1993 viene presentata dalla BMW la R 1100 RS. \nQuesta nuova bicilindrica stradale, era sotto molti versi rivoluzionaria. Oltre ad essere equipaggiata con il nuovo motore boxer, denominato progetto R259, le cui principali caratteristiche erano le 4 valvole per cilindro, iniezione elettronica, cambio separato ed una potenza di 90 CV a 7250 giri, presentava inediti spunti sia di livello estetico che ciclistico.\nLa versione \"RS\", presentata contemporaneamente alla \"R\" (modello naked) e alla \"GS\" (modello pi\u00f9 indirizzato al fuoristrada), era dotata di una carenatura non molto estesa che la rendeva peraltro utilizzabile anche per il mototurismo. Della stessa serie, due anni dopo, \u00e8 stata presentata anche la versione \"RT\", con carenatura pi\u00f9 estesa e destinata specificatamente ai lunghi viaggi.\nMontava anteriormente il sistema di sospensione Telelever e posteriormente il sistema Paralever che inglobava al suo interno il sistema di trasmissione cardanica.\nEra inoltre dotata di una ampia gamma di optional, sistema ABS, catalizzatore, manopole riscaldate, parabrezza, manubrio e sella regolabili, oltre ad una serie di borse e top-case.\nLa motocicletta, nonostante il peso di 239\u00a0kg, era maneggevole e rapida nell'inserimento in curva, grazie alla bont\u00e0 della ciclistica, si adattava all'uso sia nel misto stretto che in quello veloce.\nUsc\u00ec di produzione nel 2002, sostituita dalla versione con un propulsore di cilindrata aumentata a 1.150\u00a0cm\u00b3, la BMW R1150 RS."}
{"id": "2686910", "revid": "337302", "url": "https://it.wikipedia.org/wiki?curid=2686910", "title": "Meridiana (indicatore)", "text": "La meridiana in senso proprio \u00e8 l'indicatore del passaggio del Sole a mezzogiorno.\nIn alcune vecchie case, in particolare rurali, esiste un particolare segno inciso nel pavimento o sul davanzale di una finestra. La sua funzione \u00e8 di indicare l'istante del mezzogiorno quando un'ombra lo attraversa. Era in grado di fornire un riferimento orario preciso dove non era disponibile un orologio accurato.\nIn Italia simili strumenti sono stati installati nei secoli passati in importanti edifici pubblici.\nMeridiane a camera oscura.\nAll'interno di chiese e conventi si possono trovare meridiane in cui, invece di un'ombra, a indicare il mezzogiorno \u00e8 un raggio di luce solare che, penetrando nell'edificio attraverso un foro, cade su una linea corrispondente al meridiano locale segnata sul pavimento.\nEsempi di questo tipo di meridiana sono presenti:\nIn Oriente.\nIn epoca moderna, in alcuni Paesi orientali, gli uffici postali sincronizzano i propri orologi di riferimento utilizzando una meridiana."}
{"id": "2686911", "revid": "767487", "url": "https://it.wikipedia.org/wiki?curid=2686911", "title": "Manuel S\u00e1nchez Delgado", "text": "Carriera.\nClub.\nCresciuto nel Cacere\u00f1o, nel 1983 passa al Sabadell, e due anni pi\u00f9 tardi al Real Murcia, con cui debutta nella Primera Divisi\u00f3n spagnola. Le sue buone prestazioni lo portano all'Atletico Madrid, con cui ottiene ottimi risultati, tra cui un Trofeo Pichichi, riservato al capocannoniere del campionato, e due coppe del Re.\nNel 1995 passa al Merida, con cui termina la carriera due anni pi\u00f9 tardi.\nNazionale.\nHa totalizzato 28 presenze (con 9 reti) con la Nazionale di calcio spagnola, con cui ha partecipato al Campionato mondiale di calcio 1990. Il suo debutto risale al 16 novembre 1988 in Spagna-Irlanda 2-0."}
{"id": "2686912", "revid": "287204", "url": "https://it.wikipedia.org/wiki?curid=2686912", "title": "Funes", "text": ""}
{"id": "2686915", "revid": "101768", "url": "https://it.wikipedia.org/wiki?curid=2686915", "title": "Povo", "text": "Povo \u00e8 dal 1926 una delle frazioni oltre ad essere la circoscrizione amministrativa numero 7 della citt\u00e0 di Trento, nella provincia autonoma di Trento.\nGeografia fisica.\nPovo conta circa seimila abitanti, sorge a circa tre chilometri dalla citt\u00e0 sulla collina est ai piedi del monte Chegul e del monte Celva, appartenenti al massiccio della Marzola, ad una quota variabile, intorno ai 400 metri s.l.m., \u00e8 attraversata dal rio Sal\u00e9, affluente del torrente Fersina.\nCon Celva, Cimirlo, Gabbiolo, Mesiano, Oltrecastello, Povo forma la circoscrizione amministrativa numero 7 del comune di Trento.\nStoria.\nComune autonomo fino al 1926, \u00e8 stato soppresso dal regime fascista, nell'ambito del progetto denominato \"La grande Trento\". Sede di insediamenti preistorici e poi romani testimoniati anche dal ritrovamento di quattro iscrizioni ritrovate in loco, \u00e8 ricordato poi come \"arimannia\" longobarda. Il primo documento menziona Povo \u00e8 datato 1151; si tratta, come riportato da molti storici locali dei secoli passati, di un canone del decreto di Graziano, che presenta per esteso l'accusa di simonia contro il vescovo Altemanno che, a detta degli accusatori, nel 1131:\nLa cosa fece uno scalpore tale da giungere persino alle orecchie dell'allora Papa Innocenzo II. Ci fu un processo ed alla fine il vescovo fu prosciolto dall'accusa perch\u00e9:\nCultura.\nIstruzione.\nRicerca.\nA Povo sono presenti alcuni centri di ricerca:\nScuole.\nSul territorio della circoscrizione di Povo ci sono una scuola primaria e una secondaria di primo grado (quest'ultima si trova nella frazione di Gabbiolo).\nUniversit\u00e0.\nIn varie zone della frazione sono dislocati:\nAmministrazione.\nGemellaggi.\nPovo \u00e8 gemellata con:"}
{"id": "2686916", "revid": "1171990", "url": "https://it.wikipedia.org/wiki?curid=2686916", "title": "Monte Roccandagia", "text": "Il Monte Roccandagia \u00e8 un rilievo montuoso italiano appartenente alla catena delle Alpi Apuane, alto 1.717 metri sul livello del mare. Si trova in alta Toscana, in Provincia di Lucca, nel Comune di Vagli di Sotto e fa parte del Parco Regionale delle Alpi Apuane; \u00e8 riconosciuto quale Sito di interesse comunitario e localit\u00e0 di rilevante interesse ambientale in ambito CEE.\nCaratteristiche.\nLa montagna \u00e8 situata nella parte settentrionale della catena delle Alpi Apuane ed \u00e8 lievemente spostata verso Est rispetto all'asse della dorsale principale. \nLa Montagna ha la forma di un'affilata cresta formata da costoni di origine morenica; il versante di Sud-Ovest \u00e8 attaccato al lato Nord-Est della piramide triangolare e marmorea del Monte Tambura, la seconda cima delle Alpi Apuane, della quale pu\u00f2 anche essere considerata un alto contrafforte.\nIl versante di Nord-Est del Monte Roccandagia \u00e8 assai suggestivo e assomiglia alle cime delle Dolomiti: precipita con una parete strapiombante e fessurata sulla conca verde di Campocatino, alta 1000 metri sul livello del mare.\nPressoch\u00e9 tutte le vie di accesso alla vetta necessitano della massima attenzione e comportano il superamento di difficolt\u00e0 di tipo alpinistico:\nLa via classica pi\u00f9 ripetuta \u00e8 la cresta ESE, percorsa in due riprese, dapprima fino alla spalla o Piccola Roccandagia (Conti e Petronio nel 1947) poi da A. Nerli, I. Bertolini e G.B. Scatena fino alla cima nel 1949. Essa presenta difficolt\u00e0 di IV e V e A1 nel passo chiave proprio in cima. Le altre vie sulla parete NE sono state abbandonate per la friabilit\u00e0 della roccia, eccetto la via dei Carrarini a volte ripresa e con roccia discreta (300\u00a0m, V+ e A2). Altre vie sportive sorgono accanto alla classica e la intersecano in pi\u00f9 punti.\nUn settore d'arrampicata \u00e8 la Parete di San Viviano posta sotto l'eremo.\nDalla cima del Roccandagia la vista spazia a 360 gradi, oltre che su Campocatino, sulla catena apuana e sulla Garfagnana. In lontananza si possono intravedere le vette dell'alto crinale dell'Appennino Tosco-Emiliano.\nCuriosit\u00e0 storiche.\nAlla base della parete di roccia del Monte Roccandagia, s'incontra la verde conca di Campocatino, facilmente raggiungibile in auto da Castelnuovo di Garfagnana dopo avere toccato il suggestivo Paese di Vagli: la zona era destinata all'alpeggio estivo; nella conca si possono osservare le caratteristiche ed antiche case di pietra grigia chiara dei pastori che s'integrano bene nell'ambiente.\nNei pressi di Campocatino c'\u00e8 anche una Oasi della Lega Italiana per gli Uccelli ed un antico eremo: quello di San Viviano."}
{"id": "2686918", "revid": "123214658", "url": "https://it.wikipedia.org/wiki?curid=2686918", "title": "Oltrecastello", "text": "Oltrecastello \u00e8 una frazione di Trento; si trova a circa 3,5 chilometri dal capoluogo ai piedi del Doss Sant'Agata.\nAssieme a Celva, Cimirlo, Gabbiolo, Mesiano e Povo, \u00e8 parte della circoscrizione amministrativa numero 7 del comune di Trento.\nStoria.\nOltrecastello (481 m slm) \u00e8 un villaggio di terrazzo morenico, che si insinua nella sella tra il Dosso di Sant'Agata e il Monte Celva, per affacciarsi sulla valle del Fersina. Si tratta di un insediamento agricolo-padronale di origini tardo-medievali, legato alla colonizzazione agricola della collina ad est di Trento avvenuta a partire dal 1200. Storicamente vocato all'attivit\u00e0 agricola, con specializzazione nella coltura della vite (e, pi\u00f9 recentemente, anche del melo), Oltrecastello presenta un nucleo antico articolato sostanzialmente in due aggregati, la cui matrice morfologica deriva dall'incontro tra elemento naturale (la sede di terrazzo morenico) e insediamento puntuale di complesso rustico-signorile di origine tardo medievale e rinascimentale. L'insediamento di antica origine \u00e8 costituito prevalentemente da unit\u00e0 edilizie addossate su corti aventi tipologia rurale, con presenza di edifici di particolare pregio storico artistico (Villa Pompeati, Palazzetto Predelli, Villa Fogarolli). Lo stesso territorio \u00e8 ricco di elementi di arredo di impronta rustico-signorile. Originariamente, l'abitato \u00e8 andato formandosi all'incrocio tra la viabilit\u00e0 di antica origine, sviluppatasi con andamento anulare attorno alle pendici del dosso Sant'Agata, e la rete di percorsi che porta al valico del Cimirlo (730 m). Vi era una piazza, originariamente, solo nel nucleo pi\u00f9 a valle (ove si affaccia la barocca Cappella San Carlo Borromeo di Villa Pompeati), mentre la parte pi\u00f9 a monte, priva di piazze, \u00e8 accerchiata dal tracciato viario, con androni di attraversamento e corti comuni di penetrazione. L'attuale piazza, di origine recente, si attesta agli anni Sessanta del secolo scorso, quando venne costruita una nuova strada di collegamento tra Povo e Oltrecastello (l'attuale via della Resistenza). Di seguito, il borgo \u00e8 stato oggetto del processo di \"suburbanizzazione\" che ha dato luogo alla costruzione di numerose \"addizioni urbane\" che, in pochissimi anni, hanno fatto raddoppiare la popolazione residente.\nUn nido di nobili.\nOltrecastello era un \"nido di nobili\" che, a somiglianza delle \"chartreuses\" della regione girondina francese, seppur in ben altro ambiente, vi costruirono case di campagna, che erano insieme residenza stagionale e azienda agricola: oltre ai conti Pompeati, nel Settecento vi possedevano case signorili i Melchiori, i Turcati, i Barbacovi, i Sizzo, i Bortolazzi, gli Alberti-Poja, i Rizzi. D'estate le residenze si affollavano, d'autunno entravano in esercizio i roccoli. Oltrecastello era luogo di roccoli, torricelle, dette \"osel\u00e9re\" situate in luogo eminente e circondate da opportuni boschetti.\nToponimo.\nSulla sommit\u00e0 del colle di Sant'Agata \u00e8 storicamente dimostrata l'insistenza di un castelliere fortificato, la cui presenza averebbe dato origine, appunto, al toponimo \"oltre il castello\". L'abitato, infatti, \u00e8 denominato nel 1426 \"Post Castro de Paho\", mentre nella visita pastorale del 1581 \u00e8 menzionato come \"Ultra Castello Pahi\".\nMonumenti e luoghi d'interesse.\nArchitetture religiose.\nChiesa di San Pantaleone.\n\u00c8 la chiesa che ha custodito la religiosit\u00e0 della comunit\u00e0 nel corso dei secoli. \u00c8 collocata lungo l'antica strada che saliva da Povo e da Ponte Alto, all'altezza della \"Villa di Sopra\". Si tratta dell'ampliamento di un originario capitello, risalente al Quattrocento, ampliato in momenti successivi e dotato, durante l'Ottocento, di una piccola sacrestia e di un campanile.\nLa chiesetta, dedicata a san Pantaleone, ha quali altri patroni i santi Fabiano e Sebastiano. In verit\u00e0 la piccola chiesa cambi\u00f2 spesso nome nel corso dei secoli: da San Rocco (1579) a San Pantaleone (1708), a San Sebastiano 1769), ai Santi Sebastiano e Fabiano (1784) e infine nuovamente a San Pantaleone fino ai giorni nostri. \u00c8 quasi certo che la chiesa sorse in epoca tardo-medievale come succursale della chiesa parrocchiale di Povo, allo scopo di creare un punto di preghiera facilmente accessibile agli abitanti, e per ovviare alla cesura visiva determinata dal dosso di Sant'Agata tra la chiesa pievana e Oltrecastello. \u00c8 menzionata gi\u00e0 nel 1579, ed \u00e8 caratteristica, perch\u00e9 un suo lato \u00e8 comune ad un'altra casa. All'origine dell'edificio c'era molto probabilmente una sacra edicola (capitel), collocata nell'incrocio fra le due strade principali del paese: quella che portava a Povo e quella che conduceva a Trento. La facciata \u00e8 costituita da un portale in pietra affiancato da due finestrelle quadrate, secondo lo stile pi\u00f9 volte seguito nella costruzione delle chiesette nella comunit\u00e0 di Povo, ed \u00e8 sovrastato da una finestra a lunetta. La pianta \u00e8 di forma rettangolare, ottenuta all'allineamento di due quadrati sopra i quali insistono due volte a crociera ribassate, e divisi da due lesene laterali.\nChiesa di San Carlo Borromeo.\nSi tratta di una cappella privata, appartenente al complesso della Villa Pompeati. La chiesetta viene comunemente chiamata di S. Carlo Borromeo, ma la pala che essa contiene farebbe pi\u00f9 correttamente pensare che voleva essere dedicata alla Madonna del Carmine. \u00c8 inserita all'interno della propriet\u00e0 dei conti Pompeati, ma \u00e8 prospiciente ad una piazzetta, cos\u00ec che era facilmente utilizzata dai fedeli di Oltrecastello di sotto. Il portale reca lo stemma Pompeati, \u00e8 in stile barocco e risale al XVIII secolo.\nChiesa del Cuore immacolato di Maria.\nL\u2019attuale chiesa di Oltrecastello \u00e8 costituita da un edificio dalle linee moderne, eretto a met\u00e0 degli anni Sessanta su iniziativa degli abitanti del paese, raccolti in un comitato istituito all\u2019uopo. La necessit\u00e0 del nuovo edificio sacro non rispondeva solamente a ragioni di natura socio-demografica, dovute all\u2019aumento dei residenti nel Secondo dopoguerra, ma era direttamente legata alla configurazione urbanistica del borgo: la nuova strada di collegamento diretto con Povo (ovvero l\u2019attuale via della Resistenza), ultimata proprio in quegli anni, aveva mutato radicalmente l\u2019ingresso del paese (che tradizionalmente avveniva dall\u2019attuale via Vittorio Marchesoni), collocando di fatto la storica chiesa di Oltrecastello in un \u201cretro\u201d urbanistico. Di qui la decisione di dare al paese una nuova porta, per tramite dell\u2019edificazione di una chiesa. L\u2019occasione fu la donazione, da parte di una residente nel paese, Giuseppina Lucin, di una porzione di terreno, proprio in corrispondenza del nuovo ingresso a Oltrecastello. Attraverso una successiva raccolta fondi che coinvolse, con entusiasmo, tutti gli abitanti del paese, divenne concreta l\u2019idea della nuova architettura, del cui progetto si occup\u00f2 l\u2019ingegnere Ezio Mattivi. Nell\u2019estate del 1965, il 22 agosto, proprio il giorno in cui si festeggiava, allora, il Cuore immacolato di Maria (di qui l\u2019intitolazione della chiesa, su proposta del parroco don Mario Moschen), vennero avviati i lavori di preparazione delle fondazioni, che portarono, nell\u2019autunno dello stesso anno, alla posa della prima pietra alla presenza del Vescovo di Trento Alessandro Maria Gottardi. Nel 1967 la chiesa venne consacrata, accogliendo il primo curato, don Celestino Tomasi. Seguirono don Adolfo Scaramuzza e, per ben diciassette anni, don Renato Scoz. Dal punto di vista architettonico l\u2019edificio si configura come un gioco compositivo costruito attorno alla figura geometrica del trapezio. La pianta della chiesa, orientata come da tradizione, lungo l\u2019asse ovest-est, \u00e8 costituita da due trapezi incastrati l\u2019uno nell\u2019altro e \u201caperti\u201d verso la valle dell\u2019Adige. La sobria facciata \u00e8 costruita attorno ad un\u2019ampia vetrata colorata collocata sopra il portale d\u2019ingresso, che riprende la forma stilizzata del Cristo che sale al Monte Calvario e che rende cangiante, in particolare durante il tramonto del sole, la luce proiettata nell\u2019ampia aula unica. Semplici anche i materiali usati dal progettista nella costruzione, che caratterizza il basamento e gli ampi inserti delle forature verticali attraverso l\u2019uso della pietra locale. I graffiti che ornano il presbiterio sono un\u2019opera giovanile del pittore Achille Franceschini. Si tratta di un trittico che raffigura il Cristo crocifisso (al centro dell\u2019abside), il Cuore immacolato di Maria (alla sua destra), e un sistema decorativo organizzato attorno al tabernacolo, che riprende temi della simbologia cristiana (il pavone, i pesci, il pane\u2026). Negli anni Novanta del secolo scorso sono state collocate nell\u2019aula due tele del Sei/Settecento, provenienti dalla vicina chiesa di S. Pantaleone, e un Crocefisso ligneo del tardo Settecento, gi\u00e0 nell'edicola lungo la strada che scende a settentrione del doss di S. Agata. Pi\u00f9 recentemente la chiesa \u00e8 stata arricchita da una Via crucis.\nChiesa di Sant'Agata.\nAntica chiesetta, situata sul punto morfologicamente pi\u00f9 alto del Doss di Sant\u2019Agata.\nArchitetture civili.\nVilla Fogarolli.\nSi tratta di una dimora nobiliare settecentesca che costituisce un nucleo rustico-signorile di interesse storico-culturale, formato da villa padronale con parco e castelletto neogotico con torricella-belvedere prospiciente la valle dell'Orco. \u00c8 caratterizzata dalla presenza di una filanda, dal 1870 circa.\nVilla Pompeati.\nSi tratta di una villa conciliare, che rappresenta un gioiello dell'architettura cinquecentesca della collina est di Trento. Presenta le forme di un palazzo urbano con due ordini di finestre a monofora e bifore centrali, nonch\u00e9 oculi ovoidali al coronamento. L'insieme costituisce un complesso di particolare pregio ed \u00e8 formato dalla villa, dalla chiesetta di San Carlo, dal parco e dal giardino all'italiana (ora distrutto), e dai rustici annessi. Per la conformazione tipologica, per gli elementi architettonici e decorativi e di organizzazione dell'ambiente circostante, rappresenta una testimonianza di altissimo valore storico e culturale.\nVilla Barbacovi.\nUn tempo denominato Palazzetto Pedrelli, poi Casa Pegoretti, la villa ha goduto recentemente (2020) di un importante restauro architettonico che ne ha rimesso in evidenza l'antico splendore, eliminando le superfetazioni novecentesche. Si tratta di un edificio dalle forme barocche e costituisce un notevole esempio di residenza nobiliare del tardo Seicento del nucleo di Oltrecastello. Presenta un fronte principale con un pregevole portale posto in asse alla composizione simmetrica, sottolineata dalle cimase sommitali. Completavano armonicamente la pertinenza a parco, la fontana e il belvedere (oggi compromessi nella loro unit\u00e0). Tutte le finestre della facciata principale dell'edificio sono rivolte a nord: una conferma dell'uso \"estivo\" del palazzetto da parte di nobili della citt\u00e0.\nSociet\u00e0.\nReligione.\nLa maggior parte dei paesani di Oltrecastello sono appartenenti alla Chiesa cattolica romana ed appartiene alla Diocesi di Trento.\nIl santo patrono.\nUna delle particolarit\u00e0 di Oltrecastello \u00e8 il culto per un santo non molto diffuso: San Pantaleone. La venerazione a questo santo prende origini da influenze culturali e religiose venete avvenute a partire dal 1600 (proprio a Venezia \u00e8 presente la monumentale chiesa di San Pantalon). La chiesa storicamente principale del borgo, \u00e8 dedicata proprio al santo.\nUn piccolo paradiso dell'outdoor.\nGrazie alla sua posizione geografica, vicina alla citt\u00e0 capoluogo ma collocata ai piedi di rilievi montani e in affaccio sulla forra della Valsugana, Oltrecastello \u00e8 da sempre meta di frequentazione e di passeggio da parte dei residenti e degli abitanti di tutto il comune di Trento, durante tutto l'anno, grazie alla qualit\u00e0 dello spazio aperto naturale.\nArrampicata: la falesia dei 70 gradini.\nSi tratta di una piccola palestra di arrampicata lungo le pareti affacciate sulla gola del Fersina, a nord della frazione. Sono presenti 15 vie che attraversano una roccia composta da calcare grigio/giallo molto compatto. Le vie si aggirano tutte sul grado 7, il che rende il luogo adatto a climber ben allenati. Il posto ha esposizione nord, nord-ovest: adatto ad una frequentazione in periodi caldi quando si scala volentieri all'ombra.\nRunning: il giro della \"Selva\".\nSi tratta di una passeggiata pianeggiante, molto amata dai runner, che dal centro del paese di Oltrecastello si insinua nella parte pi\u00f9 selvaggia del borgo (chiamata con il toponimo \"Selva\", per l'appunto) secondo un percorso ad anello, attraversando splendidi paesaggi vitati. D'estate l'aria fresca proveniente dalla Valsugana, rende la passeggiata particolarmente refrigerante.\nTrekking/1: la salita al Doss Sant'Agata.\nIl Doss Sant'Agata \u00e8 uno dei tesori nascosti del territorio comunale di Trento. Poco conosciuto, offre un panorama sulla morfologia della valle dell'Adige di rara bellezza. La sommit\u00e0 \u00e8 caratterizzata da un largo prato ideale per giochi e pic-nic. Due i percorsi che salgono sul colle: uno a sud dell'abitato di Oltrecastello, a fianco del campetto da calcio; uno a sud-est, a fianco della Villa Pompeati.\nTrekking/2: L'anello delle \"Fontane\".\nSi tratta di un percorso ad anello che taglia le pendici del monte Celva, attraverso antichi sentieri e mulattiere che disvelano la natura agro-boschiva dell'insediamento. La partenza avviene da piazza Oltrecastello, in direzione nord verso la Selva, quindi in direzione est verso la localit\u00e0 Fontane, per poi ridisciendere dall'antica strada per il villaggio di Celva e infine, attraverso la localit\u00e0 \"crozati\" i \"ronchi\", si torna al punto di partenza."}
{"id": "2686930", "revid": "183483", "url": "https://it.wikipedia.org/wiki?curid=2686930", "title": "Alfa Gruis", "text": ""}
{"id": "2686931", "revid": "1896180", "url": "https://it.wikipedia.org/wiki?curid=2686931", "title": "Demon's Souls", "text": " \u00e8 un videogioco di ruolo d'azione dark fantasy sviluppato da FromSoftware e SCE Japan Studio per PlayStation 3. Il gioco \u00e8 stato descritto come il successore spirituale di \"King's Field\".\n\u00c8 stato pubblicato in Giappone il 5 febbraio 2009, in Nord America il 6 ottobre 2009 e in Europa il 25 giugno 2010. La distribuzione del titolo in Europa \u00e8 stata affidata a Namco Bandai. Il 12 novembre 2020 \u00e8 stato pubblicato il remake su PlayStation 5.\nTrama.\nAmbientazione.\nRe Allant, regnante della citt\u00e0 di Boletaria, incanal\u00f2 il potere delle anime portando una prosperit\u00e0 senza precedenti a Boletaria, il regno del nord. Finch\u00e9 un giorno una nebbia spessa e incolore cal\u00f2 su quella terra. Boletaria fu isolata dal resto del mondo, coloro che penetravano nella Nebbia non facevano ritorno. Ma Vallarfax delle Zanne Gemelle usc\u00ec dalla Nebbia e raccont\u00f2 al mondo della situazione a Boletaria: Re Allant aveva risvegliato l'Antico, una bestia che dorme eternamente sotto il Nexus, ed una nebbia incolore era apparsa e con essa demoni che cacciavano gli umani e li privavano delle loro anime e della ragione. I pazzi quindi attaccano i sani di mente e il caos regna sovrano. Vallarfax parl\u00f2 del potere contenuto nelle anime di demone: ogni volta che un demone ottiene un'anima umana, l'anima del demone \u00e8 rinvigorita dalla sua forza vitale. La leggenda si sparse velocemente, attirando guerrieri che partirono per Boletaria, ma nessuno fece ritorno. Intanto la Nebbia incolore cominci\u00f2 a spandersi a poco a poco oltre i confini di Boletaria, fino al giorno in cui avrebbe inghiottito ogni cosa.\nStoria.\nUn avventuriero, entrato nella Nebbia, viene ucciso, ma la sua anima viene attirata nel Nexus e accolto dalla Fanciulla in nero, una donna con gli occhi coperti da cera, la quale gli rivela che, essendo morto all'interno della Nebbia, la sua anima ora \u00e8 vincolata al Nexus e non potr\u00e0 andarsene finch\u00e9 non avr\u00e0 liberato Boletaria. Ripresosi, il guerriero giunge ai cancelli del castello di Boletaria, dove riesce a farsi strada tra i soldati, resi folli per aver perso la loro anima. Riesce ad aprire i cancelli e affronta il demone Falange posto al loro interno e torna nel Nexus, venendo indirizzato dalla Fanciulla in nero verso il piano superiore dove risiede l'ultima Monumentale, uno dei guardiani semi-viventi con il compito di preservare la struttura dalla realt\u00e0. Costei gli rivela che in passato il mondo faceva uso delle arti dell'anima ma la sete di potere scaturita dal loro utilizzo svegli\u00f2 l'Antico che port\u00f2 con s\u00e9 la Nebbia e i demoni, minacciando tutto il mondo. I Monumentali riuscirono a farlo riaddormentare sotto il Nexus, ma al prezzo di innumerevoli anime e di met\u00e0 del mondo allora conosciuto. Per riparare al danno, bandirono l'uso delle arti dell'anima e affidarono sei Arcipietre a sei anziani, sovrani di altrettanti regni. A questo punto la Monumentale sblocca il potere delle restanti quattro Arcipietre (la sesta, appartenente ai giganti, non \u00e8 accessibile), con cui il guerriero potr\u00e0 spostarsi nei vari regni per uccidere i demoni che li infestano. Una volta che il guerriero avr\u00e0 ucciso tutti i demoni, l'Antico non avr\u00e0 pi\u00f9 anime di cui nutrirsi e richiamer\u00e0 a s\u00e9 il guerriero per renderlo il suo nuovo servitore.\nTornato a Boletaria, il guerriero, conosciuto ora come Uccisore di demoni, fronteggia il Cavaliere della Torre a difesa del luogo dove si trova il re. Dopo il combattimento contro il nemico, scopre che una fitta Nebbia gli impedisce di proseguire oltre, essendo attraversabile solo da chi ha sconfitto un Arcidemone. Decide quindi di dirigersi verso il Tunnel di Stonefang, una citt\u00e0 sotterranea, dove sconfigge il Dio Drago, un Arcidemone, potendo cos\u00ec oltrepassare la Nebbia. Tuttavia, accetta il consiglio di Biorr, secondo membro delle Zanne Gemelle, secondo cui dovr\u00e0 diventare ancora pi\u00f9 forte se vorr\u00e0 confrontarsi con il re. L'Uccisore di demoni prosegue cos\u00ec il suo viaggio sconfiggendo il Vecchio Monaco nella Torre di Latria, il Re delle Tempeste nella Cripta delle tempeste e la Sesta Santa Astraea e il suo cavaliere Garl Vinland nella Valle della corruzione, per poi tornare al castello di Boletaria e affrontare Re Allant, il quale \u00e8 armato della Soulbrandt, una spada che ruba le anime degli esseri umani. Alla fine del combattimento, per\u00f2, quando raccoglie la sua anima, scopre che quello che ha combattuto era solo un demone creato dal vero Allant con le sue sembianze; questi, sorpreso che un umano sia riuscito a sconfiggere la sua creazione, lo informa che lo aspetter\u00e0 insieme all'Antico.\nUna volta che il guerriero ha sconfitto tutti gli Arcidemoni, la Fanciulla in nero apre un passaggio verso le profondit\u00e0 del Nexus dove richiama l'Antico, a cui presenta l'Uccisore di demoni come suo nuovo servitore in modo che lo possa accogliere al suo interno. Entrato nel corpo del gigantesco essere, il protagonista trova il vero Re Allant, corrotto e reso irriconoscibile dal potere dell'Antico che lo ha fatto diventare un essere informe. Allant cerca di ragionare con il protagonista, spiegandogli che l'Antico non \u00e8 altro che il mezzo con cui il Dio, venerato dagli stessi umani, porter\u00e0 via il dolore e la sofferenza dal mondo, ma finisce per essere ucciso e il protagonista riesce a prendere la vera Soulbrandt. Giunge la Fanciulla in nero decisa ad adempiere il suo compito di sigillare nuovamente l'Antico restando con lui. Qui il protagonista dovr\u00e0 decidere se andarsene e quindi assolvere il suo compito, diventare un nuovo monumentale e cos\u00ec bloccare l'avanzata dei demoni, oppure uccidere la fanciulla, divenendo egli stesso un demone al servizio dell'Antico.\nModalit\u00e0 di gioco.\nClassi.\nPrima di iniziare il gioco vi \u00e8 la possibilit\u00e0 di selezionare una classe di partenza fra le dieci disponibili per il personaggio giocante. Ogni classe ha statistiche iniziali differenti, ma la scelta di una classe rispetto a un'altra non andr\u00e0 ad inficiare lo sviluppo del personaggio in senso unico, ma conceder\u00e0 al giocatore libert\u00e0 di personalizzazione.\nAnime.\nLe anime sono necessarie per lo sviluppo del personaggio, che avviene grazie alla Fanciulla in nero, e per comprare i servigi di maghi, fabbri, venditori e sacerdoti. La quantit\u00e0 di anime ottenute \u00e8 condizionata dalla Nebbia che circonda il reame dove si trova il giocatore. Nei livelli si possono reperire delle anime di caduti sui loro cadaveri sotto forma di ricettacoli. Le anime di demone si ottengono sconfiggendo i demoni nei vari livelli e, se consumate, permettono l'acquisizione di numerosi punti-anima; in alternativa possono essere cedute a maghi o sacerdoti in cambio di potenti incantesimi, oppure possono essere utilizzate per la fabbricazione di armi dalle caratteristiche uniche.\nForme.\nDurante la partita \u00e8 possibile essere sconfitti, ma il Nexus conserva l'anima del personaggio intrappolata al suo interno. La forma dell'anima porta con s\u00e9 vantaggi e svantaggi e la capacit\u00e0 di interagire con gli altri giocatori nella modalit\u00e0 online in forma di spettro bianco o spettro nero.\nManuale d'istruzioni.\n\u00c8 stata pubblicata una guida strategica esclusiva intitolata \"Demon's Souls Official Perfect Guide\", composta da 192 pagine e pubblicata da Enterbrain. La guida contiene dati completi su armi, armature, oggetti, aree della mappa e segreti.\nSviluppo.\nIl produttore SCEJ Takeshi Kajii ha descritto il gioco a Famits\u016b come il successore spirituale di \"King's Field\".\nVersioni.\nSono disponibili in tutto cinque versioni:\nAtlus \u00e8 il distributore del gioco nel Nord America e ha confermato che chi possiede la versione americana gioca su server separati, senza la possibilit\u00e0 di interagire con gli utenti delle altre versioni. Allo stesso modo i salvataggi di versioni differenti non funzionano.\nIn Nord America ci sono due versioni del gioco. La \"Deluxe Edition\" contiene una guida di 160 pagine insieme a un cofanetto che contiene sia il gioco che la guida. Questa edizione \u00e8 disponibile solo ai residenti nel Nord America. L'altra versione invece contiene un artbook se viene prenotato il gioco. Secondo la newsletter di Atlus, il gioco includer\u00e0 anche una colonna sonora per entrambe le versioni.\nIn Europa il gioco \u00e8 stato pubblicato inizialmente solo in edizione speciale \"Black Phantom\" al prezzo di un gioco standard. Il pacchetto conteneva, oltre al gioco, un CD con la colonna sonora originale, un artbook e una guida strategica (in lingua inglese anche nella versione italiana).\nSuccessivamente, una volta terminate le scorte dell'edizione speciale, \u00e8 stata commercializzata la versione standard.\nAccoglienza.\nCritica.\nIl gioco ha ricevuto un'accoglienza prevalentemente positiva dalla critica specializzata e dai revisori.\nSecondo i lettori di Famits\u016b, si tratta del miglior gioco di tutti i tempi su PlayStation 3.\nRemake.\nL'11 giugno 2020 \u00e8 stato ufficializzato da parte di Sony il remake del titolo in esclusiva per PlayStation 5, sviluppato dal team Bluepoint Games in collaborazione con SCE Japan Studio. \nIl gioco \u00e8 poi stato rilasciato il 12 novembre 2020 in simultanea in tutto il mondo, in Europa \u00e8 stato possibile acquistarlo sette giorni prima del lancio di PlayStation 5. A livello di contenuti le differenze tra l'originale ed il remake sono quasi assenti, fatta eccezione per un anello che semplifica notevolmente la zona della \"Valle della corruzione\" e un set di armatura."}
{"id": "2686934", "revid": "110157", "url": "https://it.wikipedia.org/wiki?curid=2686934", "title": "Ho imparato a sognare (album Fiorella Mannoia)", "text": "Ho imparato a sognare \u00e8 un album di cover di Fiorella Mannoia, pubblicato il 27 novembre 2009. All'album \u00e8 allegato anche un dvd.\nIl disco.\nL'album raccoglie 10 cover di celebri brani di cantautori e di band italiane tra cui: Lucio Battisti, Renato Zero, The Rokes, Tiziano Ferro, Cesare Cremonini, i negramaro ed i Negrita. L'album include anche due bonus track, una nuova versione di \"Caff\u00e8 nero bollente\", primo successo di Fiorella Mannoia, e l'inedito duetto con Noemi, \"L'amore si odia\".\nIl primo singolo estratto \u00e8 \"L'amore si odia\" in duetto con Noemi. Il secondo singolo estratto \u00e8 una cover: \"Ho imparato a sognare\" dei Negrita, che d\u00e0 il titolo all'album.\nIl 28 maggio 2010, presso l'Arena di Verona, Fiorella Mannoia ritira un \"Wind Music Award\" per l'album \"Ho imparato a sognare\", certificato disco di platino.\nDVD.\nAll'album \u00e8 allegato un dvd in cui si racconta come \u00e8 avvenuta la realizzazione dell'album. Oltre che a far vedere i momenti d'incisione, alcuni dei quali anche con Noemi, dei vari brani ci sono anche alcuni momenti che narrano i backstage dei videoclip realizzati quali \"L'amore si odia\" e \"Ho imparato a sognare\". Nella parte riguardante la cover di Vasco Rossi \"Sally\" viene fatta vedere anche l'incisione insieme al quartetto d'archi che poi accompagner\u00e0, insieme al resto della band, Fiorella Mannoia in tour.\nHo imparato a sognare tour.\nIl tour di \"Ho imparato a sognare\" inizia il 27 marzo 2010 a Parma presso il Teatro Regio. Si tratta di un tour acustico in cui Fiorella Mannoia porta sul palco i brani contenuti nel cd e anche altri suoi grandi successi. In alcune tappe del tour viene affiancata da Noemi con cui sul palco ha eseguito duetti come: \"L'amore si odia\", \"Come si cambia\" e \"Il cielo d'Irlanda\"."}
{"id": "2686942", "revid": "599013", "url": "https://it.wikipedia.org/wiki?curid=2686942", "title": "Adu Celso", "text": "Proprio con quella vittoria, ottenuta in occasione del Gran Premio motociclistico di Spagna della Classe 350, \u00e8 stato il primo pilota brasiliano ad aggiudicarsi un Gran Premio di motociclismo.\nCarriera.\nDopo aver iniziato a correre nelle piccole cilindrate in Brasile, si \u00e8 trasferito agli inizi degli anni settanta nei Paesi Bassi per poter gareggiare dapprima nel campionato nazionale olandese ed in seguito nelle corse internazionali del motomondiale.\nDopo gli esordi nel 1971 in una corsa internazionale non valida per il campionato iridato, la sua prima stagione di gare fu quella del 1972 affrontata in sella ad una Yamaha nelle classi 250 e 350.\nRest\u00f2 per tutta la sua carriera motociclistica nel motomondiale fedele alla casa motociclistica giapponese con cui gareggi\u00f2 fino al termine del 1975 raccogliendo anche altri 2 piazzamenti sul podio.\nTornato in seguito in Brasile, ha continuato a correre nelle competizioni nazionali a bordo di una Honda, non disdegnando anche di partecipare ad alcune competizioni automobilistiche di Formula 2.\n\u00c8 scomparso a causa di un attacco cardiaco il 6 febbraio 2005."}
{"id": "2686946", "revid": "287204", "url": "https://it.wikipedia.org/wiki?curid=2686946", "title": "Gualmatan", "text": ""}
{"id": "2686948", "revid": "1305887", "url": "https://it.wikipedia.org/wiki?curid=2686948", "title": "Shiki (disambigua)", "text": ""}
{"id": "2686950", "revid": "963244", "url": "https://it.wikipedia.org/wiki?curid=2686950", "title": "Di diritto pontificio", "text": "Si dicono di diritto pontificio quelle istituzioni ecclesiastiche (gli istituti religiosi e secolari, le societ\u00e0 di vita apostolica) erette dalla Santa Sede o da essa approvate tramite un suo decreto formale. Le istituzioni di diritto pontificio dipendono in modo immediato ed esclusivo dalla Sede Apostolica in quanto al regime interno e alla disciplina.\nStoria.\nFino al XIX secolo le comunit\u00e0 religiose si distinguevano in ordini regolari con voti solenni e congregazioni di voti semplici. Solo i voti solenni assumevano valore davanti alla Chiesa e alle autorit\u00e0 civili.\nNel 1215, con il concilio Lateranense IV, papa Innocenzo III aveva infatti stabilito che nessun ordine regolare potesse essere fondato senza l'approvazione pontificia. I vescovi, tuttavia, mantennero il diritto di fondare comunit\u00e0 i cui membri vivessero come religiosi, senza esserlo veramente: pi\u00f9 tardi questi gruppi assunsero il nome di congregazioni di voti semplici.\nLe congregazioni di voti semplici, soprattutto femminili, si moltiplicano notevolmente durante i secoli XVII e XVIII e, agli inizi del XIX secolo, molte di esse sollecitano da Roma il riconoscimento papale: nel 1816 la Santa Sede inizi\u00f2 ad approvare le congregazioni di voti semplici che, per\u00f2, continuarono a non essere riconosciute come istituti religiosi.\nNel 1854 Giuseppe Andrea Bizzarri, segretario della Congregazione dei vescovi e regolari, elabor\u00f2 su mandato di papa Pio IX, una procedura di approvazione delle congregazioni con i voti semplici che venne comunicata ai vescovi nel 1861.\nCon questa nuova procedura venivano formalmente distinte l'erezione di un istituto, operata da un vescovo, e la sua approvazione da parte della Santa Sede. Dopo la sua erezione l'istituto avrebbe avuto la qualifica \"di diritto diocesano\" e sarebbe restato sotto la tutela dei vescovi delle diocesi nelle quali possedeva case; crescendo la sua importanza, la Santa Sede avrebbe accordato al nuovo istituto il decreto di lode, collocandolo sotto la sua diretta tutela, e l'istituto avrebbe acquisito lo \"status\" \"di diritto pontificio\".\nLa distinzione tra lo \"status\" giuridico di un istituto di diritto diocesano e di uno di diritto pontificio venne elaborata in modo definitivo con la costituzione apostolica \"Conditae a Christo\" di papa Leone XIII (8 dicembre 1900)."}
{"id": "2686951", "revid": "767487", "url": "https://it.wikipedia.org/wiki?curid=2686951", "title": "Citt\u00e0 di Joondalup", "text": "La citt\u00e0 di Joondalup \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 97 chilometri quadrati ed ha una popolazione di 147.129 abitanti."}
{"id": "2686952", "revid": "287204", "url": "https://it.wikipedia.org/wiki?curid=2686952", "title": "Andrate-Valle Mulini", "text": "Andrate-Valle Mulini (\"Andraa-Val di Murn\u00e8e\" in dialetto comasco) \u00e8 una frazione del comune di Fino Mornasco in provincia di Como.\nGeografia fisica.\nTerritorio.\nLa Valle Mulini \u00e8 attraversata dal fiume Seveso e come si pu\u00f2 intuire dal nome vi erano numerosi mulini.\nMonumenti e luoghi d'interesse.\nIl 10 giugno 2018 \u00e8 stata inaugurata la nuova chiesa dedicata a Bartolomeo apostolo.\nSociet\u00e0.\nEvoluzione demografica.\n ha avuto un notevole sviluppo demografico con una popolazione di circa abitanti."}
{"id": "2686957", "revid": "767487", "url": "https://it.wikipedia.org/wiki?curid=2686957", "title": "Contea di Kalamunda", "text": "La contea di Kalamunda \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 324 chilometri quadrati ed ha una popolazione di circa 50.000 abitanti."}
{"id": "2686959", "revid": "81484", "url": "https://it.wikipedia.org/wiki?curid=2686959", "title": "Md5sum", "text": ""}
{"id": "2686961", "revid": "1305772", "url": "https://it.wikipedia.org/wiki?curid=2686961", "title": "Needham", "text": ""}
{"id": "2686963", "revid": "1305772", "url": "https://it.wikipedia.org/wiki?curid=2686963", "title": "Newbern", "text": ""}
{"id": "2686964", "revid": "547034", "url": "https://it.wikipedia.org/wiki?curid=2686964", "title": "Caterina Ravaglia", "text": "Carriera.\nNel 2009 vince l'edizione italiana dell'Elite Model Look; in seguito si classifica in seconda posizione nella finale mondiale tenutasi a Sanya il 18 ottobre dello stesso anno, preceduta dalla svizzera Julia Saner.Diventando la prima italiana in 26 edizioni a salire sul podio. Questo le assicura un premio di centomila euro in contratti di lavoro che la porteranno immediatamente sulle passerelle milanesi.\n2011: in Gennaio esce un editoriale di \"Vogue Italia\" in cui \u00e8 fotografata da Paolo Roversi.\nSalta la settimana della moda \"Autunno/Inverno 2011/12\" di New York, ma partecipa a quelle di Londra, Milano e Parigi, arrivando a sfilare per quaranta case di moda, tra cui: Paul Smith, Prada, Dolce &amp; Gabbana, Missoni, Chanel, Givenchy, Miu Miu, Dries Van Noten, Herm\u00e8s, Lanvin, Yves Saint Laurent. A seguito di queste sfilate il sito \"style.com\" la cita come nuova modella italiana in ascesa.\nDiventa testimonial di Cerruti per la campagna pubblicitaria \"Primavera/Estate 2011\" realizzata da Paolo Roversi.\nSfila a Parigi per la collezione alta moda di Giambattista Valli e di Azzedine Ala\u00efa.\nDiventa il volto delle campagne pubblicitarie \"Autunno/Inverno 2011/12\" di M Missoni e Frankie Morello.\nCaterina \u00e8 apparsa sulle pagine delle edizioni italiane ed inglesi di Vogue, I-D, Self Service, Another Magazine, Interview Russia, Marie claire, Elle, Glamour.\nHa inoltre sfilato per numerose case di moda tra cui Prada, Givenchy, Hermes, Chanel, Alexander Wang, Yves Saint Laurent, Topshop, Dolce &amp; Gabbana, Miu Miu, Lacoste, Versace per H&amp;M, Just Cavalli, Lanvin, Trussardi e Missoni.\nCaterina \u00e8 apparsa nello speciale 50\u00ba anniversario di Vogue Italia scelta da Paolo Roversi insieme a MariaCarla Boscono, Stella Tennant, Ines de la Fressange, Melanie Thierry, Nine D'Urso, Guinevere Van Seenus. Caterina \u00e8 stata scatta da fotografi di fama internazionale come Peter Lindbergh, Patrick Demarchelier, Paolo Roversi, Oliviero Toscani, Alasdair Mclellan, Deborah Turbeville, Erwin Olaf."}
{"id": "2686965", "revid": "287204", "url": "https://it.wikipedia.org/wiki?curid=2686965", "title": "Imues", "text": ""}
{"id": "2686966", "revid": "71155", "url": "https://it.wikipedia.org/wiki?curid=2686966", "title": "Willy Fritsch", "text": "Attore brillante, fu uno dei principali interpreti europei dell'epoca del muto e partner fisso in una lunga serie di film di Lilian Harvey, diva della commedia musicale degli anni trenta. \u00c8 il padre di Thomas Fritsch, attore televisivo e doppiatore.\nBiografia.\nNato a Katovice, nella Slesia tedesca, nel 1912 si trasfer\u00ec con la famiglia a Berlino, dove progettava di diventare un meccanico.\nNel 1919 debutt\u00f2 sulle scene con un piccolo ruolo al prestigioso teatro \"Max Reinhardt Denkmal\", mentre il suo primo ruolo cinematografico fu del 1921 quando ottenne una parte di contorno in \"Miss Venus\". Fritsch divent\u00f2 piuttosto popolare come giovane attore sia a teatro che nel cinema ma il vero successo arriv\u00f2 quando nel 1928 venne affiancato a Lilian Harvey, con la quale recit\u00f2 regolarmente in una decina di film usciti con cadenza annuale fino al 1937. In quell'anno, Fritsch si spos\u00f2 con l'attrice Dinah Grace. Il matrimonio, da cui nacquero due figli, dur\u00f2 fino alla morte della moglie avvenuta il 12 maggio 1963.\nRiusc\u00ec a superare la fine dell'epoca hitleriana senza che il suo prestigio ne risentisse e continu\u00f2 quindi a recitare sia in film che in teatro fino all'inizio degli anni sessanta; il suo ultimo film fu \"Das hab ich von Papa gelernt\" del 1964.\nWilly Fritsch mor\u00ec il 13 luglio 1973 ad Amburgo all'et\u00e0 di 72 anni.\nCuriosit\u00e0.\nUna sua interpretazione del brano \"Ich wollt ich waer ein huhn\" fa parte della colonna sonora del film di Quentin Tarantino del 2009 \"Bastardi senza gloria\"."}
{"id": "2686967", "revid": "1305772", "url": "https://it.wikipedia.org/wiki?curid=2686967", "title": "Newville", "text": ""}
{"id": "2686968", "revid": "1537043", "url": "https://it.wikipedia.org/wiki?curid=2686968", "title": "Treno accelerato", "text": "Il treno accelerato (individuato come tale sull'orario ferroviario mediante un numero di quattro cifre), \u00e8 una categoria di servizio dei treni.\nI treni accelerati effettuavano servizio viaggiatori sulle linee della rete ferroviaria italiana effettuando tutte le fermate. La definizione venne successivamente cambiata in treno locale e poi in treno regionale.\nLa categoria di treno accelerato \u00e8 utilizzata solamente dalla Circumvesuviana.\nCaratteristiche.\nLa definizione di \"accelerato\" risale alla riclassificazione del servizio ferroviario stabilita con apposito decreto del 1889.\nI treni accelerati effettuavano tutte le fermate, (o quasi tutte), della linea percorsa come avveniva nel caso dei treni omnibus; tuttavia rispetto a questi avevano una traccia oraria pi\u00f9 stretta con fermate brevi e avviamenti veloci. Per ottenere tale scopo anche la composizione del convoglio risultava pi\u00f9 ridotta. La categoria, che effettuava servizio regolare per viaggiatori anche su percorsi relativamente lunghi, il pi\u00f9 delle volte era di sola 3\u00aa classe. I convogli erano costituiti da materiale ordinario, in genere, carrozze a carrelli.\nI treni accelerati cambiarono il nome in \"treni locali\" intorno agli anni settanta anche in seguito all'anacronismo della definizione essendo rimasti la categoria a percorrenza pi\u00f9 lunga e a velocit\u00e0 commerciale pi\u00f9 bassa.\nNegli anni ottanta cambiarono il nome in \"Treni regionali\" in vista del successivo passaggio alle Regioni di parte delle competenze (organizzative e finanziarie) sul loro esercizio."}
{"id": "2686970", "revid": "599013", "url": "https://it.wikipedia.org/wiki?curid=2686970", "title": "Fabio Enzo", "text": "Carriera.\nInizi\u00f2 all'et\u00e0 di 12 anni nella squadra del suo paese, Cavallino-Treporti, in provincia di Venezia. Dopo i trascorsi nelle giovanili nel e le prime 6 presenze in Serie C con la maglia della , disputa il campionato 1965-1966 con la maglia della Tevere Roma. Da l\u00ec si trasferisce alla , con la quale esordisce in Serie A nel 1966-1967. Il 23 ottobre 1966 realizza la sua prima rete in maglia romanista nel derby vinto contro la per 1-0. In due stagioni con i giallorossi ottiene 35 presenze in campionato, con 8 gol segnati.\nNella stagione 1968-1969 i giallorossi lo cedono in prestito al , militante in Serie B. Inizia la stagione successiva nuovamente alla Roma, giocando la gara della prima giornata di campionato, persa per 1-0 sul campo del il 14 settembre 1969, e le due gare di Coppa di Lega Italo-Inglese contro lo Swindon Town, risultato vincitore del trofeo, per poi essere venduto nel mese di novembre al , sempre militante in Serie B.\nNella stagione 1971-1972 si trasferisce al Napoli, non prima di essere andato in prestito per tre settimane al Bologna, con il quale gioc\u00f2 a Toronto nel giugno 1971 un triangolare insieme a Santos e West Ham United. A novembre il Napoli lo cede al Verona, con la cui maglia disputa 10 partite in Serie A. Seguono altre due stagioni in Serie B con il Novara, mentre nel 1974-1975 \u00e8 al Foggia, sempre fra i cadetti. La sua carriera prosegue in Serie C con Reggina, Venezia, Omegna, Biellese, nuovamente Foggia e poi ancora Biellese, dove concluse la sua carriera nel 1983.\nPag\u00f2 lire di multa per aver tirato un rigore di tacco nella partita Cesena-Casertana di Coppa Italia. Nella sua carriera ha accumulato 64 giornate di squalifica.\nUn collezionista di cartellini rossi. Il \u201cTifone\u201d gli dedic\u00f2 una vignetta nella quale il giocatore abborda una ragazza e le dice: \u201dVenga a casa mia signorina, le mostrer\u00f2 la mia collezione di squalifiche\u2026\u201d. Uno dei \u201ccattivi\u201d pi\u00f9 celebri. Anche se nella vita si narra che fosse tutt'altro. Si racconta ch'era sempre pronto a togliersi il cappotto per regalarlo a un mendicante infreddolito.\nMorte.\n\u00c8 morto l'11 gennaio 2021 a 74 anni all'ospedale di San Don\u00e0 di Piave, dove era ricoverato per il COVID-19."}
{"id": "2686971", "revid": "767487", "url": "https://it.wikipedia.org/wiki?curid=2686971", "title": "Alfa Trianguli Australis", "text": "Atria (: ; \u03b1 TrA / \u03b1 Trianguli Australis / Alfa Trianguli Australi) \u00e8 una stella gigante della costellazione del Triangolo Australe. Il suo nome proprio \u00e8 una contrazione della sua designazione di Bayer: \"Alpha Trianguli Australis\". La sua magnitudine apparente \u00e8 +1,92, il che ne fa quarantaduesima stella pi\u00f9 luminosa del cielo. Avendo una declinazione di 69\u00b0S, essa non \u00e8 visibile in buona parte dell'emisfero boreale. \u00c8 una delle stelle pi\u00f9 luminose pi\u00f9 vicine al Polo Sud celeste, battuta solo da Miaplacidus, che \u00e8 sia pi\u00f9 vicina al polo celeste che pi\u00f9 luminosa.\nCaratteristiche fisiche.\nAtria \u00e8 una gigante arancione di classe spettrale K2. La sua temperatura superficiale \u00e8 di circa 4200 K, con una incertezza di 200 K. Visto che dista 415 anni luce, essa \u00e8 intrinsecamente molto luminosa: 4900 volte il nostro Sole. Dalla luminosit\u00e0 intrinseca e dalla temperatura superficiale si pu\u00f2 calcolare il raggio, che \u00e8 130 volte quello solare. Se fosse posta al centro del sistema solare, Atria raggiungerebbe quasi l'orbita di Venere. Da questi parametri si ricava che la massa di Atria \u00e8 circa sette volte quella del Sole.\nNonostante la sua et\u00e0 stimata sia solo 45 milioni di anni, Atria ha raggiunto uno stadio avanzato della sua evoluzione. Avendo esaurito l'idrogeno presente nel suo nucleo, essa ha cominciato a fondere l'elio in carbonio e ossigeno. Il suo destino \u00e8 quello di perdere gli stati pi\u00f9 esterni, generando una nebulosa planetaria, in allontanamento da una nana bianca, cio\u00e8 da quanto rimarr\u00e0 del suo nucleo.\nUna stella doppia?\nCi sono degli indizi che fanno pensare che Atria sia una stella doppia o forse addirittura tripla, sebbene non siano conclusivi. In primo luogo essa \u00e8 una stella al bario. Di solito stelle di questo tipo hanno come compagne una nana bianca, cio\u00e8 una stella originariamente pi\u00f9 massiccia che si \u00e8 evoluta pi\u00f9 velocemente e che, perdendo i suoi stati superficiali, ha contaminato la compagna con elementi pesanti. Tuttavia la nana bianca compagna di Atria dovrebbe essere giovane e massiccia e quindi molto calda. Ne segue che dovrebbe emettere abbastanza radiazione da essere rilevabile ai nostri strumenti. E tuttavia nessuna nana bianca \u00e8 mai stata osservata nei pressi di Atria.\nIn secondo luogo, Atria emette raggi X. Stelle del tipo di Atria tuttavia non emettono raggi X, che si presentano solo a temperature molto elevate. Una giovane stella in formazione nei pressi di Atria potrebbe spiegare queste emissioni."}
{"id": "2686972", "revid": "1305772", "url": "https://it.wikipedia.org/wiki?curid=2686972", "title": "Northport", "text": ""}
{"id": "2686974", "revid": "110157", "url": "https://it.wikipedia.org/wiki?curid=2686974", "title": "Citt\u00e0 di Kwinana", "text": "La citt\u00e0 di Kwinana \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 118 chilometri quadrati ed ha una popolazione stimata in circa 29.000 abitanti.\nIl nome Kwinana deriva da quello di una nave, la SS \"Kwinana\", che si aren\u00f2 sulla sua spiaggia nel 1922; la parola nella lingua degli aborigeni significa \"tigre della stella\"."}
{"id": "2686984", "revid": "1123126", "url": "https://it.wikipedia.org/wiki?curid=2686984", "title": "La finale di calcio dei filosofi", "text": "La finale di calcio dei filosofi (\"The Philosophers' Football Match\") \u00e8 uno sketch trasmesso nel secondo episodio dello special \"Monty Python's Fliegender Zirkus\" nel 1972 e compare anche nel film \"Monty Python Live at the Hollywood Bowl\".\nLo sketch.\nLo sketch \u00e8 ambientato nello Stadio Olimpico di Monaco dove si sta svolgendo la finale di calcio tra i filosofi tedeschi contro i filosofi greci. Tra i filosofi ci sono Archimede (John Cleese), Socrate (Eric Idle), Hegel (Terry Gilliam), Nietzsche (Michael Palin), Karl Marx (Terry Jones) e Immanuel Kant (Graham Chapman).\nConfucio \u00e8 l'arbitro, Tommaso d'Aquino e Sant'Agostino sono i guardalinee e Martin Lutero \u00e8 l'allenatore dei filosofi tedeschi. Quando comincia la partita, i filosofi si mettono a girare attorno al campo meditando sulle loro teorie.\nDopo un po', nel secondo tempo, Nietzsche riceve il cartellino giallo da Confucio: dopo aver reclamato che \"Confucio non ha una libera volont\u00e0\", Confucio gli risponde \"Ora ti faccio vedere io\". La Germania tenta di vincere inserendo Marx al posto di Wittgenstein, ma senza successo. All'89\u00ba minuto, Archimede esclama \"Eureka!\" e mostra agli altri filosofi greci come si fa a calciare la palla. Socrate riesce a segnare l'unico gol della partita. Alla fine dello sketch, i filosofi tedeschi discutono con l'arbitro: \"Hegel afferma che la realt\u00e0 \u00e8 una aggiunta a priori dell'etica non naturalista, Kant, per via del suo imperativo categorico, sostiene che ontologicamente esiste solo nell'immaginazione, e Marx reclama il fuorigioco\", ma Confucio risponde con il fischio di fine partita.\nGli schieramenti.\nGli schieramenti delle due squadre sono:"}
{"id": "2686985", "revid": "125271470", "url": "https://it.wikipedia.org/wiki?curid=2686985", "title": "Francisco J\u00e9mez Mart\u00edn", "text": "Carriera.\nGiocatore.\nClub.\nDebutta in prima squadra con il nel 1989, passando al nel 1991, e l'anno successivo al , con cui debutta nella Primera Divisi\u00f3n.\nLa stagione seguente viene acquistato dal , societ\u00e0 in cui milita per cinque campionati, vincendo una Coppa del Re ed una Supercoppa di Spagna.\nNel 1998 passa al , con cui disputa 168 partite e vince un'altra Coppa del Re.\nConclude la carriera nel 2004, dopo sei mesi al .\nNazionale.\nHa totalizzato 21 presenze con la Nazionale di calcio spagnola, con cui ha partecipato al Campionato europeo di calcio 2000.\nIl suo debutto risale al 23 settembre 1998 in Spagna-Russia 1-0.\nAllenatore.\nIntraprende la carriera di allenatore nel 2006, guidando l' al primo posto nel proprio girone di Tercera Divisi\u00f3n. L'anno successivo passa al in Segunda Divisi\u00f3n, dove viene esonerato dopo 11 giornate. Nella stagione 2008-2009 si siede sulla panchina dell', centrando la promozione in Segunda Divisi\u00f3n, senza per\u00f2 essere riconfermato l'anno successivo. Dopo una stagione sabbatica, allena il , mentre nel 2011-2012 ritorna al .\nDal 2012 al 2016 allena il . Nel 2016 guida il , prima di trasferirsi nello stesso anno al . Nel 2017 fa ritorno in Spagna per allenare il . Nella stagione 2019-2020 torna alla guida del .\nIl 26 dicembre 2021 viene ingaggiato dall' in Segunda Divisi\u00f2n.\nCollegamenti esterni.\n "}
{"id": "2686986", "revid": "729019", "url": "https://it.wikipedia.org/wiki?curid=2686986", "title": "Forte Manoel", "text": "Forte Manoel (in maltese \"Forti Manoel\", in inglese \"Fort Manoel\") \u00e8 una fortificazione dell'isola di Malta. Esso si trova su un isolotto prospiciente l'abitato di Gezira, nel porto di Marsamuscetto a nord-ovest de La Valletta ed \u00e8 posto a guardia dell'entrata al porto stesso e dell'ancoraggio di Sliema.\nStoria.\nForte Manoel \u00e8 un tipico forte a stella costruito sulla viva roccia dell'isola su cui sorge. Esso venne costruito dai Cavalieri di Malta tra il 1723 ed il 1755 sotto il patronato del Gran Maestro portoghese Ant\u00f3nio Manoel de Vilhena (da cui il nome).\nIl disegno originale del fortilizio sull'isola era dell'ingegnere militare francese Ren\u00e9 Jacob de Tign\u00e9, il disegno finale accolse per\u00f2 delle aggiunte e dei perfezionamenti operati da Charles Fran\u00e7ois de Mondion, l'ingegnere militare dell'ordine di Malta dell'epoca incaricato dei lavori di difesa e fortificazione dell'isola. Mondion inoltre supervision\u00f2 la costruzione e venne ipoteticamente sepolto nella cappella del forte, la cappella di Sant'Antonio da Padova.\nIl forte fu attivo sotto i cavalieri maltesi prima e sotto l'esercito inglese poi sino al 1906 quando l'Inghilterra dichiar\u00f2 ufficialmente cessata ogni sua funzione bellica. Durante la Seconda Guerra Mondiale il forte sub\u00ec alcuni danni da bombardamento aereo anche a causa dello stabilimento in loco di armi contraeree; il forte \u00e8 stato oggetto di lavori di ristrutturazione."}
{"id": "2686990", "revid": "599013", "url": "https://it.wikipedia.org/wiki?curid=2686990", "title": "Ansley Truitt", "text": "Truitt \u00e8 morto nel 2021 per complicazioni da Covid-19."}
{"id": "2686992", "revid": "767487", "url": "https://it.wikipedia.org/wiki?curid=2686992", "title": "Citt\u00e0 di Melville", "text": "La citt\u00e0 di Melville \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 52 chilometri quadrati ed ha una popolazione di 91.569 abitanti."}
{"id": "2686993", "revid": "110157", "url": "https://it.wikipedia.org/wiki?curid=2686993", "title": "Betalaina", "text": "Le betalaine sono pigmenti naturali di colore rosso e giallo che si trovano quasi esclusivamente nelle piante dell'ordine delle Caryophyllales, dove sostituiscono le antocianine.\nEsistono due categorie di betalaine:"}
{"id": "2686994", "revid": "339392", "url": "https://it.wikipedia.org/wiki?curid=2686994", "title": "Oswald the Lucky Rabbit", "text": ""}
{"id": "2686999", "revid": "1543377", "url": "https://it.wikipedia.org/wiki?curid=2686999", "title": "Nevado Copa", "text": "Il Nevado Copa \u00e8 una montagna della Cordillera Blanca, sulle Ande, alta 6.188 m. \u00c8 situato in Per\u00f9, nel dipartimento di Ancash.\nAspetto fisico.\nIl Nevado Copa \u00e8 la montagna pi\u00f9 alta del Macizo del Copa, un massiccio montuoso in gran parte granitico che occupa la parte centrale della Cordillera Blanca, e nel quale \u00e8 presente un altro \"seimila\", lo Hualc\u00e1n. \u00c8 una montagna di forme tondeggianti che ha fama di essere uno dei pi\u00f9 facili 6.000 della catena montuosa. Presenta due cime distinte, il \"Copa Nord\" (6.173\u00a0m) e il \"Copa\" propriamente detto (6.188\u00a0m). La montagna \u00e8 ben visibile gi\u00e0 a Huaraz, dalla strada proveniente da Lima. Vi si pu\u00f2 accedere da ovest, con la strada che da Marcar\u00e1 conduce ad Hacienda Copa Chico, oppure da sud, attraverso la Quebrada Honda, la Quebrada Ruripaccha e la Laguna Paccharuri.\nAlpinismo.\nLa prima ascensione al Nevado Copa \u00e8 stata effettuata da Erwin Hein ed Erwin Schneider il 26 settembre 1932, durante la spedizione esplorativa sulle Ande diretta da Philip Borchers. Il Copa Nord \u00e8 stato raggiunto, sempre nel 1932, dalla stessa spedizione e dai loro portatori peruviani.\nLa relativa facilit\u00e0 della salita \u00e8 stata rimessa in discussione negli ultimi anni a causa del riscaldamento globale terrestre, che ha ampiamente modificato le condizioni glaciologiche della montagna."}
{"id": "2687000", "revid": "767487", "url": "https://it.wikipedia.org/wiki?curid=2687000", "title": "Contea di Mundaring", "text": "La contea di Mundaring \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 645 chilometri quadrati ed ha una popolazione di 34.144 abitanti."}
{"id": "2687001", "revid": "74415", "url": "https://it.wikipedia.org/wiki?curid=2687001", "title": "Treno leggero", "text": "La definizione di treno leggero (o meglio accelerato leggero, individuato dalla sigla A seguita da un numero sull'orario ferroviario) venne attribuita, a partire dagli anni trenta, ad un treno accelerato che effettuava servizio viaggiatori la cui composizione era costituita da un numero ridotto di veicoli trainati; ci\u00f2 permetteva al treno una maggiore accelerazione dopo ogni fermata e pertanto un minore tempo di percorrenza.\nI treni leggeri effettuavano generalmente gli stessi servizi dei treni accelerati (e conservavano tale categoria) con tutte le fermate della linea percorsa, ma con una percorrenza molto pi\u00f9 ridotta in termini di tempo. In alcuni casi gli accelerati leggeri venivano sostituiti da automotrici man mano che tali veicoli venivano immessi in servizio in quanto meno onerose in termini di costi di esercizio. I treni in questione venivano denominati in orario con la sigla AT seguita da un numero."}
{"id": "2687002", "revid": "599013", "url": "https://it.wikipedia.org/wiki?curid=2687002", "title": "Jacques Cornu", "text": "Carriera.\nLa sua carriera \u00e8 iniziata nei campionati nazionali svizzeri dove si \u00e8 aggiudicato un primo titolo nel 1977, per poi aggiudicarsene 3 nella stagione successiva, vincendo le classi 250, 350 e 500.\nIl suo debutto nel motomondiale risale alla stagione 1978, ottenendo i suoi primi punti due anni dopo, stagione nella quale ha corso alcune gare sia in 250 che in 350; in questa seconda classe ha gareggiato sino al 1982, anno in cui \u00e8 stata abolita dalle competizioni iridate.\nHa di conseguenza continuato solo nella classe 250 sino al termine del motomondiale 1990, utilizzando motociclette Yamaha sino al termine del 1984, passando poi a guidare moto Honda.\nDurante il decennio di gare ha vinto 3 gran premi (il primo in occasione del Gran Premio motociclistico d'Austria 1988) e nelle stagioni 1988 e 1989 si \u00e8 classificato terzo nella classifica finale della classe 250. Alle tre vittorie sono da aggiungere anche 7 secondi posti e 11 terzi posti.\nNegli stessi anni ha anche corso nel campionato mondiale Endurance, aggiudicandosi il titolo iridato nel 1982.\nDopo il ritiro dal motociclismo agonistico ha aperto una scuola per piloti motociclistici."}
{"id": "2687005", "revid": "767487", "url": "https://it.wikipedia.org/wiki?curid=2687005", "title": "Citt\u00e0 di Nedlands", "text": "La citt\u00e0 di Nedlands \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di 21 chilometri quadrati ed ha una popolazione di 20.903 abitanti."}
{"id": "2687011", "revid": "767487", "url": "https://it.wikipedia.org/wiki?curid=2687011", "title": "Contea di Peppermint Grove", "text": "La contea di Peppermint Grove \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 1,1 chilometri quadrati ed ha una popolazione di circa 1.600 abitanti."}
{"id": "2687012", "revid": "599013", "url": "https://it.wikipedia.org/wiki?curid=2687012", "title": "Franco Marmiroli", "text": "Carriera.\nDopo tre anni in Serie B con la maglia del , nella stagione 1960-1961 fa parte della rosa della Roma, senza tuttavia disputare gare in campionato n\u00e9 nella Coppa delle Fiere vinta proprio dai \"giallorossi\".\nViene poi ceduto nella sessione autunnale del calciomercato al , con cui totalizza nel resto della stagione 18 presenze ed una rete in Serie B.\nDopo una stagione sempre fra i cadetti al dove conquista la promozione in Serie A realizzando 2 reti in 24 presenze, si trasferisce in Calabria dove diviene un punto fermo del degli anni sessanta, disputando fra l'altro 67 gare in Serie B, condite da 7 gol, tra il 1962 ed il 1964.\nRetrocesso in Serie C rimane sempre nel Cosenza fino al 1968, lasciando la squadra calabrese dopo aver totalizzato 122 partite di campionato con 14 gol all'attivo. Passa alla nella stagione 1966-1967 in Serie C contribuendo alla salvezza.\nChiude la carriera vestendo la maglia del Guastalla, in Serie D, dove rimane sino al 1972.\nIn carriera ha totalizzato complessivamente 164 presenze e 24 reti in Serie B."}
{"id": "2687013", "revid": "300067", "url": "https://it.wikipedia.org/wiki?curid=2687013", "title": "Andrew Fields", "text": ""}
{"id": "2687014", "revid": "300067", "url": "https://it.wikipedia.org/wiki?curid=2687014", "title": "Andy Fields", "text": ""}
{"id": "2687016", "revid": "31886", "url": "https://it.wikipedia.org/wiki?curid=2687016", "title": "Roberto Simonetti", "text": "Biografia.\nSi iscrive a Lega Nord nel 1993 e ne diventa militante l'8 gennaio 1995. \u00c8 stato Segretario di Sezione Valle Elvo, di Circoscrizione e Provinciale di Biella per il partito.\nDal 1995 al 2010 \u00e8 stato Consigliere Comunale a Mongrando e dal 1999 al 2009 Consigliere Provinciale presso l'Amministrazione di Biella. Successivamente nel 2009 diventa Presidente della Provincia di Biella fino aalle dimissioni avvenute nell'ottobre 2012.\nNel 2008 \u00e8 stato deputato nella XVI legislatura, eletto nelle liste della Lega Nord e fu membro della V Commissione Bilancio, Tesoro e Programmazione. Inoltre fu Capogruppo della Lega Nord alla Commissione Bicamerale per l'Attuazione del Federalismo Fiscale..\nEra gi\u00e0 stato candidato alla carica di Presidente della provincia biellese nel 1999 e nel 2004 proposto solo dalla Lega, senza essere eletto presidente, ne divent\u00f2 consigliere.\nSimonetti \u00e8 stato relatore del Rendiconto generale dello Stato 2010 bocciato dalla Camera il 10 ottobre 2011 con 290 si 290 no e nessun astenuto che ha portato alla crisi del Governo Berlusconi IV.\nIl 4 dicembre 2011 \u00e8 nominato Presidente della Commissione Federalismo-Enti Locali del Parlamento del Nord.\nNel 2012 entra nel comitato amministrativo di tesoreria della Lega Nord insieme a Silvana Comaroli, segretario amministrativo del gruppo Lega Nord alla Camera da fine 2011, subentrando ai senatori Roberto Castelli e Piergiorgio Stiffoni dopo lo scandalo su fondi neri elargiti dall'allora tesoriere Francesco Belsito alla famiglia del leader Umberto Bossi dimessosi per questo da Segretario Federale. Nuovo tesoriere sar\u00e0 l'ex Presidente federale della Lega Nord Stefano Stefani.\nIl 9 ottobre 2012, mentre questa precipitava in un drammatico dissesto, annuncia le sue dimissioni da Presidente della Provincia di Biella. Egli motiva cos\u00ec le dimissioni:'[...] in quanto all'epoca la legislazione prevedeva la cancellazione degli enti provinciali' [ma, come noto n\u00e9 la successiva Legge Delrio del 2014 n\u00e9 il referendum costituzionale del 4 dicembre 2016 hanno mai cancellato tali enti], `per i dati drammatici del suo bilancio derivanti dai tagli previsti dal Decreto Salva Italia e dalla Spending review del Governo Monti e, soprattutto, per la volont\u00e0 di ricandidarsi alle Politiche del 2013 atto incompatibile con la carica di presidente di Provincia`, ma non fu rieletto a seguito del risicato risultato elettorale della Lega Nord che, grazie alle liste bloccate, elesse un deputato nel collegio Piemonte 2: risult\u00f2 il primo degli esclusi. A seguito delle dimissioni presentate da Gianluca Buonanno, eletto al Parlamento Europeo, Simonetti viene quindi proclamato nuovamente deputato il 25 giugno 2014 nella XVII Legislatura diventando tesoriere del gruppo alla Camera. Fu membro della XI Commissione Lavoro pubblico e privato e della Commissione Parlamentare di inchiesta sugli effetti dell'utilizzo dell'uranio impoverito. Dal 2018 \u00e8 Direttore Amministrativo del Gruppo Lega - Salvini Premier della Camera dei deputati"}
{"id": "2687019", "revid": "109585877", "url": "https://it.wikipedia.org/wiki?curid=2687019", "title": "Tiotixene", "text": "Il tiotixene \u00e8 un farmaco neurolettico appartenente alla classe dei tioxanteni (stretta omologa della classe delle fenotiazine).\n\u00c8 utilizzato nel trattamento della schizofrenia e agisce bloccando i recettori della dopamina a livello del SNC, in quanto farmaco di prima generazione ha per\u00f2 effetti collaterali anticolinergici (stipsi, ofuscamento della visione, xerostomia) e antiadrenergici (ipotensione posturale dovuta a blocco alfa-1)."}
{"id": "2687020", "revid": "729019", "url": "https://it.wikipedia.org/wiki?curid=2687020", "title": "I've Got Two Legs", "text": "I've Got Two Legs \u00e8 una canzone/sketch dei Monty Python cantata da Terry Gilliam. Appare per la prima volta nell'album \"Monty Python Live at Drury Lane\" e appare anche nel film \"Monty Python Live at the Hollywood Bowl\".\nLo sketch/canzone.\nSia a Drury Lane che all'Hollywood Bowl, la canzone segue lo sketch \"La clinica per litigare\", dove appare dal soffitto Terry Gilliam con la sua chitarra e canta:\n\"I've got two legs from my hips to the ground,\nand when I move them they walk around,\nand when I lift them they climb the stairs,\nand when I shave them they ain't got hairs.\"\nQuando Gilliam cerca di cantare la seconda strofa, viene ucciso da un colpo di fucile da John Cleese e lo sketch finisce."}
{"id": "2687021", "revid": "300067", "url": "https://it.wikipedia.org/wiki?curid=2687021", "title": "John McCullough", "text": ""}
{"id": "2687023", "revid": "36426", "url": "https://it.wikipedia.org/wiki?curid=2687023", "title": "Teatro Manoel", "text": "Il teatro Manoel (in maltese \"Teatru Manoel\") \u00e8 il . Situato nell'attuale \"Old Theatre Street\" (\"Triq it-Teatru l-Antik\", nome originario italiano \"Strada del teatro\") a La Valletta, esso \u00e8 attualmente il teatro nazionale della repubblica maltese e sede della filarmonica di Malta (\"Orkestra Filarmonika Nazzjonali\").\nStoria.\nNel 1731 Ant\u00f3nio Manoel de Vilhena, gran maestro del Sovrano militare ordine di Malta, commission\u00f2 e finanzi\u00f2 personalmente la costruzione di questo edificio che doveva avere la funzione di pubblico teatro \"per un'onesta ricreazione del popolo\". Questo motto venne inscritto pertanto sull'entrata principale del teatro, dove ancora oggi si trova (\"ad honestam populi oblectationem\"). La costruzione venne completata in 10 mesi con un costo di 2.184 scudi e la prima opera rappresentata qui fu la \"Merope\", una tragedia classica di Scipione Maffei, il 9 gennaio 1732. Gli attori di questa produzione furono gli stessi cavalieri e le scene vennero disegnate dall'architetto dei cavalieri maltesi, Francois Mondion. La direzione del teatro venne affidata al cavaliere pi\u00f9 anziano, conosciuto col nome di \"protettore\". \nIl progetto venne con tutta probabilit\u00e0 modellato sul teatro di Palermo dell'epoca, anche se originariamente l'auditorium aveva forma semicircolare o a forma di ferro di cavallo, con un palco centrale. Nella successiva met\u00e0 del secolo, il repertorio teatrale and\u00f2 ampliandosi con opere teatrali francesi ed italiane come opere di Johann Adolf Hasse, Niccol\u00f2 Piccinni e Baldassare Galuppi. La prima opera conosciuta di Nicolas Isouard, \"Casaciello persguitato da un mago\" venne rappresentata qui nel 1792 e Isouard stesso divenne direttore di questo teatro a partire dal 1798, quando Napoleone Bonaparte prese Malta strappandola all'Ordine dei cavalieri.\nPassata l'isola nelle mani degli inglesi, il teatro venne rinominato \"Teatro Reale\" (in italiano) e sub\u00ec una serie di modifiche ed ampliamenti a partire dal 1812 quando il generale George Whitmore aggiunse l'attuale galleria ed il proscenio, innalzando il soffitto a cupola ed aggiungendo altri otto palchi, portandoli ad un totale di 67 e dando all'auditorium una forma attuale come ai nostri giorni. Fu tuttavia mantenuta l'antica iscrizione \"Teatro Manoel\" sul portone di ingresso; anch'essa persiste oggi in italiano. Altre modifiche vennero apportate nel 1844 quando il pittore maltese Saverio Giorgio Ercolani (gi\u00e0 disegnatore di scene sotto i cavalieri maltesi), ridipinse i pannelli lignei decorativi dei palchi. Esso venne visitato da molti dignitari stranieri tra i quali ricordiamo Sir Walter Scott ed Adelaide di Sassonia-Meiningen, vedova del re Guglielmo IV d'Inghilterra che recit\u00f2 negli spettacoli \"Elisir d'Amore\" e \"Gemma di Vergy\" in questo teatro, durante la sua convalescenza a Malta. \"Lucia di Lammermoor\" venne recitata in una serata di gala in onore della regina col soprano Camilla Darbois.\nIl teatro cadde quasi in disuso a partire dal 1866 dopo la costruzione del Teatro Reale dell'Opera a La Valletta ad opera di Edward Middleton Barry. La sorte dello storico Teatro Reale venne quindi compromessa e divenne una casa per sfollati e cittadini indigenti che avevano una stanza per pochi soldi a notte. Nel 1873 il Teatro Reale venne rinominato \"Teatro Manoel\" e ritorn\u00f2 in auge dopo l'incendio del Teatro Reale dell'Opera finch\u00e9 quest'ultimo non venne ricostruito nel 1877 contribuendo nuovamente al declino del teatro Manoel.\nDurante la seconda guerra mondiale divenne un centro di raccolta per le vittime dei bombardamenti della Luftwaffe e delle forze dell'Asse.\nDopo la distruzione del Teatro Reale dell'Opera nei bombardamenti del 7 aprile 1942, il teatro Manoel venne espropriato dal governo di Malta nel 1956 e restaurato con l'intento di riportarlo all'antico splendore. Negli anni successivi il teatro venne ampliato con l'annessione dell'adiacente palazzo Bonnici, un grande palazzo del XVIII secolo sede antica della famiglia Testaferrata Bonnici, dove attualmente si trovano il caff\u00e8 e il ristorante del teatro.\nStruttura.\nIl teatro Manoel \u00e8 un teatro di piccole dimensioni, con 623 posti a sedere ed un auditorium di forma ovale, costruito interamente in legno dorato e con molti \"trompe-l'\u0153il\" soprattutto sul soffitto, al fine di richiamare una cupola.\nNascosto da un'austera facciata, esso \u00e8 realizzato in tipico stile manierista italo-maltese, riccamente adorno, mentre l'interno \u00e8 in pieno rococ\u00f2. Malgrado le numerose alterazioni negli anni, esso ha mantenuto tutto sommato la sua struttura originale, cos\u00ec come le scalinate in marmo di Carrara o i candelabri viennesi. Due risorgive naturali sotto il pavimento del teatro creano un'acustica perfetta al punto che anche dal fondo della sala \u00e8 possibile udire il direttore d'orchestra che volta le pagine.\nFamosi visitatori.\nMolte sono le personalit\u00e0 che hanno calcato le scene di questo palco, tra cui Rosanna Carteri, Boris Christoff, Mirella Freni, Cecilia Gasdia, Louis Kentner, Flaviano Lab\u00f2, Dame Moura Lympany, Sir Yehudi Menuhin, John Neville, Magda Olivero, Michael Ponti, Katia Ricciarelli, Mstislav Rostropovich, Dame Margaret Rutherford, Steve Hackett, Dame Kiri Te Kanawa e Sir Donald Wolfit. Tra le compagnie che vi hanno recitato si ricordano la Nottingham Playhouse, la Com\u00e9die-Fran\u00e7aise e lo Staatsballett di Berlino."}
{"id": "2687027", "revid": "144796", "url": "https://it.wikipedia.org/wiki?curid=2687027", "title": "Rafael Cotoner", "text": ""}
{"id": "2687037", "revid": "484362", "url": "https://it.wikipedia.org/wiki?curid=2687037", "title": "Citt\u00e0 di Perth", "text": "La citt\u00e0 di Perth \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di 13 chilometri quadrati ed ha una popolazione di 13.487 abitanti.\nSi tratta della parte pi\u00f9 centrale di quella che \u00e8 l'area metropolitana di Perth."}
{"id": "2687045", "revid": "287204", "url": "https://it.wikipedia.org/wiki?curid=2687045", "title": "Fatehganj Pashchimi", "text": " \nFatehganj Pashchimi (o Fatehganj West) \u00e8 una suddivisione dell'India, classificata come \"nagar panchayat\", di 20.811 abitanti, situata nel distretto di Bareilly, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 28' 0 N e 79\u00b0 17' 60 E e ha un'altitudine di 171 .\nSociet\u00e0.\nEvoluzione demografica.\nAl censimento del 2001 la popolazione di Fatehganj Pashchimi assommava a 20.811 persone, delle quali 10.931 maschi e 9.880 femmine. I bambini di et\u00e0 inferiore o uguale ai sei anni assommavano a 4.104, dei quali 2.086 maschi e 2.018 femmine. Infine, coloro che erano in grado di saper almeno leggere e scrivere erano 9.726, dei quali 5.905 maschi e 3.821 femmine."}
{"id": "2687047", "revid": "174925", "url": "https://it.wikipedia.org/wiki?curid=2687047", "title": "Iki (filosofia)", "text": "Iki () \u00e8 la pronuncia giapponese dell'ideogramma cinese \"sui\" (\u7cb9). La parola entr\u00f2 in uso nel XVII secolo: pronunciata alla cinese, indicava \u00abcose degne di particolare considerazione\u00bb, forse abbreviazione di \"bassui\" (\"eccellente\"). \nNel periodo Genroku il termine \"sui\" compare nella letteratura erotica, per indicare \u00abpersone assai esperte nelle arti dell'amore\u00bb e \u00abprofonde conoscitrici delle emozioni umane\u00bb. Successivamente, nel periodo Bunka-Bunsei, questa parola venne usata per definire l'estetica dei luoghi in cui si esercitava la prostituzione, e quindi un certo stile di comportamento tipico della geisha. \n\"Iki\" era dunque la capacit\u00e0 di destreggiarsi emotivamente in situazioni di tensione, la capacit\u00e0 di coniugare spontaneit\u00e0 e artificio raggiungendo un grado di raffinatezza supremo sia sul piano etico che su quello estetico. Da questo grado superlativo del comportamento deriv\u00f2 all\"'iki\"/\"sui\" il significato di \"essenza\".\nPer Sh\u016bz\u014d Kuki questa parola riassume l'essenza della cultura giapponese in quanto racchiude in s\u00e9 \"seduzione\", \"energia spirituale\", \"rinuncia\". Tre virt\u00f9 tradizionalmente espresse dalle figure emblematiche del Giappone: la geisha, il samurai, il bonzo.\nI tre momenti della struttura dell\"'iki\".\nIl primo, la \"seduzione\" sessuale costituisce la caratteristica dominante; gli altri due - il secondo, l'\"energia spirituale\", e il terzo, la \"rinuncia\" - ne determinano la coloritura etnica e storica. La determinazione d'essere originaria della seduzione \u00e8 la possibilit\u00e0 del rapporto duale.\nMa l'\"energia spirituale\" - secondo attributo - infonde pi\u00f9 tensione e pi\u00f9 durata alla possibilit\u00e0 di apertura all'altro (\"seduzione\"). Vale a dire che l'\"energia spirituale\" potenzia l'essenza della seduzione.\nAnche la \"rinuncia\" - terzo attributo - non \u00e8 affatto incompatibile con la \"seduzione\". La quale, proprio in quanto non raggiunge il suo fine ipotetico, rimane fedele a se stessa.\nAllora, che la \"seduzione\" sappia rinunciare al suo fine ipotetico non solo non \u00e8 un controsenso, ma \u00e8 appunto ci\u00f2 che permette il dispiegarsi della sua essenza originaria. Si determina un'affermazione che poggia su una negazione. In breve nel modo d'essere \"iki\" la \"seduzione\" viene limitata fino alla sua compiutezza ontologica da l'\"energia spirituale\" e dalla \"rinuncia\". In tal senso l\"'iki\" \u00e8 dunque la quintessenza della seduzione.\nEsempi di \"iki\".\nEsempi non \"iki\".\nPer comprendere l\"'iki\" sono utili degli esempi atti a esplicitarne le sfumature sottilmente erotiche del concetto. \nL'erotismo occidentale pertanto appare troppo allusivo anche dei gesti delle Veneri scolpite che coprono le nudit\u00e0, come ad esempio i nudi delle riviste. Ma anche le allusioni occidentali come strizzare l\u2019occhio o tendere le labbra.\nUna ghirlanda di svastica non \u00e8 \"iki\". I motivi figurati non sono \"iki\", a differenza di quelli geometrici. I colori sgargianti.\nEsempi \"iki\".\nTra gli esempi \"iki\" troviamo il vestito di stoffa trasparente a contatto con la pelle. Oppure una donna appena uscita dal bagno. L\u2019attribuito estetico \u00e8 simile a quello occidentale (odierno), ossia di una figura slanciata. Lo sguardo non deve mai essere troppo diretto ma di sottecchi, atto a richiamare seduzione e allusione. La bocca \u00e8 piccola e con il rossetto atta a mostrare una tensione con un sorriso malinconico e non evidente. Il trucco \u00e8 appena accennato per non cadere nel volgare. Questa rappresentazione \u00e8 tipica di molti \"ukiyo-e\" di Utamaro.\nSono inoltre \"iki\" non solo certe acconciature codificate ma anche i capelli annodati frettolosamente e tuttavia ancora scomposti. Il colore dei capelli \u00e8 in genere nero e mai biondo, come tipicamente sono quelli delle donne giapponesi. Il piede nudo \u00e8 \"iki\", cos\u00ec come le movenze eleganti delle mani.\nUn kimono con righe verticali in un corpo slanciato \u00e8 \"iki\", all\u2019opposto un corpo grasso con le righe verticali non lo \u00e8. Per essere \"iki\" un colore deve rientrare nelle gamme di grigio, marrone e blu."}
{"id": "2687050", "revid": "767487", "url": "https://it.wikipedia.org/wiki?curid=2687050", "title": "Past participle", "text": "Il past participle \u00e8 una forma verbale inconiugabile della lingua inglese, equivale al \"participio passato\" dell'italiano. Una differenza fondamentale \u00e8 che il \"past participle\" non viene marcato in numero e in genere, ha sempre la forma invariabile.\nIl \"past participle\" \u00e8 la forma terza del verbo nel paradigma offerto dai dizionari inglesi, dopo la forma del \"past simple\". A partire da queste tre forme, \u00e8 possibile formare tutte le forme verbali di un dato verbo.\nFormazione.\nVerbi regolari.\nIl \"past participle\" dei verbi regolari viene formato nello stesso modo del \"past simple\": alla forma base viene aggiunta la desinenza \"-ed\":\nAnche gli altri fenomeni ortografici concordano con la formazione del Past simple. Se il verbo ha la desinenza \"e\" muta, la desinenza del participio passato \u00e8 solo un \"-d\".\nDuplicazione della consonante finale in certi casi:\nSe il verbo ha la desinenza \"y\" preceduta da una consonante, l'\"y\" diventa \"i\":\nSe l'\"y\" non \u00e8 preceduta da una consonante ma vocale, non cambia l'ortografia:\nCaratteristiche fonetiche.\nLa desinenza \"-ed\" viene pronunciata:\nVerbi irregolari.\nMolti verbi sono irregolari. Questi verbi possono avere la forma uguale al \"past simple\" (es. \"get\"), la forma uguale all'infinito (es. \"come\"), possono essere tutte e tre le forme uguali (es. \"cut\"), e il \"past participle\" pu\u00f2 differire sia dall'infinito che dal \"past simple\" (es. \"eat\").\nUso.\nIl \"past participle\" pu\u00f2 esser usato come attributo o la parte nominale del predicato:\nCon il \"past participle\" possiamo abbreviare delle subordinate:\nNella formazione dei tempi composti il \"past participle\" si trova dopo il verbo ausiliare (\"to have\"):\nNella voce passiva il verbo principale si trova nella forma del \"past participle\" dopo il verbo \"to be\", come in italiano:\nIl \"past participle\" viene usato anche in certe perifrasi fattitive come ASD:"}
{"id": "2687051", "revid": "287204", "url": "https://it.wikipedia.org/wiki?curid=2687051", "title": "Garhi Pukhta", "text": "Garhi Pukhta \u00e8 una suddivisione dell'India, classificata come \"nagar panchayat\", di 12.104 abitanti, situata nel distretto di Muzaffarnagar, nello stato federato dell'Uttar Pradesh. "}
{"id": "2687053", "revid": "122387154", "url": "https://it.wikipedia.org/wiki?curid=2687053", "title": "Citt\u00e0 di Rockingham", "text": "La citt\u00e0 di Rockingham \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di 545 chilometri quadrati e ha una popolazione stimata in circa 55.000 abitanti."}
{"id": "2687054", "revid": "287204", "url": "https://it.wikipedia.org/wiki?curid=2687054", "title": "Garhmukteshwar", "text": " \nGarhmukteshwar \u00e8 una suddivisione dell'India, classificata come \"municipal board\", di 33.432 abitanti, situata nel distretto di Ghaziabad, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 48' 0 N e 78\u00b0 5' 60 E e ha un'altitudine di 200 .\nSociet\u00e0.\nEvoluzione demografica.\nAl censimento del 2001 la popolazione di Garhmukteshwar assommava a 33.432 persone, delle quali 17.989 maschi e 15.443 femmine. I bambini di et\u00e0 inferiore o uguale ai sei anni assommavano a 5.584, dei quali 2.989 maschi e 2.595 femmine. Infine, coloro che erano in grado di saper almeno leggere e scrivere erano 16.739, dei quali 10.448 maschi e 6.291 femmine."}
{"id": "2687057", "revid": "287204", "url": "https://it.wikipedia.org/wiki?curid=2687057", "title": "Gaura Barhaj", "text": "Gaura Barhaj \u00e8 una suddivisione dell'India, classificata come \"municipal board\", di 35.279 abitanti, situata nel distretto di Deoria, nello stato federato dell'Uttar Pradesh. "}
{"id": "2687059", "revid": "287204", "url": "https://it.wikipedia.org/wiki?curid=2687059", "title": "Gauri Bazar", "text": "Gauri Bazar \u00e8 una suddivisione dell'India, classificata come \"nagar panchayat\", di 6.224 abitanti, situata nel distretto di Deoria, nello stato federato dell'Uttar Pradesh. "}
{"id": "2687062", "revid": "834", "url": "https://it.wikipedia.org/wiki?curid=2687062", "title": "Citt\u00e0 di South Perth", "text": "La citt\u00e0 di South Perth \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di 19,9 chilometri quadrati ed ha una popolazione stimata in circa 45.000 abitanti."}
{"id": "2687063", "revid": "287204", "url": "https://it.wikipedia.org/wiki?curid=2687063", "title": "Gausganj", "text": "Gausganj \u00e8 una suddivisione dell'India, classificata come \"census town\", di 7.708 abitanti, situata nel distretto di Kanpur Dehat, nello stato federato dell'Uttar Pradesh. "}
{"id": "2687064", "revid": "287204", "url": "https://it.wikipedia.org/wiki?curid=2687064", "title": "Gawan", "text": " \nGawan \u00e8 una suddivisione dell'India, classificata come \"nagar panchayat\", di 7.753 abitanti, situata nel distretto di Budaun, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 25' 60 N e 78\u00b0 20' 60 E e ha un'altitudine di 192 .\nSociet\u00e0.\nEvoluzione demografica.\nAl censimento del 2001 la popolazione di Gawan assommava a 7.753 persone, delle quali 4.103 maschi e 3.650 femmine. I bambini di et\u00e0 inferiore o uguale ai sei anni assommavano a 1.505, dei quali 812 maschi e 693 femmine. Infine, coloro che erano in grado di saper almeno leggere e scrivere erano 3.250, dei quali 2.071 maschi e 1.179 femmine."}
{"id": "2687067", "revid": "287204", "url": "https://it.wikipedia.org/wiki?curid=2687067", "title": "Ghatampur", "text": " \nGhatampur \u00e8 una suddivisione dell'India, classificata come \"municipal board\", di 35.496 abitanti, situata nel distretto di Kanpur Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 10' 0 N e 80\u00b0 10' 0 E e ha un'altitudine di 121 .\nSociet\u00e0.\nEvoluzione demografica.\nAl censimento del 2001 la popolazione di Ghatampur assommava a 35.496 persone, delle quali 18.732 maschi e 16.764 femmine. I bambini di et\u00e0 inferiore o uguale ai sei anni assommavano a 5.802, dei quali 3.121 maschi e 2.681 femmine. Infine, coloro che erano in grado di saper almeno leggere e scrivere erano 21.379, dei quali 12.226 maschi e 9.153 femmine."}
{"id": "2687071", "revid": "287204", "url": "https://it.wikipedia.org/wiki?curid=2687071", "title": "Ghiraur", "text": "Ghiraur \u00e8 una suddivisione dell'India, classificata come \"nagar panchayat\", di 12.108 abitanti, situata nel distretto di Mainpuri, nello stato federato dell'Uttar Pradesh. "}
{"id": "2687072", "revid": "287204", "url": "https://it.wikipedia.org/wiki?curid=2687072", "title": "Fai quello che sei. Io canto", "text": "Fai quello che sei. Io canto \u00e8 il primo libro della cantante italiana Laura Pausini pubblicato il 21 novembre 2007 dalla casa editrice \"Arnoldo Mondadori Editore\". Dalla sua uscita ad oggi il libro ha venduto oltre 100.000 copie.\nIl libro.\n\"Fai quello che sei. Io canto\" \u00e8 un diario in cui la cantante romagnola ripercorre l'esaltante esperienza del concerto tenuto allo \"Stadio Giuseppe Meazza\" di San Siro a Milano il 2 giugno 2007.\nIl libro contiene numerose foto del concerto di \"San Siro\" e la descrizione del periodo dell'artista che va dal 21 ottobre 2006 al 3 giugno 2007, in cui l'artista confessa emozioni e paure, ma fa anche i dovuti bilanci di una carriera grande e prestigiosa, che l'ha resa la prima donna al mondo ad esibirsi a \"San Siro\"."}
{"id": "2687074", "revid": "287204", "url": "https://it.wikipedia.org/wiki?curid=2687074", "title": "Ghorawal", "text": " \nGhorawal (o Ghorawul, Ghorwal) \u00e8 una suddivisione dell'India, classificata come \"nagar panchayat\", di 6.478 abitanti, situata nel distretto di Sonbhadra, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 46' 0 N e 82\u00b0 46' 60 E e ha un'altitudine di 302 .\nSociet\u00e0.\nEvoluzione demografica.\nAl censimento del 2001 la popolazione di Ghorawal assommava a 6.478 persone, delle quali 3.527 maschi e 2.951 femmine. I bambini di et\u00e0 inferiore o uguale ai sei anni assommavano a 1.193, dei quali 612 maschi e 581 femmine. Infine, coloro che erano in grado di saper almeno leggere e scrivere erano 3.839, dei quali 2.440 maschi e 1.399 femmine."}
{"id": "2687078", "revid": "2066040", "url": "https://it.wikipedia.org/wiki?curid=2687078", "title": "\u017burrieq Football Club", "text": "Il \u017burrieq Football Club \u00e8 una societ\u00e0 calcistica maltese con sede nella cittadina di \u017burrieq.\nLa squadra, attualmente militante nelle categorie minori del calcio isolano, ha conosciuto la sua migliore epoca durante gli anni '80, quando ha vinto un'edizione della coppa nazionale (1985) e ha partecipato per tre volte alle coppe europee, due volte in Coppa delle Coppe ed una volta in UEFA.\nLa squadra disputa le sue partite casalinghe al Ta' Qali Stadium che ha 17.000 posti a sedere."}
{"id": "2687079", "revid": "174925", "url": "https://it.wikipedia.org/wiki?curid=2687079", "title": "Tiglath-Pileser I", "text": ""}
{"id": "2687081", "revid": "287204", "url": "https://it.wikipedia.org/wiki?curid=2687081", "title": "Ghosi", "text": " \nGhosi \u00e8 una suddivisione dell'India, classificata come \"nagar panchayat\", di 35.833 abitanti, situata nel distretto di Mau, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 6' 30 N e 83\u00b0 32' 37 E e ha un'altitudine di 67 .\nSociet\u00e0.\nEvoluzione demografica.\nAl censimento del 2001 la popolazione di Ghosi assommava a 35.833 persone, delle quali 18.597 maschi e 17.236 femmine. I bambini di et\u00e0 inferiore o uguale ai sei anni assommavano a 6.653, dei quali 3.460 maschi e 3.193 femmine. Infine, coloro che erano in grado di saper almeno leggere e scrivere erano 22.713, dei quali 13.201 maschi e 9.512 femmine."}
{"id": "2687082", "revid": "767487", "url": "https://it.wikipedia.org/wiki?curid=2687082", "title": "Citt\u00e0 di Stirling", "text": "La citt\u00e0 di Stirling \u00e8 una delle 29 Local Government Area che si trovano nell'area metropolitana di Perth in Australia Occidentale. Essa si estende su di una superficie di 105 chilometri quadrati ed ha una popolazione stimata in circa 193.300 abitanti."}
{"id": "2687084", "revid": "287204", "url": "https://it.wikipedia.org/wiki?curid=2687084", "title": "Ghosia Bazar", "text": "Ghosia Bazar \u00e8 una suddivisione dell'India, classificata come \"nagar panchayat\", di 15.778 abitanti, situata nel distretto di Sant Ravidas Nagar, nello stato federato dell'Uttar Pradesh. "}
{"id": "2687089", "revid": "287204", "url": "https://it.wikipedia.org/wiki?curid=2687089", "title": "Ghughuli", "text": "Ghughuli \u00e8 una suddivisione dell'India, classificata come \"nagar panchayat\", di 10.312 abitanti, situata nel distretto di Maharajganj, nello stato federato dell'Uttar Pradesh. "}
{"id": "2687090", "revid": "162719", "url": "https://it.wikipedia.org/wiki?curid=2687090", "title": "Bk27 Mauser", "text": ""}
{"id": "2687092", "revid": "287204", "url": "https://it.wikipedia.org/wiki?curid=2687092", "title": "Gohand", "text": " \nGohand \u00e8 una suddivisione dell'India, classificata come \"nagar panchayat\", di 7.069 abitanti, situata nel distretto di Hamirpur, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 41' 60 N e 79\u00b0 32' 60 E e ha un'altitudine di 145 .\nSociet\u00e0.\nEvoluzione demografica.\nAl censimento del 2001 la popolazione di Gohand assommava a 7.069 persone, delle quali 3.828 maschi e 3.241 femmine. I bambini di et\u00e0 inferiore o uguale ai sei anni assommavano a 1.004, dei quali 525 maschi e 479 femmine. Infine, coloro che erano in grado di saper almeno leggere e scrivere erano 3.867, dei quali 2.716 maschi e 1.151 femmine."}
{"id": "2687093", "revid": "212348", "url": "https://it.wikipedia.org/wiki?curid=2687093", "title": "Edipo tiranno", "text": ""}
{"id": "2687098", "revid": "287204", "url": "https://it.wikipedia.org/wiki?curid=2687098", "title": "Gokul", "text": " \nGokul \u00e8 una suddivisione dell'India, classificata come \"nagar panchayat\", di 4.041 abitanti, situata nel distretto di Mathura, nello stato federato dell'Uttar Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 27\u00b0 26' 60 N e 77\u00b0 43' 0 E e ha un'altitudine di 162 .\nSociet\u00e0.\nEvoluzione demografica.\nAl censimento del 2001 la popolazione di Gokul assommava a 4.041 persone, delle quali 2.212 maschi e 1.829 femmine. I bambini di et\u00e0 inferiore o uguale ai sei anni assommavano a 710, dei quali 386 maschi e 324 femmine. Infine, coloro che erano in grado di saper almeno leggere e scrivere erano 2.418, dei quali 1.515 maschi e 903 femmine."}
{"id": "2687099", "revid": "287204", "url": "https://it.wikipedia.org/wiki?curid=2687099", "title": "Gola Bazar", "text": " \nGola Bazar \u00e8 una suddivisione dell'India, classificata come \"nagar panchayat\", di 10.613 abitanti, situata nel distretto di Gorakhpur, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 20' 35 N e 83\u00b0 21' 19 E e ha un'altitudine di 70 .\nSociet\u00e0.\nEvoluzione demografica.\nAl censimento del 2001 la popolazione di Gola Bazar assommava a 10.613 persone, delle quali 5.545 maschi e 5.068 femmine. I bambini di et\u00e0 inferiore o uguale ai sei anni assommavano a 1.719, dei quali 883 maschi e 836 femmine. Infine, coloro che erano in grado di saper almeno leggere e scrivere erano 5.670, dei quali 3.362 maschi e 2.308 femmine."}
{"id": "2687100", "revid": "287204", "url": "https://it.wikipedia.org/wiki?curid=2687100", "title": "Gola Gokarannath", "text": " \nGola Gokarannath (o Gola Gokaran Nath) \u00e8 una suddivisione dell'India, classificata come \"municipal board\", di 53.832 abitanti, situata nel distretto di Lakhimpur Kheri, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 4' 60 N e 80\u00b0 28' 0 E e ha un'altitudine di 161 .\nSociet\u00e0.\nEvoluzione demografica.\nAl censimento del 2001 la popolazione di Gola Gokarannath assommava a 53.832 persone, delle quali 28.626 maschi e 25.206 femmine. I bambini di et\u00e0 inferiore o uguale ai sei anni assommavano a 7.352, dei quali 3.862 maschi e 3.490 femmine. Infine, coloro che erano in grado di saper almeno leggere e scrivere erano 36.651, dei quali 21.003 maschi e 15.648 femmine."}
{"id": "2687102", "revid": "287204", "url": "https://it.wikipedia.org/wiki?curid=2687102", "title": "Gopamau", "text": " \nGopamau \u00e8 una suddivisione dell'India, classificata come \"nagar panchayat\", di 12.604 abitanti, situata nel distretto di Hardoi, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 33' 0 N e 80\u00b0 16' 60 E e ha un'altitudine di 142 .\nSociet\u00e0.\nEvoluzione demografica.\nAl censimento del 2001 la popolazione di Gopamau assommava a 12.604 persone, delle quali 6.805 maschi e 5.799 femmine. I bambini di et\u00e0 inferiore o uguale ai sei anni assommavano a 2.428, dei quali 1.266 maschi e 1.162 femmine. Infine, coloro che erano in grado di saper almeno leggere e scrivere erano 4.713, dei quali 2.977 maschi e 1.736 femmine."}
{"id": "2687115", "revid": "287204", "url": "https://it.wikipedia.org/wiki?curid=2687115", "title": "Gopiganj", "text": "Gopiganj \u00e8 una suddivisione dell'India, classificata come \"municipal board\", di 17.938 abitanti, situata nel distretto di Sant Ravidas Nagar, nello stato federato dell'Uttar Pradesh. "}
{"id": "2687117", "revid": "287204", "url": "https://it.wikipedia.org/wiki?curid=2687117", "title": "Gosainganj (Faizabad)", "text": "Gosainganj \u00e8 una suddivisione dell'India, classificata come \"nagar panchayat\", di 12.622 abitanti, situata nel distretto di Faizabad, nello stato federato dell'Uttar Pradesh. "}
{"id": "2687119", "revid": "287204", "url": "https://it.wikipedia.org/wiki?curid=2687119", "title": "Gosainganj (Lucknow)", "text": "Gosainganj \u00e8 una suddivisione dell'India, classificata come \"nagar panchayat\", di 8.969 abitanti, situata nel distretto di Lucknow, nello stato federato dell'Uttar Pradesh. "}
{"id": "2687120", "revid": "287204", "url": "https://it.wikipedia.org/wiki?curid=2687120", "title": "Govardhan", "text": " \nGovardhan (o Gobardhan, Goverdhan) \u00e8 una suddivisione dell'India, classificata come \"nagar panchayat\", di 18.512 abitanti, situata nel distretto di Mathura, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 30' 0 N e 77\u00b0 28' 0 E e ha un'altitudine di 178 .\nSociet\u00e0.\nEvoluzione demografica.\nAl censimento del 2001 la popolazione di Govardhan assommava a 18.512 persone, delle quali 10.109 maschi e 8.403 femmine. I bambini di et\u00e0 inferiore o uguale ai sei anni assommavano a 3.075, dei quali 1.650 maschi e 1.425 femmine. Infine, coloro che erano in grado di saper almeno leggere e scrivere erano 11.465, dei quali 7.123 maschi e 4.342 femmine."}
{"id": "2687121", "revid": "287204", "url": "https://it.wikipedia.org/wiki?curid=2687121", "title": "Gulaothi", "text": " \nGulaothi \u00e8 una suddivisione dell'India, classificata come \"municipal board\", di 42.872 abitanti, situata nel distretto di Bulandshahr, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 36' 0 N e 77\u00b0 46' 60 E e ha un'altitudine di 199 .\nSociet\u00e0.\nEvoluzione demografica.\nAl censimento del 2001 la popolazione di Gulaothi assommava a 42.872 persone, delle quali 22.877 maschi e 19.995 femmine. I bambini di et\u00e0 inferiore o uguale ai sei anni assommavano a 7.070, dei quali 3.779 maschi e 3.291 femmine. Infine, coloro che erano in grado di saper almeno leggere e scrivere erano 23.582, dei quali 14.655 maschi e 8.927 femmine."}
{"id": "2687122", "revid": "39224", "url": "https://it.wikipedia.org/wiki?curid=2687122", "title": "Bad\u00ed", "text": ""}
{"id": "2687123", "revid": "287204", "url": "https://it.wikipedia.org/wiki?curid=2687123", "title": "Gularia Bhindara", "text": "Gularia Bhindara \u00e8 una suddivisione dell'India, classificata come \"nagar panchayat\", di 6.509 abitanti, situata nel distretto di Pilibhit, nello stato federato dell'Uttar Pradesh. "}
{"id": "2687125", "revid": "287204", "url": "https://it.wikipedia.org/wiki?curid=2687125", "title": "Gulariya (India)", "text": "Gulariya \u00e8 una suddivisione dell'India, classificata come \"nagar panchayat\", di 4.886 abitanti, situata nel distretto di Budaun, nello stato federato dell'Uttar Pradesh. "}
{"id": "2687127", "revid": "1310927", "url": "https://it.wikipedia.org/wiki?curid=2687127", "title": "G\u017cira United Football Club", "text": "Lo G\u017cira United Football Club \u00e8 una societ\u00e0 calcistica maltese con sede nella citt\u00e0 di G\u017cira.\nNella stagione 2020-21 si \u00e8 classificata al terzo posto nella Premier League (massima divisione) maltese.\nStoria.\nGzira Amateurs, Gzira Lions e Gzira Athletics, tra il 1932 ed il 1946, rappresentarono la citt\u00e0 nel calcio nazionale, seppur a livelli minori. Nel 1947 venne fondato lo United; nel 1973 vinse la coppa nazionale; per raggiungere l'obiettivo elimin\u00f2 Hamrun Spartans (1-0), Hibernians (1-1 e 2-1 nel replay) e sconfisse 2-0 il Birkirkara in finale al 3\u00b0 replay; entrambi i primi finirono 0-0.\nIn virt\u00f9 della vittoria in Coppa nazionale, lo United ottenne il diritto di partecipare per la prima volta nella sua storia ad una competizione europea, la Coppa delle Coppe, dove non riusc\u00ec a superare il primo turno subendo un pesante passivo dalla compagine norvegese dello Sk Brann.\nDopo la retrocessione in Third Division del 1977-78, lo United riusc\u00ec nell'impresa di centrare tre promozioni consecutive, arrivando a giocare nella massima serie 1981-82. Nel 1998-99, nel campionato di Second Division (terza serie), si aggiudica il torneo vincendo tutti gli incontri. Nella stagione 2015-16, ottiene la promozione in Premier League, a 34 anni di distanza dalla sua ultima apparizione nella massima serie.\nNella stagione 2017-18 la squadra si \u00e8 classificata al terzo posto nella massima serie maltese, raggiungendo il miglior piazzamento della sua storia in Campionato ed ottenendo cos\u00ec il diritto di partecipare alle coppe europee per la seconda volta, a pi\u00f9 di quarant'anni di distanza dall'ultima apparizione. Sorteggiati per il turno preliminare di Europa League i \"Maroons\" sono riusciti nell'impresa di superare per la prima volta nella loro storia un turno in una coppa europea, eliminando la squadra andorrana del Sant Juli\u00e0 con un risultato complessivo di 4-1. Il club maltese poi non ha la meglio contro i serbi del Radnicki Nis ottenendo due sconfitte, per un totale di 5-0 finale.\nDopo aver raggiunto nuovamente il terzo posto in campionato, uguagliando il miglior piazzamento della sua storia ottenuto nella stagione precedente, e la semifinale in Coppa di Malta, i \"Maroons\" riescono nell'impresa di eliminare la pi\u00f9 quotata compagine croata dell'Hajduk Spalato nel primo turno preliminare dell'Europa League 2019-20. Raggiungono cos\u00ec il secondo turno di qualificazione (a tutt'oggi il miglior risultato eutropo della squadra), dove tuttavia non riescono a superare la compagine lettone del .\nNella stagione 2020-21 il club raggiunge per la terza volta in quattro anni il terzo posto in campionato, ottenendo il diritto di partecipare al primo turno di qualificazione della Conference League 2021-22.\nTifoseria.\nGemellaggi e rivalit\u00e0.\nIL principale \"derby\" per la tifoseria \"Maroons\" \u00e8 quello nei confronti degli ; causa della rivalit\u00e0 \u00e8 la prossimit\u00e0 geografica fra le citt\u00e0 di appartenenza dei due club.\nOrganico.\nRosa 2020-2021.\n\"Aggiornata al 19 ottobre 2020.\""}
{"id": "2687128", "revid": "287204", "url": "https://it.wikipedia.org/wiki?curid=2687128", "title": "Gunnaur", "text": " \nGunnaur \u00e8 una suddivisione dell'India, classificata come \"nagar panchayat\", di 19.105 abitanti, situata nel distretto di Budaun, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 15' 0 N e 78\u00b0 25' 60 E e ha un'altitudine di 169 .\nSociet\u00e0.\nEvoluzione demografica.\nAl censimento del 2001 la popolazione di Gunnaur assommava a 19.105 persone, delle quali 10.028 maschi e 9.077 femmine. I bambini di et\u00e0 inferiore o uguale ai sei anni assommavano a 3.660, dei quali 1.965 maschi e 1.695 femmine. Infine, coloro che erano in grado di saper almeno leggere e scrivere erano 6.018, dei quali 3.857 maschi e 2.161 femmine."}
{"id": "2687129", "revid": "287204", "url": "https://it.wikipedia.org/wiki?curid=2687129", "title": "Gursahaiganj", "text": " \nGursahaiganj \u00e8 una suddivisione dell'India, classificata come \"municipal board\", di 35.752 abitanti, situata nel distretto di Kannauj, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 7' 0 N e 79\u00b0 43' 0 E e ha un'altitudine di 145 .\nSociet\u00e0.\nEvoluzione demografica.\nAl censimento del 2001 la popolazione di Gursahaiganj assommava a 35.752 persone, delle quali 18.943 maschi e 16.809 femmine. I bambini di et\u00e0 inferiore o uguale ai sei anni assommavano a 6.122, dei quali 3.279 maschi e 2.843 femmine. Infine, coloro che erano in grado di saper almeno leggere e scrivere erano 18.000, dei quali 10.769 maschi e 7.231 femmine."}
{"id": "2687130", "revid": "287204", "url": "https://it.wikipedia.org/wiki?curid=2687130", "title": "Gursarai", "text": " \nGursarai \u00e8 una suddivisione dell'India, classificata come \"municipal board\", di 22.991 abitanti, situata nel distretto di Jhansi, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 36' 53 N e 79\u00b0 10' 44 E e ha un'altitudine di 172 .\nSociet\u00e0.\nEvoluzione demografica.\nAl censimento del 2001 la popolazione di Gursarai assommava a 22.991 persone, delle quali 12.099 maschi e 10.892 femmine. I bambini di et\u00e0 inferiore o uguale ai sei anni assommavano a 3.460, dei quali 1.835 maschi e 1.625 femmine. Infine, coloro che erano in grado di saper almeno leggere e scrivere erano 15.337, dei quali 9.190 maschi e 6.147 femmine."}
{"id": "2687139", "revid": "287204", "url": "https://it.wikipedia.org/wiki?curid=2687139", "title": "Aforismi e magie", "text": "Aforismi e magie \u00e8 una raccolta di poesie e di aforismi della scrittrice italiana Alda Merini.\nNel volumetto pubblicato nel 1999 da Rizzoli illustrato con disegni a pastello da Alberto Casiraghi, viene raccolto per la prima volta il meglio della produzione aforistica di Alda Merini, che gi\u00e0 in precedenza aveva pubblicato il genere nelle piccole edizioni fuori commercio e in poche tirature.\nL'opera \u00e8 dedicata \u00aballa cara memoria di Vanni Scheiwiller\u00bb ed \u00e8 introdotta da una \"Nota\" dell'autrice, da una \"Giustificazione dell'editore\", da una \"Bibliografia minima\" e da un \"Grazie del poeta\" nel quale la scrittrice ringrazia Benedetta Centovalli che ha curato l'edizione e dove afferma di ritenere Alberto Casiraghi \u00abuno dei pi\u00f9 originali pastellisti del Novecento\u00bb.\nAlla fine del volume vengono riportate le \"Notizie bibliografiche\" di Alda Merini e di Alberto Casiraghi."}
{"id": "2687140", "revid": "125464604", "url": "https://it.wikipedia.org/wiki?curid=2687140", "title": "OMA SUD", "text": "L'OMA SUD S.p.A. \u00e8 un'azienda aeronautica italiana, che si occupa della realizzazione e dell'assemblaggio di grandi strutture di velivoli e delle lavorazioni meccaniche del comparto aeronautico.\nStoria.\nQuest'azienda casertana fu fondata nel 1988 come azienda aeronautica specializzata nella realizzazione e assemblaggio di grandi strutture di velivoli civili e nelle lavorazioni meccaniche-aeronautiche.\nL'azienda ha la sede legale e la principale unit\u00e0 produttiva nell'area industriale di Capua nei pressi dell'aeroporto Oreste Salomone (dove ha sede l'aeroclub di Capua) vicino agli stabilimenti del Centro Italiano Ricerche Aerospaziali (C.I.R.A.); l'azienda occupa una superficie di 20\u00a0000\u00a0m\u00b2.\nUna seconda unit\u00e0 produttiva di 14\u00a0500\u00a0m\u00b2 \u00e8 ubicata nell'area industriale \"A.S.I.\" di Caivano (NA) mentre una terza unit\u00e0 produttiva di 3\u00a0000\u00a0m\u00b2 si trova a Trentola Ducenta (in provincia di Caserta).\nL'OMA SUD ha sviluppato, dalla fine degli anni novanta, notevolmente le proprie potenzialit\u00e0 industriali, associando capacit\u00e0 di sviluppo di tecnologie di fabbricazione, di progettazione e di ingegneria di produzione alle originarie capacit\u00e0 strettamente realizzative.\nNel 2003 avviene il cambio della propriet\u00e0 e dei vertici aziendali. Infatti quest'anno rappresenta un momento fondamentale per l'evoluzione dell'azienda, in quanto viene deciso il lancio di un nuovo ambizioso programma: lo sviluppo, la progettazione, la realizzazione e la certificazione di un nuovo velivolo bimotore leggero multiruolo, lo SkyCar.\nL'obiettivo della OMA SUD era quello di dotarsi di un prodotto a marchio proprio e ritagliarsi un ruolo rilevante nel mercato mondiale dell'aviazione generale. Per ottenere ci\u00f2 l'attenzione del nuovo management si focalizz\u00f2 principalmente sul rafforzamento del proprio staff tecnico, incrementandolo sia sul piano quantitativo che su quello qualitativo."}
{"id": "2687143", "revid": "2730", "url": "https://it.wikipedia.org/wiki?curid=2687143", "title": "Pesc", "text": ""}
{"id": "2687146", "revid": "112249464", "url": "https://it.wikipedia.org/wiki?curid=2687146", "title": "Regolamento Roma I", "text": "Il regolamento Roma I, ufficialmente regolamento (CE) n. 593/2008, \u00e8 un regolamento dell'Unione europea del 17 giugno 2008 in materia di Diritto internazionale privato, entrato in vigore il 17 dicembre 2009, che disciplina l'individuazione delle legge applicabile alle obbligazioni contrattuali civili e commerciali.\nQuesto regolamento si applica negli Stati membri dell'Unione europea quando deve determinarsi la legge da applicare a contratti aventi elementi di internazionalit\u00e0.\nDiritto internazionale privato dell'Unione europea e regolamento Roma I.\nIl regolamento Roma I fa parte di una serie di atti, adottati dall'Unione europea in materia di diritto internazionale privato.\nLa convenzione di Roma del 1980 e il regolamento Roma I: la posizione della Danimarca.\nIl regolamento Roma I \u00e8 la trasposizione in atto dell'Unione europea di una precedente convenzione internazionale adottata dagli Stati membri della allora Comunit\u00e0 europea: la Convenzione di Roma del 19 giugno 1980. Detta convenzione si applica ora unicamente alla Danimarca, che ha deciso di non partecipare all'adozione del Regolamento Roma I.\nStruttura del regolamento e ambito di applicazione.\nIl regolamento si compone di 46 considerando e 29 articoli.\nL'art. 1 del regolamento stabilisce che la normativa si applicher\u00e0 a tutti i rapporti contrattuali aventi natura civile e commerciale.\nDa questi, per\u00f2, il comma 2 esclude espressamente talune materie:\nLa legge applicabile ai rapporti contrattuali.\nObiettivo principale del regolamento Roma I \u00e8 quello di individuare la legge applicabile ai rapporti contrattuali aventi caratteristiche di internazionalit\u00e0 (ad esempio perch\u00e9 le parti hanno la residenza in due stati membri differenti).\nIl regolamento non si riferisce alle competenze giurisdizionale: ne deriva che la legge che risulta regolatrice dovr\u00e0 in concreto essere applicata dal giudice individuato secondo i criteri stabiliti dal regolamento 1215/2012, c.d. regolamento Bruxelles I bis. \nL'art 3 stabilisce che la legge che regola il contratto \u00e8 quella scelta dalle parti. \"La scelta \u00e8 espressa o risulta chiaramente dalle disposizioni del contratto o dalle circostanze del caso\".\nQuando le parti non hanno effettuato la scelta della legge applicabile, l'art. 4 del regolamento individua dei criteri di collegamento sussidiari, in base ai quali: \na) il contratto di vendita di beni \u00e8 disciplinato dalla legge del paese nel quale il venditore ha la residenza abituale (o la sede se si tratta di professionista);\nb) il contratto di prestazione di servizi \u00e8 disciplinato dalla legge del paese nel quale il prestatore di servizi ha la residenza abituale (o la sede se si tratta di professionista);\nc) il contratto avente per oggetto un diritto reale immobiliare o la locazione di un immobile \u00e8 disciplinato dalla legge del paese in cui l'immobile \u00e8 situato;\nd) in deroga alla lettera c), la locazione di un immobile concluso per uso privato temporaneo per un periodo di non oltre sei mesi consecutivi \u00e8 disciplinata dalla legge del paese nel quale il proprietario ha la residenza abituale, purch\u00e9 il locatario sia una persona fisica e abbia la sua residenza abituale nello stesso paese;\ne) il contratto di affiliazione (franchising) \u00e8 disciplinato dalla legge del paese nel quale l'affiliato ha la residenza abituale (o la sede se si tratta di professionista);\nf) il contratto di distribuzione \u00e8 disciplinato dalla legge del paese nel quale il distributore ha la residenza abituale (o la sede se si tratta di professionista);\ng) il contratto di vendita di beni all'asta \u00e8 disciplinato dalla legge del paese nel quale ha luogo la vendita all'asta, se si pu\u00f2 determinare tale luogo;\nh) il contratto concluso in un sistema multilaterale che consente o facilita l'incontro di interessi multipli di acquisto e di vendita di terzi relativi a strumenti finanziari, quali definiti all'articolo 4, paragrafo 1, punto 17, della direttiva 2004/39/CE, conformemente a regole non discrezionali e disciplinato da un'unica legge, \u00e8 disciplinato da tale legge.\nIl contratto di trasporto.\nRegole particolari si hanno per i contratti di trasporto. Nel regolamento viene data una nozione molto ampia di trasporto: idonea ad includervi tutte le possibilit\u00e0.\nPer contratto di trasporto si intendono tutti i contratti aventi come oggetto il trasporto di merci e di persone.\nLe regole sulla legge applicabile variano a seconda che si tratti di trasporto di merci o di persone:\nTuttavia, qualora il contratto presenti un collegamento pi\u00f9 stretto con la legge di un paese terzo, prevale la legge di tale paese.\nIl contratto di lavoro.\nRegole speciali sono previste per i contratti di lavoro che presentino caratteristiche di internazionalit\u00e0.\nQui ove non si abbia l'accordo delle parti prevale:\nin mancanza (cio\u00e8 se il luogo di prestazione dell'attivit\u00e0 lavorativa non pu\u00f2 essere identificato)\nNorme di applicazione necessaria.\nLe norme di applicazione necessaria sono le norme di un ordinamento, la cui applicazione \u00e8 necessaria, al fine di garantire la tutela di interessi imperativi. Tali norme sono le uniche a prevalere sulla legge regolatrice del contratto.\nL'art. 9 prevede che si applicano sempre le norme di applicazione necessaria appartenenti allo stato del foro (cio\u00e8 a cui appartiene il giudice adito).\nLe norme di stati terzi sono applicabili solo se in tale luogo \u00e8 stato o doveva essere eseguito il contratto e se ne comportano l'illiceit\u00e0."}
{"id": "2687148", "revid": "279320", "url": "https://it.wikipedia.org/wiki?curid=2687148", "title": "Juan Francisco Garc\u00eca", "text": ""}
{"id": "2687150", "revid": "1543377", "url": "https://it.wikipedia.org/wiki?curid=2687150", "title": "Willow Tearooms", "text": "Le Willow Tearooms sono delle sale da t\u00e8 situate al numero 217 di Sauchiehall Street, a Glasgow in Scozia, progettate dall'architetto di fama internazionale Charles Rennie Mackintosh. Aprirono nel 1903 e guadagnarono in breve un'enorme popolarit\u00e0, divenendo le pi\u00f9 celebri sale da t\u00e8 della citt\u00e0, tra quelle che aprirono a cavallo tra XIX e XX secolo.\nStoria.\nCranstone e Mackintosh.\nAgli inizi della sua carriera, nel 1896, Mackintosh incontr\u00f2 Catherine Cranston, nota anche come Kate Cranston o semplicemente Miss Cranston, un'intraprendente donna d'affari locale figlia di un mercante di t\u00e8 di Glasgow e fermamente convinta delle tesi anti-alcool promosse dal Movimento per la temperanza. \nIl Movimento inizi\u00f2 ad acquistare popolarit\u00e0 a Glasgow a cavallo dei due secoli, e Miss Cranston concep\u00ec l'idea di una serie di \"art tearooms\" (sale da t\u00e8 artistiche), dove le persone potessero incontrarsi per rilassarsi e sorbire bevande analcoliche in diverse stanze all'interno dello stesso edificio. Questo fu l'inizio di una lunga collaborazione lavorativa tra la Cranstone e Mackintosh. \nNegli anni tra il 1896 ed il 1917, l'architetto progetter\u00e0 e curer\u00e0 gli interni di tutte e quattro le sale da lei gestite, spesso in collaborazione con la moglie Margaret.\nLe prime sale.\nMackintosh venne contattato da Catherine Cranston per disegnare le decorazioni murali delle nuove Tearooms di Buchanan Street, Glasgow, nel 1896. Queste sale erano state progettate e costruite da George Washington Brown di Edimburgo, mentre gli interni e gli arredi erano stati curati da George Walton. Mackintosh disegn\u00f2 i fregi a stampo raffiguranti coppie opposte di figure femminili allungate circondate da rose, per la sala dedicata alle signore, la sala da pranzo e la galleria dei fumatori.\nNel 1898, la sua commessa successiva - che riguard\u00f2 le gi\u00e0 esistenti sale da t\u00e8 di Argyle Street - vide i ruoli invertiti, con Mackintosh impegnato a disegnare gli interni e gli arredi, mentre le decorazioni murarie vennero affidate a Walton. In questo locale appaiono per la prima volta delle sedie dalla spalliera alta, destinate a divenire un trade-mark dell'opera dell'artista scozzese negli anni a venire. Nel 1900 Miss Cranston gli affid\u00f2 invece la riprogettazione di un'intera sala all'interno del complesso di Ingram Street, il cui frutto fu la celebre White Dining Room. I clienti che entravano nella sala da Ingram Street dovevano passare attraverso un vestibolo separato dalla sala principale da uno schermo ligneo con inserti vetrati, che offriva agli ospiti invitanti luccichii di quanto li avrebbe aspettati oltre.\nLa qualit\u00e0 di questo intervento spinse la committenza ad affidargli l'intera progettazione delle nuove sale da t\u00e8 in Sauchiehall Street, nel 1903. Per la prima volta a Mackintosh venne affidata la responsabilit\u00e0 non solo del progetto degli interni, ma anche il trattamento architettonico degli esterni. L'edificio risultante divenne noto come Willow Tearooms, e rappresenta sicuramente il pi\u00f9 importante ed il pi\u00f9 famoso lavoro svolto da Mackintosh per Miss Cranston.\nLe Willow Tearooms.\nL'ambiente scelto da Miss Cranston per le nuove sale da t\u00e8 era un vecchio deposito su quattro livelli su un angusto settore urbano posto lungo il lato meridionale di Sauchiehall Street. Il nome \"Sauchiehall\" deriva da \"saugh\", termine Scots per indicare il salice e da \"haugh\", prato. Queste indicazioni fornirono il punto di partenza per le idee di Mackintosh e della moglie per quanto riguardava il tema grafico.\nAll'interno della struttura esistente, Mackintosh disegn\u00f2 una serie di spazi con differenti funzioni e decorazioni, in base ai gusti della clientela. C'era la sala delle signore sul fronte del piano terreno, con una sala da pranzo nel retro e una galleria da t\u00e8 al di sopra di questa. Il primo piano conteneva la \"Room de Luxe\", una sala pi\u00f9 esclusiva, sempre per signore, prospiciente su Sauchiehall Street. Al secondo piano si trovava la sala biliardi, con pannelli lignei, e la sala fumatori per i signori. Il concetto di fondo era l'idea di creare un luogo per le chiacchierate tra amiche per le signore, e un ritrovo per gli uomini da frequentare nelle pause dal lavoro d'ufficio - un'oasi nel centro della citt\u00e0."}
{"id": "2687151", "revid": "4175", "url": "https://it.wikipedia.org/wiki?curid=2687151", "title": "Stadio L\u00e9on-Boll\u00e9e", "text": ""}
{"id": "2687153", "revid": "584834", "url": "https://it.wikipedia.org/wiki?curid=2687153", "title": "Stadio F\u00e9lix-Bollaert", "text": ""}
{"id": "2687154", "revid": "287204", "url": "https://it.wikipedia.org/wiki?curid=2687154", "title": "Francisco Jemez Martin", "text": ""}
{"id": "2687156", "revid": "287204", "url": "https://it.wikipedia.org/wiki?curid=2687156", "title": "Manuel Sanchez Delgado", "text": ""}
{"id": "2687161", "revid": "4175", "url": "https://it.wikipedia.org/wiki?curid=2687161", "title": "Stade Numa-Daly Magenta", "text": ""}
{"id": "2687173", "revid": "767487", "url": "https://it.wikipedia.org/wiki?curid=2687173", "title": "Zarzis", "text": "Zarzis (\u062c\u0631\u062c\u064a\u0633 in arabo) \u00e8 una citt\u00e0 della Tunisia, nel governatorato di M\u00e9denine."}
{"id": "2687175", "revid": "262457", "url": "https://it.wikipedia.org/wiki?curid=2687175", "title": "Karman", "text": ""}
{"id": "2687180", "revid": "767487", "url": "https://it.wikipedia.org/wiki?curid=2687180", "title": "Houmt Souk", "text": "Houmt Souk (\u062d\u0648\u0645\u0629 \u0627\u0644\u0633\u0648\u0642 in arabo) \u00e8 una citt\u00e0 della Tunisia, nel governatorato di M\u00e9denine, capoluogo dell'isola di Gerba."}
{"id": "2687182", "revid": "1428919", "url": "https://it.wikipedia.org/wiki?curid=2687182", "title": "M'saken", "text": "M'saken (\u0645\u0633\u0627\u0643\u0646 in arabo) \u00e8 una citt\u00e0 della Tunisia, nel governatorato di Susa.\n\u00c8 posta a 140\u00a0km a sud della capitale Tunisi, lungo il tracciato dell'autostrada A1."}
{"id": "2687186", "revid": "767487", "url": "https://it.wikipedia.org/wiki?curid=2687186", "title": "Midoun", "text": "Midoun () \u00e8 una citt\u00e0 della Tunisia, nel governatorato di M\u00e9denine, nell'isola di Gerba.\nMidoun \u00e8 la seconda citt\u00e0 dell'isola di Gerba dopo Houmt Souk, e ne \u00e8 il principale centro turistico."}
{"id": "2687189", "revid": "74801", "url": "https://it.wikipedia.org/wiki?curid=2687189", "title": "Moknine", "text": "Moknine (\u0627\u0644\u0645\u0643\u0646\u064a\u0646 in arabo) \u00e8 una citt\u00e0 della Tunisia, nel governatorato di Monastir.\nMoknine \u00e8 una citt\u00e0 del Sahel tunisino, posta a met\u00e0 strada tra Monastir e Mahdia."}
{"id": "2687193", "revid": "125655481", "url": "https://it.wikipedia.org/wiki?curid=2687193", "title": "Aminia", "text": "Am\u00ecnia \u00e8 una figura della mitologia greca, legata al mito di Narciso.\nIl mito.\nAminia era un giovane innamorato di Narciso, il vanitoso che venerava s\u00e9 stesso. Secondo Conone,\nNarciso respingeva tutti i suoi molti innamorati, fino a farli desistere. Solo Aminia non si dava per vinto, e diceva che per il ragazzo avrebbe dato tutto, anche la vita. Narciso allora gli don\u00f2 una spada, perch\u00e9 si uccidesse. Aminia, prendendo in parola Narciso, si trafisse davanti alla sua casa, dopo per\u00f2 aver invocato gli d\u00e8i per ottenere una giusta vendetta."}
{"id": "2687194", "revid": "767487", "url": "https://it.wikipedia.org/wiki?curid=2687194", "title": "Kal\u00e2a Kebira", "text": "Kal\u00e2a Kebira (\u0627\u0644\u0642\u0644\u0639\u0629 \u0627\u0644\u0643\u0628\u0631\u0649 in arabo) \u00e8 una citt\u00e0 della Tunisia, nel governatorato di Susa.\nKal\u00e2a Kebira \u00e8 una citt\u00e0 del Sahel tunisino, posta 12\u00a0km a nord di Susa e 130\u00a0km a sud della capitale Tunisi."}
{"id": "2687195", "revid": "125014536", "url": "https://it.wikipedia.org/wiki?curid=2687195", "title": "Loth e le figlie", "text": "Loth e le figlie \u00e8 un dipinto anonimo esposto al museo del Louvre finito nel 1520 circa che raffigura una storia biblica (Genesi 19,10) nella sua totalit\u00e0: la fuga della famiglia di Lot dalla citt\u00e0 che Dio per punizione distrugge e gli avvenimenti che ne conseguono.\nTrama.\nIl quadro narra di Loth e della sua famiglia che fuggono dalla citt\u00e0 che Dio distrugge per punire i peccatori. Lungo il cammino la moglie non riuscir\u00e0 a sopravvivere e cos\u00ec restano in vita soltanto il capofamiglia con le sue due figlie. La prima parte di questa vicenda \u00e8 raffigurata sullo sfondo (la famiglia \u00e8 sul ponte e scappa, portandosi dietro il loro mulo). In primo piano invece \u00e8 raffigurata la seconda parte della storia: le due figlie ubriacano il padre col vino in modo da compiere atti incestuosi.\nTrasgressioni del dipinto.\nQuest'opera compie delle trasgressioni sul piano logico e figurativo: infatti vengono mostrati contemporaneamente due eventi che in realt\u00e0 tra loro si susseguono, e inoltre tre dei cinque personaggi in fuga sul ponte vengono riproposti in primo piano, e quindi raddoppiati all'interno dello stesso dipinto."}
{"id": "2687196", "revid": "116886798", "url": "https://it.wikipedia.org/wiki?curid=2687196", "title": "Semplicit\u00e0 (album)", "text": "Semplicit\u00e0 \u00e8 il terzo album dei Matia Bazar, pubblicato su vinile dalla Ariston Records (catalogo AR LP 12345) nel 1978.\nIl disco.\nRaggiunge la 17\u00aa posizione nella classifica italiana degli album pi\u00f9 venduti del 1978.\nL'album, pubblicato alcuni mesi dopo la vittoria del gruppo al Festival di Sanremo 1978, NON contiene la canzone vincitrice \"...e dirsi ciao\" presentata alla manifestazione.\n(**) La versione dell'album in vinile per il mercato tedesco (Polydor Records catalogo 2374 145) del 1979 ha come seconda traccia del lato B, il brano \"Raggio di luna\" al posto di \"Ancora un po' di te\".\nNel 1991 \u00e8 stato ristampato su CD e rimasterizzato dalla Virgin Dischi (catalogo MPICD 1011 - 777 7 88071 2).\nBrani in spagnolo.\nNel 1978, le versioni in spagnolo di \"Tu semplicit\u00e0\" (intitolata Tu o la sencillez) e Playboy (stesso titolo) sono state inserite nell'album \"Sencillez\" insieme a traduzioni di altri successi precedenti. Quest'album \u00e8 quindi una raccolta di canzoni destinate al mercato latino, non una versione spagnola dell'LP \"Semplicit\u00e0\".\nEntrambi i brani saranno poi inclusi rimasterizzati nella raccolta in CD e LP \"Grandes \u00e9xitos\" (), e, soltanto il primo, nel doppio CD \"Fantasia - Best &amp; Rarities\" ().\nTracce.\nTutti i brani sono stati scritti e composti dai componenti del gruppo: testi di Giancarlo Golzi e Aldo Stellita; musiche di Antonella Ruggiero, Piero Cassano e Carlo Marrale."}
{"id": "2687197", "revid": "287204", "url": "https://it.wikipedia.org/wiki?curid=2687197", "title": "Jemmal", "text": "Jemmal (\u062c\u0645\u0627\u0651\u0644 in arabo) \u00e8 una citt\u00e0 della Tunisia, nel governatorato di Monastir. "}
{"id": "2687198", "revid": "174919", "url": "https://it.wikipedia.org/wiki?curid=2687198", "title": "Cocktail shaker", "text": ""}
{"id": "2687199", "revid": "287204", "url": "https://it.wikipedia.org/wiki?curid=2687199", "title": "Boston shaker", "text": ""}
{"id": "2687200", "revid": "287204", "url": "https://it.wikipedia.org/wiki?curid=2687200", "title": "Cobbler shaker", "text": ""}
{"id": "2687201", "revid": "767487", "url": "https://it.wikipedia.org/wiki?curid=2687201", "title": "Jau gok", "text": "I Jau gok (caratteri cinesi: \u6cb9\u89d2; pinyin: y\u00f3u ji\u01ceo) sono ravioli tradizionali cucinati nella regione cinese del Guangdong, ad Hong Kong ed in generale nelle regioni dove si parla il cantonese. Essi sono mangiati durante i festeggiamenti del Capodanno cinese, poich\u00e9 la loro forma simile ad un lingotto \u00e8 un auspicio di buona fortuna per l'anno a venire.\nNomi.\nI nomi non ufficiali della pietanza sono:\nPreparazione.\nLa pasta dei ravioli \u00e8 generalmente costituita di riso glutinoso ammassato, il quale successivamente, dopo che gli \u00e8 stata data la forma tradizionale, viene fritto profondamente in un wok.\nVariet\u00e0.\nSalata.\nLe versioni salate dei \"jau gok\" vengono chiamate \"haam gok zai\" (\u9e79\u89d2\u4ed4, romanizzazione jyutping: haam4 gok3 zai2). La variet\u00e0 del ripieno dipende dalla regione in cui ci si trova, tuttavia gli ingredienti pi\u00f9 comuni includono maiale, pezzi di salsiccia e pezzi di funghi neri cinesi.\nCocco dolce.\nAlla versione dolce viene dato il sapore di cocco, e prende il nome di \"tim gok zai\" (\u751c\u89d2\u4ed4, romanizzazione jyutping: tim4 gok3 zai2). Oltre a pezzi di cocco essiccato, al ripieno si aggiunge zucchero classico, e dopo la frittura il raviolo assume una consistenza particolarmente croccante. Questa variet\u00e0 di \"jau gok\" \u00e8 adatta per essere mangiata da persone vegetariane."}
{"id": "2687203", "revid": "111325", "url": "https://it.wikipedia.org/wiki?curid=2687203", "title": "Hyacinthe de La M\u00f4le", "text": ""}
{"id": "2687205", "revid": "767487", "url": "https://it.wikipedia.org/wiki?curid=2687205", "title": "Bruno Ravel", "text": "Carriera.\nRavel milit\u00f2 in origine nei White Lion per qualche anno, prima che questi pubblicassero del materiale discografico. Successivamente registr\u00f2 esperienze nei Jack Starr's Burning Starr e nei Talas, prima di fondare i Danger Danger nel 1987. Nonostante il suo ruolo fosse quello di bassista, per un breve periodo di tempo esegu\u00ec anche le parti di chitarra a seguito dell'allontanamento di Andy Timmons dal gruppo.\nNegli anni novanta \u00e8 entrato a fare parte del supergruppo Westworld, fronteggiato dal cantante Tony Harnell dei TNT, il chitarrista Mark Reale dei Riot, ed il batterista John O'Reilly dei Blackmore's Night."}
{"id": "2687206", "revid": "111325", "url": "https://it.wikipedia.org/wiki?curid=2687206", "title": "Enrico di Navarra", "text": ""}
{"id": "2687207", "revid": "111325", "url": "https://it.wikipedia.org/wiki?curid=2687207", "title": "Enrico d'Angi\u00f2", "text": ""}
{"id": "2687208", "revid": "228587", "url": "https://it.wikipedia.org/wiki?curid=2687208", "title": "Il tempo del sole", "text": "Il tempo del sole \u00e8 il quinto album dei Matia Bazar, pubblicato su vinile dalla Ariston Records (catalogo AR LP 12383) nel 1980, anticipato dal singolo \"Italian sinfonia/Non mi fermare\" ().\nIl disco.\nRaggiunge la 18\u00aa posizione nella classifica italiana degli album pi\u00f9 venduti del 1980.\n\u00c8 l'ultimo album con Piero Cassano alle tastiere.\nNel 1991 \u00e8 stato ristampato su CD e rimasterizzato dalla Virgin Dischi (catalogo MPCID 1013 - 777 7 88119 2).\n\"El tiempo del sol\".\nVersione promozionale dell'album \"Il tempo del sole\" per i mercati di lingua latina, pubblicata dalla Epic Records (catalogo EPC 84976) nel 1980, che contiene le prime due tracce del lato A tradotte e cantate in spagnolo (\"El tiempo del sol\", \"Nuestra sinfon\u00eda\").\nI due brani sono stati inseriti, rimasterizzati, nella raccolta in due CD \"Fantasia - Best &amp; Rarities\" del .\nTracce.\nEdizioni musicali La Bussola, eccetto \"Il tempo del sole\": La Bussola/Santa Cecilia."}
{"id": "2687211", "revid": "111325", "url": "https://it.wikipedia.org/wiki?curid=2687211", "title": "Francesco duca d'Alen\u00e7on", "text": ""}
{"id": "2687224", "revid": "767487", "url": "https://it.wikipedia.org/wiki?curid=2687224", "title": "Fran\u00e7ois Lemoyne", "text": "Nel 1701, all'et\u00e0 di tredici anni, entr\u00f2 all'Acad\u00e9mie royale de peinture et de sculpture. Studi\u00f2 sotto Louis Galloche e ci rimase fino al 1713. Nel 1711 vinse il Prix de Rome. Fu accettato come membro dell'Acad\u00e9mie nel 1718 e fu eletto come professore nel 1733. \nLe sue opere e il suo talento, esercitato in particolare a Versailles, gli valsero il soprannome di \"nuovo Le Brun\". Divenne \"Premier peintre du Roi\" e lavor\u00f2 con altri artisti dell'epoca come Nonotte, Gilles Dutilleul, Charles de La Fosse e Coypel. Tuttavia, l'eccesso di lavoro, gli intrighi di corte a Versailles e la morte di sua moglie lo portarono alla follia. Si suicid\u00f2 a Parigi nel 1737 pugnalandosi sette volte."}
{"id": "2687249", "revid": "71433", "url": "https://it.wikipedia.org/wiki?curid=2687249", "title": "Dick Pope", "text": "Biografia.\n\u00c8 collaboratore abituale del regista Mike Leigh, per il quale ha curato la fotografia di ogni suo film a partire da \"Dolce \u00e8 la vita\" (\"Life is Sweet\") del 1990. L'importanza di questo sodalizio \u00e8 stata riconosciuta nel 1999 da un premio del festival specializzato Camerimage.\nHa ottenuto una nomination all'Oscar alla migliore fotografia per \"The Illusionist - L'illusionista\" (\"The Illusionist\") nel 2006 e per \"Turner\" (\"Mr. Turner\") nel 2015."}
{"id": "2687253", "revid": "28346481", "url": "https://it.wikipedia.org/wiki?curid=2687253", "title": "Italia protostorica", "text": ""}
{"id": "2687255", "revid": "287204", "url": "https://it.wikipedia.org/wiki?curid=2687255", "title": "Sh2-266", "text": "Sh2-266 \u00e8 una nebulosa a emissione visibile nella costellazione di Orione.\nSi trova nella parte nordorientale della costellazione, al confine coi Gemelli; \u00e8 individuabile circa 2\u00b0 a nordovest della stella , che essendo di quarta magnitudine \u00e8 ben visibile ad occhio nudo. La sua declinazione non \u00e8 particolarmente settentrionale e ci\u00f2 fa s\u00ec che essa possa essere osservata agevolmente da entrambi gli emisferi celesti, sebbene gli osservatori dell'emisfero boreale siano leggermente pi\u00f9 avvantaggiati; il periodo in cui raggiunge la pi\u00f9 alta elevazione sull'orizzonte \u00e8 compreso fra i mesi di novembre e marzo.\nSi tratta di una regione H II, sebbene in passato sia stata scambiata per una nebulosa planetaria, al punto che possiede anche la denominazione PK\u00a0195-0.1; la sua struttura ha la forma di un anello, da cui lo scambio, ed \u00e8 ionizzata dalla supergigante blu V1308\u00a0Orionis, una stella di classe spettrale B0 indicata come una stella Ae/Be di Herbig, con una magnitudine apparente di 11,95. La nube si trova sul bordo esterno del Braccio di Perseo, a una distanza di circa 6000\u00a0parsec (circa 19600 anni luce); la sua non appartenenza alla classe delle nebulose planetarie \u00e8 stata dimostrata tramite lo studio nel vicino infrarosso, in cui mostra un eccesso di radiazione che non pu\u00f2 essere proprio delle planetarie. Nella regione sono presenti pure dei limitati fenomeni di formazione stellare, come \u00e8 testimoniato dalla presenza di due maser ad acqua; la nube ospita anche alcune sorgenti di radiazione infrarossa raggruppate in un ammasso catalogato come IRAS\u00a006145+1455, per un totale di 20 oggetti noti."}
{"id": "2687256", "revid": "22643", "url": "https://it.wikipedia.org/wiki?curid=2687256", "title": "L'uomo che volle farsi re", "text": ""}
{"id": "2687258", "revid": "22643", "url": "https://it.wikipedia.org/wiki?curid=2687258", "title": "L'uomo che volle essere Re", "text": ""}
{"id": "2687259", "revid": "88812", "url": "https://it.wikipedia.org/wiki?curid=2687259", "title": "Ars combinatoria", "text": ""}
{"id": "2687265", "revid": "729019", "url": "https://it.wikipedia.org/wiki?curid=2687265", "title": "Battaglia di Talana Hill", "text": "La battaglia di Talana Hill \u00e8 uno scontro militare combattuto tra il 20 ottobre 1899 tra le truppe dell'Impero britannico e l'esercito della repubblica del Transvaal, nell'ambito della Seconda guerra boera.\nDescrizione.\nIl 13 ottobre 1899 alcuni commandos boeri avevano attaccato una guarnigione britannica impadronendosi delle scorte di un treno militare nella battaglia di Kraaipan.\nUna settimana dopo si ebbe il primo vero scontro militare, ovvero un attacco frontale della fanteria britannica sostenuta dall'artiglieria. La vittoria finale and\u00f2 agli inglesi, che tuttavia ebbero perdite molto pi\u00f9 gravi del previsto, tra i caduti vi fu anche il comandante delle truppe Sir William Penn Symons."}
{"id": "2687272", "revid": "1318658", "url": "https://it.wikipedia.org/wiki?curid=2687272", "title": "Armoriale delle famiglie italiane (Cab-Cal)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Cab a Cal."}
{"id": "2687276", "revid": "1305772", "url": "https://it.wikipedia.org/wiki?curid=2687276", "title": "Opus Pandectarum Medicinae", "text": "L'\u00a0Opus Pandectarum Medicinae o Liber cibalis et medicinalis Pandectarum o semplicemente Pandette \u00e8 un dizionario dei semplici di origine vegetale e minerale, redatto nel 1317 da Matteo Silvatico, medico della scuola medica salernitana. L'opera fu dedicata al re di Napoli Roberto d'Angi\u00f2.\nStruttura dell'opera.\nOgni voce delle pandette si apre con il nome del semplice e il sinonimo in latino, arabo e greco. Segue la descrizione morfologica tratta da autori classici (come Dioscoride o Serapione il giovane) o dall'esperienza del Silvatico. Quindi \u00e8 descritta la \"complessione\" (ossia la natura del semplice) e per concludere sono elencate le propriet\u00e0 terapeutiche.\nL'importanza storica e scientifica delle Pandette.\nLa descrizione morfologica di ogni vegetale riporta in maniera dettagliata le parti paragonando ogni organo a parti simili di piante note. Particolare attenzione viene dedicata alle radici e ai bulbi: spesso la loro forma influenza il nome che viene dato alla pianta, a differenza di quanto avverr\u00e0 da Linneo in poi, quando sar\u00e0 il fiore a influenzare la denominazione.\n\u00c8 particolarmente interessante il fatto che la stragrande maggioranza delle piante ha un nome di origine araba, seguono le piante con nome di origine greca e infine quelle con nomi di origine latina; inoltre \u00e8 rilevante anche il numero di piante di origine esotica. \u00c8 chiaro che Silvatico ha desunto le sue nozioni dalla tradizione della scuola medica salernitana che aveva fatto sue le conoscenze degli studiosi arabi e bizantini.\nEdizioni.\nLe Pandette furono redatte dal Silvatico come manoscritto dedicato a Roberto D'Angi\u00f2, re di Napoli. Nel XV secolo Angelo Catone Serapino, medico di Ferrante d'Aragona consider\u00f2 l'opera interessante e, nel 1474, ne cur\u00f2 la prima edizione a stampa.\nNel 1500 l'opera fu ristampata pi\u00f9 volte. Nell'edizione veneziana del 1523 si descrivono 721 voci di semplici: 487 vegetali, 157 minerali, 77 animali e 3 di natura non ben identificata. I 487 vegetali sono riportati con 1972 nomi con una media di 4 sinonimi per pianta."}
{"id": "2687278", "revid": "81195", "url": "https://it.wikipedia.org/wiki?curid=2687278", "title": "Spettrofotometria infrarossa", "text": ""}
{"id": "2687281", "revid": "4255", "url": "https://it.wikipedia.org/wiki?curid=2687281", "title": "Liber cibalis et medicinalis Pandectarum", "text": ""}
{"id": "2687284", "revid": "3115", "url": "https://it.wikipedia.org/wiki?curid=2687284", "title": "Pietro Allori", "text": "Biografia.\nPietro Allori nacque il 18 maggio 1925 a Gonnesa, piccolo centro nella Sardegna sud-occidentale a vocazione mineraria, attualmente in provincia di Carbonia-Iglesias. Ultimo di sei figli di Ranieri Allori, capocantiere nella miniera di Seddas is Modditzis, Pietro Allori studi\u00f2 nel seminario regionale di Cuglieri. Divenuto sacerdote nel 1951, fu viceparroco a Gonnesa fino al 1954. Trasferitosi in seguito nella vicina Iglesias (ove rest\u00f2 fino alla sua morte, sopravvenuta il 31 marzo 1985), vi divenne nel 1955 maestro di cappella della cattedrale. Nominato canonico nel 1966, don Pietro Allori svolse, accanto alle mansioni di responsabile della musica liturgica della cattedrale di Santa Chiara a Iglesias, il compito di vicecancelliere presso la curia di questa stessa diocesi.\nStudi.\nDon Allori si era dedicato sin da giovanissimo allo studio della musica, con particolare attenzione per il canto gregoriano, che diverr\u00e0 l'autentica fonte della sua ispirazione artistica di compositore. La parrocchia S. Andrea di Gonnesa \u00e8 stato l'ambito liturgico spirituale in cui don Allori ha ricevuto e maturato la sua formazione cristiana sino al sacerdozio. La sua frequentazione alla vita della parrocchia fu assidua e forte sotto la guida dei parroci don Antonio Cavassa, don Mario Melis e, soprattutto, don Onorino Cocco. Le sue innate doti musicali hanno potuto esprimersi grazie alla presenza, nella cantoria della chiesa parrocchiale, dell'organo 'Gaetano Cavalli', costruito a Lodi e collocato in fondo alla chiesa intorno al 1901. La dedizione e passione di don Allori per questo strumento \u00e8 rimasta inalterata per tutta la vita. Amava la pastosit\u00e0 del registro Principale di 8', si lasciava affascinare dalla delicatezza e bellezza del suono del flauto di 4', dal registro Undamaris che, accoppiato al Principale, produceva un suono mistico, un suono di devozione che don Allori esprimeva soprattutto durante l'Elevazione della Santa Messa e la Benedizione eucaristica. La tromba armonica, suddivisa in basso e soprano incrementava le sonorit\u00e0 maestose dello strumento allorch\u00e9 veniva unita alle file di ripieno. Il basso armonico di 8' alla pedaliera conferiva una profondit\u00e0 dolce all'insieme dei registri grazie ad una delicata ampiezza dei suoi armonici. I suoni dell'organo di Gonnesa influenzeranno il gusto per lo studio dell'armonia e del contrappunto che si pu\u00f2 notare facilmente in tutte le composizioni di Allori sia vocali che strumentali.\nStudi\u00f2 intensamente il clavicembalo ben temperato di Johann Sebastian Bach, e ci\u00f2 lo indusse, pur se dotato di notevolissime qualit\u00e0 e di una grande facilit\u00e0 di lettura, mentre ancora completava gli studi di teologia, ad approfondire le proprie conoscenze musicali sotto la guida di specialisti. Studi\u00f2 perci\u00f2 composizione con i maestri Alessandro Esposito e Rodolfo Cicionesi del Conservatorio \u201cLuigi Cherubini\u201d di Firenze, e polifonia antica con il maestro Amerigo Bortone del Conservatorio \u201cGiuseppe Verdi\u201d di Milano.\nAttivit\u00e0.\nHa composto pi\u00f9 di 20 messe e oltre 800 composizioni vocali: mottetti e responsori destinati al servizio liturgico della cattedrale, principalmente, ma anche brani didattici e ricreativi, e qualche centinaio di brani per organo, pianoforte e chitarra. La sua produzione strumentale nasce all'interno di quella attivit\u00e0 didattica che don Allori ha dedicato con molta passione ad allievi di ogni et\u00e0. A molti di costoro sono dedicate sue composizioni.\n\"Musica per una Cattedrale\" \u00e8 il progetto perseguito dal Coro dell'Universit\u00e0 Cattolica di Milano, diretto da Angelo Rosso, per valorizzare e promuovere l'ascolto delle pagine organistiche e corali pi\u00f9 significative della produzione alloriana. Dal 1998 fino all'ultima edizione del maggio 2010 sono stati pubblicati i Cd \"Venite Gentes\" e \"Festivis resonent\" (Coro dell'Universit\u00e0 Cattolica, Wilhelm Krumbach, organo) e \"Laudemus Dominum\" (Coro dell'Universit\u00e0 Cattolica, Alessio Corti, organo) con una scelta di brani organistici e corali per i diversi tempi dell'anno liturgico.\nIn occasione dei 10 anni dalla morte del compositore iglesiente \u00e8 stato pubblicato il cd Pietro Allori (1925-1985), Sacred works, Pro Cantione Antiqua, direttore Mark Brown. Sempre nel decennale dalla morte \u00e8 stata fondata e a lui intitolata la cappella musicale \u201cPietro Allori\u201d , diretta dal suo allievo Mariano Garau, formazione corale che rivolge particolare attenzione alla produzione vocale del compositore oltre che ai grandi testi del repertorio gregoriano e rinascimentale.\nNel 2006 l'Universit\u00e0 Cattolica di Milano ha pubblicato il catalogo tematico dell'opera di don Allori. Nello stesso anno molti dei manoscritti di musica corale, strumentale, chitarristica sono stati donati dalla famiglia Allori alla diocesi di Iglesias. Copie manoscritte (delle stesse opere donate alla diocesi) si trovano anche presso l'archivio musicale dell'Angelo di Milano consegnate dallo stesso don Allori ad Angelo Rosso, nipote materno e direttore per oltre 30 anni del Coro dell'Universit\u00e0 Cattolica.\nTutti i documenti biografici (lettere, foto, diari e corrispondenze) sui quali sono state scritte le diverse biografie e tanti articoli sono custoditi presso l'Archivio inedito \u201cdon Pietro Allori\u201d di Gonnesa.\nArchivio.\nAlla morte di don Allori l'archivio fu custodito dalla sorella Ermelinda che, nel 2006, don\u00f2 all'Archivio Storico Diocesano di Iglesias la parte relativa alla produzione musicale. Nel 2010 tale fondo \u00e8 stato dichiarato \"di interesse storico particolarmente importante\" (dich. n. 71) dalla Soprintendenza archivistica della Sardegna, ai sensi del Codice dei beni culturali e del paesaggio (art. 13 D. lgs. 42/2004). ll materiale, costituito prevalentemente da spartiti originali, \u00e8 distribuito in 21 buste che contengono 163 fascicoli di partiture di musica liturgica, 77 fascicoli di partiture di musica non liturgica, 60 fascicoli di partiture di musica strumentale per organo e pianoforte e 170 fascicoli di partiture di musica strumentale per chitarra per un totale di 1633 composizioni."}
{"id": "2687290", "revid": "174925", "url": "https://it.wikipedia.org/wiki?curid=2687290", "title": "Tiglat-Pileser I", "text": ""}
{"id": "2687292", "revid": "28347042", "url": "https://it.wikipedia.org/wiki?curid=2687292", "title": "Palais du Louvre", "text": ""}
{"id": "2687293", "revid": "28057", "url": "https://it.wikipedia.org/wiki?curid=2687293", "title": "Catacombe di Domitilla", "text": "La catacomba di Domitilla \u00e8 una catacomba di Roma, posta sulla via Ardeatina, nei pressi delle catacombe di San Callisto, nel moderno quartiere Ardeatino.\nToponimo.\nLa catacomba \u00e8 sita nell'antico \"praedium Domitillae\", attestato dalle fonti letterarie antiche e da ritrovamenti epigrafici. Nella famiglia dei Flavi, nel I secolo, esistevano due figure femminili col nome di \"Flavia Domitilla\":\nLa catacomba dunque deve il suo nome ad una delle due Domitilla, della famiglia dei Flavi, convertiti al cristianesimo e per questo perseguitati.\nSepolture.\nLa catacomba, di notevoli dimensioni, ospita sepolture di primi cristiani. Caratteristica interessante \u00e8 la coesistenza tra sepolture cristiane e pagane.\nMartiri.\nNell'indice degli antichi cimiteri cristiani di Roma (Index coemeteriorum vetus), la nostra catacomba ha questa denominazione: \"Cymiterium Domitillae, Nerei et Achillei ad sanctam Petronellam via Ardeatina\".\nFin dall'antichit\u00e0 la catacomba \u00e8 conosciuta come luogo di sepoltura dei martiri Nereo e Achilleo. La loro \"passio\", risalente al V o VI secolo, bench\u00e9 fantasiosa in molti aspetti, \u00e8 precisa e dettagliata nella descrizione della loro sepoltura nel terreno di propriet\u00e0 di Domitilla sulla via Ardeatina. Un'altra indicazione viene dalla \"Notitia ecclesiarum urbis Romae\", la guida per pellegrini del VII secolo, che cos\u00ec si esprime:\nQueste indicazioni letterarie hanno trovato conferma negli scavi archeologici, nella scoperta cio\u00e8 di una testimonianza monumentale del culto dei due martiri.\nLa tradizione afferma pure l'esistenza, nel cimitero dell'Ardeatina, del culto a santa Petronilla, ritenuta figlia di san Pietro. L'origine di questa errata parentela nasce dalla derivazione del nome \"Petronella\" dalla radice \"Petrus\" anzich\u00e9 \"Petronius\". Questo culto \u00e8 attestato, dal punto di vista archeologico, da un affresco, denominato \"della matrona Veneranda\".\nStoria.\nScavi archeologici condotti nel XX secolo, hanno permesso di scoprire nel sopraterra insediamenti funerari risalenti alla fine dell'et\u00e0 repubblicana (I secolo a.C.); il cimitero subdiale continu\u00f2 a svilupparsi fino al tardo-impero, quando membri di nobili famiglie cristiane desideravano essere sepolti nei pressi delle reliquie dei martiri. Questo cimitero all'aperto \u00e8 composto da una varia tipologia di sepolture: forme, colombari, mausolei.\nIl cimitero sottoterraneo si sviluppa invece nel II-III secolo, dapprima come nuclei funerari distinti, poi uniti in un'unica grande catacomba.\nCon la trasformazione in santuario ad opera di papa Damaso I, il cimitero divenne luogo di pellegrinaggi e di devozione, finch\u00e9, a causa dell'insicurezza del suburbio e della campagna romana, nel IX secolo papa Leone III decise il trasferimento delle reliquie dei martiri dentro le mura Aureliane, nella Chiesa dei Santi Nereo e Achilleo.\nAbbandonata e dimenticata, la catacomba fu scoperta da Antonio Bosio alla fine del Cinquecento, e studiata da Giovanni Battista de Rossi nella met\u00e0 dell'Ottocento.\nIn questo luogo venne firmata nel 1965, pochi giorni prima della fine del Concilio Vaticano II, il patto delle catacombe.\nTopografia e descrizione.\nLa catacomba si sviluppa soprattutto su due piani, anche se in alcune parti sono stati scavati anche un terzo ed un quarto piano. Si distinguono inoltre sette regioni, tutte di epoca pre-costantiniana.\nDall'attuale ingresso del cimitero si accede alla basilica dedicata a Nereo ed Achilleo, che, dai rinvenimenti epigrafici, \u00e8 databile fra il 390 ed il 395; la sua edificazione ha portato a sacrificare alcune gallerie e allo sconvolgimento dell'assetto funerario preesistente. Nella zona dell'abside sono stati scoperti i resti del ciborio, edificato sopra la tomba dei martiri, e costituito da resti di due colonnine; in particolare, quella dedicata ad \"Acilleus\" (cos\u00ec la scritta dedicatoria) riporta ancora integra la scena del martirio, scolpita nel marmo, che ritrae un personaggio vestito con abiti militari che sta per decapitare un altro personaggio vestito con una lunga tunica; sullo sfondo si vede una corona d'alloro, simbolo del martirio.\nAlle spalle della basilica sorse nel IV secolo una nuova regione cimiteriale, ricca di tombe, data la vicinanza del santuario martiriale. Qui si trova l\u2019\"arcosolio della matrona Veneranda\", con la pittura che ritrae la matrona introdotta in paradiso dalla martire Petronilla, riconoscibile dalla didascalia \"Petronella mart(yr)\". Tale edificio posto nella tenuta di Tor Marancia lungo il margine di Via delle Sette Chiese venne portato alla luce nel 1874.\nUn'altra regione precostantiniana, ed anche una delle pi\u00f9 conosciute dell'intera catacomba, \u00e8 quella denominata \"ipogeo dei Flavi\". Esso nasce nel II secolo, \u00e8 di carattere familiare ed in origine pagano: \u00e8 composto da un'ampia galleria, caratterizzata da una ricca decorazione, su cui si aprono lateralmente quattro nicchioni, ove erano posti i sarcofagi dei membri pi\u00f9 importanti della famiglia; in fondo vi era la zona per le sepolture dei servi e dei liberti.\nAltri importanti monumenti sono il \"cubicolo di Ampliato\" e la regione denominata \"dello scalone del mosaico\"."}
{"id": "2687297", "revid": "226458", "url": "https://it.wikipedia.org/wiki?curid=2687297", "title": "Catacomba di San Nicomede", "text": "La catacomba di San Nicomede era una catacomba di Roma, posta all'inizio della via Nomentana, nei pressi dell'odierna Porta Pia, nel moderno quartiere Nomentano.\nFonti.\nAd eccezione della Notitia ecclesiarum urbis Romae, le altre fonti antiche, quelle liturgiche e gli altri itinerari per pellegrini altomedievali, attestano la sepoltura di san Nicomede nei pressi della porta di via Nomentana, oggi Porta Pia. La leggendaria \"passio\" riferisce della sua sepoltura in un terreno di propriet\u00e0 del presbitero Giusto \"iuxta muros via Nomentana\". Il \"Liber Pontificalis\", nella biografia di papa Bonifacio V (prima met\u00e0 del VII secolo), riferisce della costruzione di una basilica sulla tomba del martire; ed ancora, a proposito di papa Adriano I (fine dell'VIII secolo), sono citati dei restauri fatti alla chiesa di san Nicomede \"foris porta Nomentana\".\nMalgrado la ricchezza delle fonti letterarie, ancora oggi della catacomba in questione non si conosce l'esatta ubicazione.\nScoperte archeologiche.\nA partire da Antonio Bosio fino al secolo scorso, nella zona della presunta catacomba sono state scoperte diverse gallerie, ma nessuna di queste \u00e8 stata identificata con certezza con la nostra catacomba.\nPer cui, nella zona interessata dalla nostra catacomba, oltre al cimitero comunitario di Nicomede, nel corso dei secoli sono stati scoperti almeno tre ipogei di carattere privato e familiare, di cui l'unico oggi esistente \u00e8 l\u2019\"ipogeo di via dei Villini\", sotto l'ex convento di \"Notre Dame des Oiseaux\" (Carlo Maria Busiri Vici, 1900)."}
{"id": "2687300", "revid": "3808", "url": "https://it.wikipedia.org/wiki?curid=2687300", "title": "MRM 1", "text": ""}
{"id": "2687301", "revid": "3808", "url": "https://it.wikipedia.org/wiki?curid=2687301", "title": "MRM-1", "text": ""}
{"id": "2687306", "revid": "28057", "url": "https://it.wikipedia.org/wiki?curid=2687306", "title": "Notitia ecclesiarum urbis Romae", "text": "La Notitia ecclesiarum urbis Romae (chiamata anche \"itinerario di Salisburgo\") \u00e8 una guida per pellegrini, composta verso la met\u00e0 del VII secolo. Essa fu scoperta in un codice a Salisburgo, ed oggi \u00e8 conservata nella biblioteca nazionale di Vienna.\nDescrizione.\nL'opera \u00e8 stata composta forse sotto il pontificato di Onorio I: \u00e8 la pi\u00f9 antica opera conosciuta che tratta gli itinerari dei pellegrini.\nL'autore del documento \u00e8 stato quasi certamente un romano, che conosceva molto bene i luoghi descritti. In essa sono enumerate le basiliche ed i cimiteri cristiani di Roma. I cimiteri \"extra muros\", sono descritti a partire da quelli pi\u00f9 esterni fino a giungere a quelli sotto le mura Aureliane; inoltre la descrizione parte dalla catacomba di San Valentino per raggiungere, in senso orario, la necropoli vaticana."}
{"id": "2687307", "revid": "339392", "url": "https://it.wikipedia.org/wiki?curid=2687307", "title": "MRM-2", "text": ""}
{"id": "2687308", "revid": "339392", "url": "https://it.wikipedia.org/wiki?curid=2687308", "title": "MRM 2", "text": ""}
{"id": "2687312", "revid": "1935652", "url": "https://it.wikipedia.org/wiki?curid=2687312", "title": "Pontificia accademia di San Tommaso d'Aquino", "text": "La Pontificia accademia di San Tommaso d'Aquino (in latino: \"Pontificia Academia Sancti Thomae Aquinatis\") \u00e8 un'accademia della Curia romana.\nLa sua missione specifica consiste nella ricerca, nella difesa e nella diffusione della dottrina del Tommaso d'Aquino, e, tenuto debito conto delle condizioni culturali odierne, \"nel formulare con pi\u00f9 diligenza quella parte della dottrina tomistica che tratta dell'umanit\u00e0, dato che \"le sue affermazioni sulla dignit\u00e0 della persona umana e sull'uso della sua ragione pienamente consono alla fede, fanno di San Tommaso un maestro per il nostro tempo\" (\"Inter Munera Academiarum\", n. 4).\nStoria.\nLa Pontificia Accademia di San Tommaso d'Aquino venne fondata il 15 ottobre 1879 da Leone XIII, che ne approv\u00f2 le leggi con breve del 9 maggio 1895. Il primo prefetto \u00e8 stato il cardinale Giuseppe Pecci (1879-1890), noto tomista.\nNove anni dopo venne confermata da san Pio X con la sua lettera apostolica del 23 gennaio 1904. Benedetto XV la ampli\u00f2 il 31 dicembre 1914 e Giovanni Paolo II la riform\u00f2 il 28 gennaio 1999, con la lettera apostolica \"Inter Munera Academiarum\", pubblicata a breve distanza dall'enciclica \"Fides et Ratio\".\nLa Pontificia accademia di San Tommaso d'Aquino intende proporre san Tommaso come modello di insegnamento cristiano, ricercatore della verit\u00e0, amante del bene e studioso di ogni tipo di sapere; essere al servizio di tutto l'insegnamento di san Tommaso d'Aquino secondo la tradizione cristiana e il magistero della Chiesa cristiana, come stabilito in special modo nelle encicliche \"Aeterni Patris\" e \"Fides et Ratio\"; spiegare, fin dove \u00e8 possibile, il mistero della fede e i collegamenti analogici tra i suoi articoli di fede interni, secondo il pensiero di san Tommaso d'Aquino, onorandone allo stesso tempo il titolo di \"doctor communis\"; incoraggiare le interazioni tra fede e ragione e contribuire a incrementare il dialogo tra le scienze, la filosofia e la teologia; cooperare in uno spirito di amicizia con i membri delle altre accademie per promuovere la filosofia e la teologia cristiane; stimolare interazioni internazionali tra gli studiosi di san Tommaso d'Aquino e le sue opere; portare avanti il ruolo del pensiero tomistico nella societ\u00e0; promuovere gli studi tomistici e la comprensione delle idee di san Tommaso d'Aquino da parte del vasto pubblico; incoraggiare la ricerca sulle opere e sul pensiero di s Tommaso d'Aquino.\nFino al 1965 la presidenza dell'accademia era retta da un gruppo di cardinali. Paolo VI ha nominato il primo cardinale individuale come presidente, il Michael Brown, O.P. Alla sua morte nel 1971, la presidenza \u00e8 rimasta vacante fino alla nomina del cardinale Mario Luigi Ciappi, O.P. nel 1979. Dopo la sua morte nel 1996, l'accademia \u00e8 stata riformata. Si \u00e8 deciso di rendere la presidenza quinquennale e di non affidarla esclusivamente ai cardinali. Il primo presidente dopo la riforma \u00e8 stato padre Abelardo Lobato, O.P. (1999-2005).\nDal 6 novembre 2014 il presidente \u00e8 padre Serge-Thomas Bonino, O.P.; dal 22 giugno 2016 il segretario \u00e8 il presbitero Guido Mazzotta."}
{"id": "2687313", "revid": "71699", "url": "https://it.wikipedia.org/wiki?curid=2687313", "title": "Mini-Research Module 2", "text": ""}
{"id": "2687315", "revid": "1573940", "url": "https://it.wikipedia.org/wiki?curid=2687315", "title": "Chiesa dei Santi Sergio e Bacco al Foro Romano", "text": "La chiesa dei santi Sergio e Bacco al Foro Romano \u00e8 una chiesa scomparsa di Roma, nel rione Campitelli, all'interno del Foro Romano.\nNelle fonti antiche \u00e8 denominata coi termini \"sub Capitolio\" oppure \"retro Capitolium\".\nIl \"Liber Pontificalis\" attesta la sua costruzione ad opera di papa Gregorio III (731-741), sui resti di un antico oratorio, sede di diaconia. La chiesa, che era addossata all'arco di Settimio Severo con il campanile edificato sull'arco stesso, cadde ben presto in rovina, e alla fine dell'VIII secolo fu restaurata da papa Adriano I. La chiesa fu poi abbellita ed arricchita di doni da papi successivi. Nel corso del Quattrocento cadde in rovina. La sua definitiva distruzione avvenne nel XVI secolo.\nSecondo Mariano Armellini essa fu demolita nel 1536 in occasione della visita a Roma dell'imperatore Carlo V. Christian H\u00fclsen invece riferisce del trasferimento delle reliquie dei santi Felicissimo ed Agapito con le reliquie del capo di san Vincenzo nel 1562, cosa che fa supporre che fino a quella data la chiesa fosse ancora officiata, bench\u00e9 molto rovinata. Le reliquie suddette furono traslate nella chiesa di Santa Maria della Consolazione.\nResti dell'abside dell'edificio, oggi non pi\u00f9 visibili, furono riportati alla luce nel 1812."}
{"id": "2687319", "revid": "28347385", "url": "https://it.wikipedia.org/wiki?curid=2687319", "title": "Marescialli di Francia", "text": ""}
{"id": "2687321", "revid": "16066", "url": "https://it.wikipedia.org/wiki?curid=2687321", "title": "Stadio del Conero", "text": ""}
{"id": "2687325", "revid": "6923", "url": "https://it.wikipedia.org/wiki?curid=2687325", "title": "Rue de Rivoli", "text": "Rue de Rivoli \u00e8 una via di Parigi, che prende il nome della Battaglia di Rivoli vinta da Napoleone Bonaparte contro gli austriaci nel 1797 in Vallagarina. Si trova sulla \"Rive droite\", nel I e nel IV \"arrondissement\", nelle immediate vicinanze del Palazzo del Louvre. Lunga circa tre chilometri, va dalla \"Rue de S\u00e9vign\u00e9\", attraversando \"Place des Pyramides\", alla \"Place de la Concorde\", proseguendo poi negli \"Champs-\u00c9lys\u00e9es\".\nLa nuova strada con cui Napoleone trafisse il cuore di Parigi tocca l'ala nord del Louvre e i giardini delle Tuileries con un lungo porticato. Per la prima volta, una strada larga e regolare affianca l'ala nord di un antico palazzo.\nTrasporti.\nQuesta via \u00e8 servita dalle stazioni della metropolitana: Saint-Paul, H\u00f4tel de Ville, Ch\u00e2telet, Louvre-Rivoli, Palais Royal - Mus\u00e9e du Louvre, Tuileries e Concorde."}
{"id": "2687331", "revid": "28347514", "url": "https://it.wikipedia.org/wiki?curid=2687331", "title": "Acque piovane", "text": ""}
{"id": "2687334", "revid": "400694", "url": "https://it.wikipedia.org/wiki?curid=2687334", "title": "Carlo e Alice", "text": ""}
{"id": "2687335", "revid": "767487", "url": "https://it.wikipedia.org/wiki?curid=2687335", "title": "Dipartimento di San Javier (C\u00f3rdoba)", "text": "San Javier \u00e8 un dipartimento argentino, situato nella parte occidentale della provincia di C\u00f3rdoba, con capoluogo Villa Dolores.\nGeografia fisica.\nEsso confina a nord con il dipartimento di San Alberto, ad est con quello di Calamuchita, a sud e ad ovest con la provincia di San Luis.\nIl dipartimento \u00e8 suddiviso nelle seguenti pedanie: Dolores, Luyaba, Rosas, San Javier, Talas.\nSociet\u00e0.\nEvoluzione demografica.\nSecondo il censimento del 2001, su un territorio di 1.652\u00a0km\u00b2, la popolazione ammontava a 48.951 abitanti, con un aumento demografico del 14,99% rispetto al censimento del 1991.\nAmministrazione.\nNel 2001 il dipartimento comprendeva:"}
{"id": "2687336", "revid": "28347557", "url": "https://it.wikipedia.org/wiki?curid=2687336", "title": "Rive Gauche", "text": ""}
{"id": "2687338", "revid": "287204", "url": "https://it.wikipedia.org/wiki?curid=2687338", "title": "Sh2-267", "text": "Sh2-267 \u00e8 una nebulosa a emissione visibile nella costellazione di Orione.\nSi trova nella parte nordorientale della costellazione, al confine coi Gemelli e l'Unicorno; \u00e8 individuabile circa 50' ad ovest della stella , che essendo di quarta magnitudine \u00e8 ben visibile ad occhio nudo. La sua declinazione non \u00e8 particolarmente settentrionale e ci\u00f2 fa s\u00ec che essa possa essere osservata senza difficolt\u00e0 da entrambi gli emisferi celesti, sebbene gli osservatori dell'emisfero boreale siano leggermente pi\u00f9 avvantaggiati; il periodo in cui raggiunge la pi\u00f9 alta elevazione sull'orizzonte \u00e8 compreso fra i mesi di novembre e marzo.\nInizialmente la questa nube fu scambiata per una nebulosa planetaria, a causa della sua forma circolare; in realt\u00e0 si tratta di una regione H II piuttosto remota, situata sul Braccio di Perseo, uno dei bracci di spirale maggiori della Via Lattea. La stella responsabile della ionizzazione dei gas \u00e8 una stella blu di sequenza principale di classe spettrale O9V. La distanza, inizialmente stimata sui 4500\u00a0parsec, \u00e8 stata poi ridotta a 3500\u00a0parsec (11400 anni luce), a seguito dell'identificazione di un ammasso di sorgenti infrarosse situato all'interno della nube, che testimonia per altro la presenza di fenomeni di formazione stellare in epoche astronomicamente recenti; l'ammasso \u00e8 noto come [BDS 2003]\u00a081."}
{"id": "2687345", "revid": "339392", "url": "https://it.wikipedia.org/wiki?curid=2687345", "title": "\u00c9glise Saint-Pierre de Montmartre", "text": ""}
{"id": "2687346", "revid": "28347663", "url": "https://it.wikipedia.org/wiki?curid=2687346", "title": "Ogive", "text": ""}
{"id": "2687347", "revid": "34392", "url": "https://it.wikipedia.org/wiki?curid=2687347", "title": "Regina di Francia", "text": ""}
{"id": "2687348", "revid": "2161050", "url": "https://it.wikipedia.org/wiki?curid=2687348", "title": "Bartolini", "text": ""}
{"id": "2687349", "revid": "701660", "url": "https://it.wikipedia.org/wiki?curid=2687349", "title": "Luoghi di culto di Ostia antica", "text": "L'antica citt\u00e0 romana di Ostia ha conservato numerosi edifici di culto: sono presenti templi tradizionali, tra cui il \"Capitolium\" della colonia sulla piazza del Foro, edificati in varie epoche, ma anche santuari dedicati alle divinit\u00e0 orientali e numerosi mitrei e sacelli, a volte ricavati in spazi privati. Sono anche presenti ambienti interpretati come luoghi di culto cristiani.\nLuoghi di culto imperiale.\nOltre che nel tempio di Roma e Augusto e probabilmente nel tempio Rotondo, il culto imperiale veniva praticato anche in ambienti inseriti in spazi pubblici o semipubblici.\nTempli di associazioni.\nLe sedi collegiali delle corporazioni ostiensi erano a volte dotate di veri e propri templi dedicati alle divinit\u00e0 protettrici dell'associazione.\nSacelli.\nPiccoli luoghi di culto privati erano in qualche caso ricavati all'interno delle \"insule\" o in spazi di risulta."}
{"id": "2687355", "revid": "287204", "url": "https://it.wikipedia.org/wiki?curid=2687355", "title": "Pappelstadion", "text": "Il Pappelstadion \u00e8 uno stadio calcistico situato a Mattersburg, in Austria. Ospita le partite casalinghe del Mattersburg.\nStoria.\nFu inaugurato il 10 agosto 1952 in occasione del 30\u00ba anniversario di fondazione della societ\u00e0, con una partita contro il Rapid Vienna, terminata 9-3 in favore della squadra della capitale. Dopo gli ultimi lavori di ammodernamento, effettuati per poter giocare partite in ambito UEFA, pu\u00f2 ospitare spettatori, dei quali a sedere. L'esordio europeo avvenne il 2 agosto 2007 in occasione del primo turno di Coppa UEFA, contro i kazaki dell'Aqtobe.\nOltre ad ospitare le partite casalinghe del club cittadino, \u00e8 stato anche scelto dalla federazione come sede della finale di \u00d6FB-Cup nell'edizione 2008-2009."}
{"id": "2687356", "revid": "433605", "url": "https://it.wikipedia.org/wiki?curid=2687356", "title": "Strutture abitative di Ostia antica", "text": "Nella citt\u00e0 romana di Ostia, si conservano numerose strutture abitative prevalentemente di epoca imperiale, che testimoniano le diverse tipologie abitative, dalle lussuose \"domus\", ai caseggiati di pi\u00f9 piani (\"insulae\").\nCaseggiati.\nAl piano terra dei caseggiati sono presenti un gran numero di taberne, o botteghe, aperte sulla strada e a volte precedute da portici. Anche quando parte del piano terra \u00e8 occupato da appartamenti di maggior pregio o da attivit\u00e0 industriali, spesso gli ingressi alle aree interne private sono fiancheggiati da taberne. In alcuni casi (caseggiato del Larario, I,IX,3) altre taberne si aprivano sui cortili interni.\nLe taberne erano a volte dotate di mezzanino, accessibile da una scala interna e illuminato da una finestra sopra la porta. A volte servivano anche da abitazione per il commerciante, che poteva vivere nel mezzanino, ovvero in un retrobottega. In altri casi mezzanino o retrobottega potevano servire da magazzino per le merci. Subirono spesso trasformazioni nel tempo e in alcuni casi vennero occupate da strutture abitative o industriali, chiudendo le porte esterne.\nQuasi sempre nelle \"insulae\" sono presenti scale con accesso indipendente dall'esterno, che permettevano di raggiungere le abitazioni ai piani superiori, in genere meno pregiate. Dagli appartamenti di maggior pregio scale interne permettevano di raggiungere il secondo piano della casa.\nIn alcuni casi potevano essere presenti servizi comuni, accessibili dal cortile interno e alcune \"insulae\" erano forse adibite ad albergo.\nAlcune \"insulae\" presentano particolari soluzioni: la Casa basilicale (I,IX,I) presenta un blocco di taberne lungo la strada e un blocco interno di ambienti affacciati su un cortile trasversale: al piano superiore il passaggio tra i due blocchi era assicurato da un \"ponte\" che attraversava il cortile, creando un passaggio coperto centrale.\nAppartamenti a \"medianum\".\nSi tratta di appartamenti con una stanza centrale (\"medianum\"), sulla quale si aprono la porta di ingresso e delle finestre; alle due estremit\u00e0 del \"medianum\" si aprono stanze pi\u00f9 ampie di soggiorno e di rappresentanza, mentre altre stanze pi\u00f9 piccole (\"cubicola\" o stanze da letto) si trovano sul lato opposto all'ingresso; sono spesso presenti stanze di servizio (cucina e latrina). Gli appartamenti pi\u00f9 lussuosi possono occupare anche il piano superiore, raggiungibile da una scala interna e in questi casi le stanze di rappresentanza possono avere un'altezza maggiore, sui due piani dell'unit\u00e0 abitativa.\nPiante simili potevano avere anche gli appartamenti situati ai piani superiori dei caseggiati, raggiungibili da scale indipendenti.\nDomus.\nLa struttura della \"domus\" di epoca repubblicana si trasform\u00f2 con il passare del tempo: al piano terra delle \"insulae\" furono realizzate in et\u00e0 imperiale \"domus\" con ambienti articolati intorno ad un cortile scoperto, spesso con piani superiori integrati nella medesima unit\u00e0 abitativa.\nIn epoca tardo-antica per le abitazioni pi\u00f9 lussuose vennero spesso adattate in strutture precedenti, con cortili e fontane e ambienti con rivestimenti marmorei e mosaici; spesso la sala di rappresentanza era dotata di un'abside e leggermente sopraelevata, con colonne all'ingresso."}
{"id": "2687360", "revid": "28347903", "url": "https://it.wikipedia.org/wiki?curid=2687360", "title": "Quartiere di Parigi", "text": ""}
{"id": "2687363", "revid": "216401", "url": "https://it.wikipedia.org/wiki?curid=2687363", "title": "Campionato di Zurigo di ciclismo 1985", "text": ""}
{"id": "2687366", "revid": "287204", "url": "https://it.wikipedia.org/wiki?curid=2687366", "title": "Franz Fekete Stadion", "text": "Il Franz Fekete Stadion \u00e8 uno stadio polivalente situato a Kapfenberg, in Austria, nel quale gioca la formazione calcistica del Kapfenberg.\nInaugurato il 10 settembre 1950 con un'amichevole contro l'Austria Vienna (1-8), fino al 2001 era noto come Alpenstadion, prima di essere intitolato all'ex-borgomastro Franz Fekete, con una cerimonia solenne, il 18 settembre in occasione del suo 80\u00ba compleanno.\nHa ospitato anche alcune partite di Coppa UEFA del Grazer AK, tra cui anche quella contro l'Inter nel 1996-1997.\nDal 1994 al 1996 fu utilizzato come sede della \u00d6FB-Supercup."}
{"id": "2687373", "revid": "1305772", "url": "https://it.wikipedia.org/wiki?curid=2687373", "title": "Pyramides", "text": ""}
{"id": "2687376", "revid": "827882", "url": "https://it.wikipedia.org/wiki?curid=2687376", "title": "Dipartimento di San Justo (C\u00f3rdoba)", "text": "San Justo \u00e8 un dipartimento argentino, situato nella parte orientale della provincia di C\u00f3rdoba, con capoluogo San Francisco.\nGeografia fisica.\nEsso confina a nord con la provincia di Santiago del Estero, ad est con quella di Santa Fe, a sud con i dipartimenti di Marcos Ju\u00e1rez e Uni\u00f3n, ad ovest con i dipartimenti di R\u00edo Segundo, R\u00edo Primero e Tulumba.\nIl dipartimento \u00e8 suddiviso nelle seguenti pedanie: Arroyito, Concepci\u00f3n, Ju\u00e1rez Celman, Libertad, Sacanta e San Francisco.\nSociet\u00e0.\nEvoluzione demografica.\nSecondo il censimento del 2001, su un territorio di 13.677\u00a0km\u00b2, la popolazione ammontava a 190.182 abitanti, con un aumento demografico del 7,63% rispetto al censimento del 1991.\nAmministrazione.\nNel 2001 il dipartimento comprendeva:"}
{"id": "2687377", "revid": "88812", "url": "https://it.wikipedia.org/wiki?curid=2687377", "title": "Neopositivismo logico", "text": ""}
{"id": "2687378", "revid": "239447", "url": "https://it.wikipedia.org/wiki?curid=2687378", "title": "Stadio Franz Fekete", "text": ""}
{"id": "2687380", "revid": "1656773", "url": "https://it.wikipedia.org/wiki?curid=2687380", "title": "Mus\u00e9e de l'Arm\u00e9e", "text": "Il mus\u00e9e de l'Arm\u00e9e di Parigi \u00e8 un museo militare situato presso il complesso di edifici dell'h\u00f4tel des Invalides.\nIl museo \u00e8 stato creato nel 1871 con il nome di \"mus\u00e9e de l'Artillerie\"; alcune collezioni del museo erano gi\u00e0 presenti sin dal 1685.\nOggi il museo raccoglie 500.000 opere, tra armi, armature, uniformi, emblemi militari e quadri, che coprono un'area espositiva di 12.000 m\u00b2. Si tratta di uno dei pi\u00f9 grandi musei militari al mondo."}
{"id": "2687381", "revid": "119798276", "url": "https://it.wikipedia.org/wiki?curid=2687381", "title": "Aberystwyth Town Football Club", "text": "Aberystwyth Town Football Club \u00e8 una societ\u00e0 calcistica gallese con sede nella citt\u00e0 di Aberystwyth, che milita nella Welsh Premier League, la massima divisione del campionato gallese di calcio. Il club, fondato nel 1884, disputa le sue gare casalinghe al \"Park Avenue\", stadio della citt\u00e0, che ospita 5000 spettatori, con 1002 posti a sedere.\nLa societ\u00e0 ha anche una squadra riserve che gioca nella \"Mid Wales League\", categoria a livello regionale che si trova al terzo livello della \"piramide\" calcistica gallese.\nCollegamenti esterni.\nRosa 2014-2015.\nRosa e numerazione sono aggiornati al 5 marzo 2015\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2687384", "revid": "466539", "url": "https://it.wikipedia.org/wiki?curid=2687384", "title": "Premio Olimpia", "text": "Il Premio Olimpia \u00e8 un riconoscimento annuale assegnato in Argentina dall'Associazione dei Giornalisti Sportivi argentini (\"C\u00edrculo de Periodistas Deportivos\", CPD).\nUn Olimpia de Plata (Olimpia d'Argento) \u00e8 assegnato a ciascuno dei candidati in ognuna delle discipline sportive: tra i vincitori dell'Argento, un Olimpia de Oro (Olimpia d'Oro) viene assegnato al pi\u00f9 importante personaggio sportivo dell'anno.\nAl momento le discipline sono: atletica leggera, automobilismo, baseball, biliardo, bocce, calcio, canottaggio, cestoball, ciclismo, equitazione (compreso il polo), futsal, ginnastica, golf, hockey su pista, hockey su prato, ippica, judo, kayak (compreso il rafting), lotta, motociclismo, motonautica, nuoto, padel tennis, pallacanestro, pallamano, pallavolo, pato, pattinaggio (incluso lo skateboard), pelota, pugilato, rugby a 15, scacchi, scherma, softball, sollevamento pesi, squash, taekwondo, tennis, tennis tavolo, tiro (a segno, a volo, con l'arco) e vela (compreso il volo a vela, il windsurf e tutte le discipline simili).\nIl vincitore della categoria \"calcio\" \u00e8 ufficialmente considerato Calciatore argentino dell'anno, bench\u00e9 includa anche giocatori stranieri militanti nella Primera Divisi\u00f3n argentina.\nA partire dal 2008 \u00e8 stata ufficialmente introdotta, per le categorie calcio e pallacanestro, la divisione del premio tra i militanti in patria e i militanti all'estero.\nStoria.\nIl primo Olimpia d'oro fu assegnato a Juan Manuel Fangio nel 1954 a Buenos Aires, mentre la prima donna a vincere il premio fu la tennista Norma Baylon nel 1962, che raggiunse l'ottava posizione nella classifica mondiale. Altre donne a vincere individualmente l\"'Olimpia de Oro\" furono la tennista Gabriela Sabatini (nel 1987 e nel 1988), le pattinatrici Nora Vega nel 1995 e Andrea Gonz\u00e1lez nel 1998, la giocatrice di hockey su prato Cecilia Rognoni nel 2002, la giocatrice di hockey su prato Luciana Aymar nel 2010, la judoka Paula Pareto nel 2015 e in ultimo la nuotatrice Delfina Pignatiello nel 2017. La Nazionale femminile di hockey su prato, conosciuta in Argentina come \"Le Leonesse\", vinse il premio nel 2000, diventando l'unica squadra a cui \u00e8 stato mai assegnato il premio.\nIl pugile Santos Laciar \u00e8 l'unico sportivo ad aver ricevuto 3 Olimpia d'Oro consecutivi: nel 1982, 1983 e 1984, conquistando e difendendo il titolo di campione del mondo dei pesi mosca. Il tennista Guillermo Vilas vinse 3 Olimpia d'Oro, anche se non consecutivi, nel 1974, 1975 e 1977. Le uniche persone ad aver vinto pi\u00f9 premi consecutivamente sono state Gabriela Sabatini e il cestista Emanuel Gin\u00f3bili, che vinse il titolo singolarmente nel 2003 e lo condivise nel 2004. Altri 6 sportivi ricevettero 2 \"Olimpia de Oro\" anche se non consecutivi: il golfista Roberto De Vicenzo nel 1967 e 1970, il canoista Alberto Demiddi nel 1969 e 1971, Diego Maradona nel 1979 e 1986, Cecilia Rognoni e Luciana Aymar de \"Le Leonesse\" nel 2000 e singolarmente nel 2002 e 2010, il tennista Juan Mart\u00edn del Potro nel 2009 e 2016 e il calciatore Lionel Messi nel 2011 e 2021.\nL\"'Olimpia de Oro\" \u00e8 stato dato a pi\u00f9 persone nel 2004 (quando Emanuel Gin\u00f3bili divise il premio con il calciatore Carlos T\u00e9vez) e nel 2008 tra i due ciclisti Juan Curuchet e Walter P\u00e9rez. L'unico \"Olimpia de Platino\" (Olimpia di Platino) fu assegnato alla fine del XX secolo a Diego Maradona, come miglior sportivo argentino del secolo. Il premio consiste in una statua metallica alta 37 centimetri realizzata dallo scultore Mario Chi\u00e9rico."}
{"id": "2687386", "revid": "767487", "url": "https://it.wikipedia.org/wiki?curid=2687386", "title": "Guillaume Grandidier", "text": "Figlio di Alfred Grandidier, collabor\u00f2 con il padre e con altri studiosi come Alphonse Milne-Edwards e L\u00e9on Vaillant alla stesura dell'opera \"L'Histoire politique, physique et naturelle de Madagascar\", monumentale opera in 40 volumi."}
{"id": "2687387", "revid": "339392", "url": "https://it.wikipedia.org/wiki?curid=2687387", "title": "Regno dei morti", "text": ""}
{"id": "2687395", "revid": "1793900", "url": "https://it.wikipedia.org/wiki?curid=2687395", "title": "Linzer Stadion", "text": "Il Linzer Stadion, meglio noto come Gugl, \u00e8 uno stadio calcistico situato a Linz, in Austria.\nInaugurato il 28 giugno 1952, ha una capacit\u00e0 di spettatori, tutti con posti a sedere e coperti. Dal 1988 al 2008 ha ospitato anche un \"meeting\" di atletica leggera, il \"Gugl-Meeting\". Il nome \"Gugl\" deriva dalla zona di Linz dove sorge l'impianto ed \u00e8 talvolta usato per indicare lo stesso.\nHa ospitato fino alla stagione 2015-2016 le partite casalinghe del LASK Linz e, in passato anche quelle del Linz. Nei campionati disputati dal club in Erste Liga \u00e8 stato anche lo stadio casalingo del Blau-Wei\u00df Linz.\nDispone di un impianto di riscaldamento del terreno."}
{"id": "2687397", "revid": "219355", "url": "https://it.wikipedia.org/wiki?curid=2687397", "title": "Nobel per la fisica", "text": ""}
{"id": "2687398", "revid": "219355", "url": "https://it.wikipedia.org/wiki?curid=2687398", "title": "Nobel per l'economia", "text": ""}
{"id": "2687399", "revid": "219355", "url": "https://it.wikipedia.org/wiki?curid=2687399", "title": "Sveriges Riksbanks pris i ekonomisk vetenskap till Alfred Nobels minne", "text": ""}
{"id": "2687400", "revid": "486946", "url": "https://it.wikipedia.org/wiki?curid=2687400", "title": "Nobel per la medicina", "text": ""}
{"id": "2687406", "revid": "339392", "url": "https://it.wikipedia.org/wiki?curid=2687406", "title": "Repubblica Autonoma della Jacuzia", "text": ""}
{"id": "2687407", "revid": "219355", "url": "https://it.wikipedia.org/wiki?curid=2687407", "title": "Premio per le Scienze Economiche in memoria di Alfred Nobel", "text": ""}
{"id": "2687408", "revid": "767487", "url": "https://it.wikipedia.org/wiki?curid=2687408", "title": "Dipartimento di Santa Mar\u00eda (C\u00f3rdoba)", "text": "Santa Mar\u00eda \u00e8 un dipartimento argentino, situato nella parte centrale della provincia di C\u00f3rdoba, con capoluogo Alta Gracia.\nGeografia fisica.\nEsso confina a nord con i dipartimenti di Col\u00f3n e Capital, ad est con quello di R\u00edo Segundo, a sud con i dipartimenti di Tercero Arriba e Calamuchita, ad ovest con i dipartimenti di San Alberto e Punilla.\nIl dipartimento \u00e8 suddiviso nelle seguenti pedanie: Alta Gracia, Caceros, Calera, Cosme, Lagunilla, Potrero de Garay, San Antonio e San Isidro.\nSociet\u00e0.\nEvoluzione demografica.\nSecondo il censimento del 2001, su un territorio di 3.427\u00a0km\u00b2, la popolazione ammontava a 86.083 abitanti, con un aumento demografico del 23,91% rispetto al censimento del 1991.\nAmministrazione.\nNel 2001 il dipartimento comprendeva:"}
{"id": "2687424", "revid": "110157", "url": "https://it.wikipedia.org/wiki?curid=2687424", "title": "Dipartimento di Sobremonte", "text": "Sobremonte \u00e8 un dipartimento argentino, situato nella parte settentrionale della provincia di C\u00f3rdoba, con capoluogo San Francisco del Cha\u00f1ar.\nGeografia fisica.\nEsso confina a nord con la provincia di Santiago del Estero, ad est con il dipartimento di R\u00edo Seco, a sud e ad ovest con quello di Tulumba.\nIl dipartimento \u00e8 suddiviso nelle seguenti pedanie: Aguada del Monte, Caminiana, Cerrillos, Chu\u00f1a Huasi e San Francisco.\nSociet\u00e0.\nEvoluzione demografica.\nSecondo il censimento del 2001, su un territorio di 3.307\u00a0km\u00b2, la popolazione ammontava a 4.531 abitanti, con un aumento demografico del 7,98% rispetto al censimento del 1991.\nAmministrazione.\nNel 2001 il dipartimento comprendeva:"}
{"id": "2687435", "revid": "1516087", "url": "https://it.wikipedia.org/wiki?curid=2687435", "title": "Trees Pictures", "text": "La Trees Pictures \u00e8 stata una compagnia italiana di produzione fondata nel dicembre del 2002 da Maurizio Santarelli."}
{"id": "2687436", "revid": "287204", "url": "https://it.wikipedia.org/wiki?curid=2687436", "title": "Keine Sorgen Arena", "text": "La Keine Sorgen Arena \u00e8 uno stadio calcistico di Ried im Innkreis, in Austria, nel quale gioca la formazione di Bundesliga del Ried.\n\u00c8 stata inaugurata il 19 ottobre 2003 con la partita Ried-Austria Lustenau (1-0) e pu\u00f2 ospitare 7.600 spettatori, quasi tutti posti a sedere.\nPrende il nome dallo sponsor, la compagnia assicurativa \"Ober\u00f6sterreichische Versicherung\". In precedenza era noto come Fill Metallbau Stadion e HomeLife-Arena."}
{"id": "2687446", "revid": "1543377", "url": "https://it.wikipedia.org/wiki?curid=2687446", "title": "Grand Coulee", "text": "La Grand Coulee \u00e8 un antico letto fluviale nello Stato di Washington (Stati Uniti) e rappresenta un sito di interesse storico-naturale nazionale (National Natural Landmark). Si estende per quasi 100\u00a0km fra la diga della Grand Coulee a nord est e il Soap Lake a sud ovest, restando divisa dalle \"cascate secche\" di Dry Falls nei due segmenti dell'Alta e della Bassa Grand Coulee (\"Upper\" e \"Lower Grand Coulee\").\nStoria geologica.\nLa Grand Coulee appartiene all'altopiano del Columbia, una regione che poggia su basamenti granitici formatisi in profondit\u00e0 nella crosta terrestre fra i 40 e 60 milioni di anni fa. Nel corso di milioni di anni il terreno ha sub\u00ecto periodici fenomeni di innalzamento e subsidenza, dando origine a bassi rilievi e infine a un mare interno.\nFra i 10 e i 15 milioni di anni fa alcune eruzioni nella Catena delle Cascate iniziarono a riempire il lago di lava. In alcuni punti il basalto vulcanico \u00e8 spesso 2.000\u00a0m. Altrove \u00e8 ancora visibile il granito dei rilievi pi\u00f9 antichi.\nDue milioni di anni fa, nella glaciazione all'inizio del Pleistocene, la regione fu invasa dai ghiacciai. Questi erosero la piana del fiume Columbia e si spinsero a sud fino all'altopiano della Grand Coulee, raggiungendo uno spessore anche di 3.000\u00a0m in alcune zone a settentrione. Nell'area interessata sono ancora visibili nel basamento granitico pi\u00f9 esposto i solchi prodotti dal movimento dei ghiacciai, e numerosi massi erratici nelle zone pi\u00f9 elevate a nord est. \nMentre le teorie pi\u00f9 datate suggerivano che i ghiacciai avessero deviato il letto del Columbia in quella che sarebbe divenuta la Grand Coulee, e che l'erosione fosse stata causata dal normale scorrimento del fiume, i moderni geologi concordano ormai nel ritenere che la sua origine va rintracciata nella deviazione dei ghiacciai combinata con i massicci flussi glaciali del lago Missoula. Quest'ultimo fu un lago proglaciale profondo fino a 600\u00a0m. Sino a 18.000 anni fa, lo sbarramento glaciale del lago periodicamente si sfaldava, dando vita alle inondazioni di Missoula che convogliavano enormi masse d'acqua nel bacino del Columbia. Queste inondazioni diedero vita alle Channeled Scablands, aree dalle caratteristiche erosive molto particolari, di cui un esempio sono le \"cascate secche\" (Dry Falls) a sud del lago Banks.\nCon la fine dell'ultima glaciazione, il Columbia si assest\u00f2 nel suo corso attuale. Il letto del fiume \u00e8 situato circa 200\u00a0m al disotto della Grand Coulee, le cui pareti raggiungono anche i 400\u00a0m d'altezza.\nImpieghi moderni.\nL'area circostante la Grand Coulee \u00e8 una steppa di arbusti con precipitazioni medie annue inferiori ai 300 mm. Nella Bassa Grand Coulee si trovano i laghi Park, Blue Lake, Alkali, Lenore e Soap Lake. Fino a tempi recenti l'Alta Grand Coulee era secca.\nIl Columbia Basin Project modific\u00f2 questa situazione nel 1952, utilizzando l'antico letto fluviale come un sistema di irrigazione. L'Alta Grand Coulee, chiusa dall'omonima diga, fu trasformata nel lago Banks. Il lago \u00e8 alimentato dalle pompe della diga e costituisce il primo tratto di un sistema di irrigazione di 160\u00a0km. In tutto il bacino del Columbia vengono utilizzati canali, sifoni e altre dighe che approvvigionano oltre 2.400\u00a0km\u00b2 di terreno agricolo.\nL'acqua ha convertito l'Alta Coulee e la regione circostante in un ricettacolo di animali selvatici, inclusa l'aquila di mare testabianca. Le opportunit\u00e0 ricreative sono un vantaggio ulteriore e includono vari laghi, sorgenti minerali e sport acquatici d'ogni tipo. Nella Grand Coulee si trovano i parchi statali di Sun Lakes e Steamboat Rock."}
{"id": "2687451", "revid": "118342", "url": "https://it.wikipedia.org/wiki?curid=2687451", "title": "Bruce Cockburn", "text": "Il suo stile, con il personalissimo modo di suonare la chitarra, fonde generi come pop, folk, rock e jazz.\nLe liriche sono ispirate dalla sua visione umanistica e metafisica della vita vicina all'etica cristiana.\nCockburn ha scritto pi\u00f9 di 300 canzoni pubblicate su una trentina di album, una carriera che dura da 40 anni. Venti album sono stati premiati in Canada con il disco d'oro o la certificazione di platino e ha venduto quasi un milione di album solamente in Canada.\nNel 2014 Cockburn ha pubblicato un libro autobiografico, \" \".\nBiografia.\nBruce Cockburn Nasce a Ottawa nel 1945 e comincia ben presto a studiare pianoforte e sperimentare sulla chitarra la passione per il jazz e il blues. Dopo aver studiato tromba e clarinetto al Berklee College of Music, dove \u00e8 oggi dottore onorario dal 2007, nel 1967 si unisce al gruppo canadese The Esquires e in seguito fonda altri gruppi insieme a Marty Fisher e Gordon MacBain, registrano diversi brani ed effettuano spettacoli dl vivo aprendo anche concerti di Jimi Hendrix e dei Cream.\nNel 1970 Cockburn intraprende la carriera solista e pubblica il primo album omonimo, scegliendo la strada di suoni pi\u00f9 acustici. Da l\u00ec in poi sar\u00e0 una lunga carriera a segnalarlo tra i pi\u00f9 importanti cantautori canadesi: venti dischi d'oro e di platino, dieci Juno Awards testimoniano le sue conquiste commerciali ma \u00e8 in dischi come Sunwheel Dance, Night Vision, Salt, Sun and Time, In the Falling Dark o Humans che il suo personale melting pot di rock'n'roll, folk, jazz e canzone d'autore trova la sua migliore sintesi che comprende anche liriche spesso e volentieri legate alla realt\u00e0 e ai problemi sociali. \nDopo un breve e poco fruttuoso periodo con la Columbia records, nonostante la pubblicazione di un buon album come Nothing but a Burning Light, nel 1997 firma un contratto con la Rykodisc per la quale escono l'album dal vivo \"The Charity of Night\" e due anni dopo \"Breakfast in New Orleans, Dinner in Timbuktu\" a confermare una rinnovata e intensa vitalit\u00e0. \nAll\u2019inizio del 2002 Cockburn pubblica la raccolta di singoli con due inediti \"Anything Anytime, Anywhere: Singles 1979-2002\", seguito della raccolta pubblicata alla fine degli anni \u201980 intitolata \"Waiting for a Miracle\" e dedicata al periodo 1970-1987. \nNel 2003 esce \"You\u2019ve Never Seen Everything\" seguito un paio d\u2019anni dopo dal disco Speechless, interamente strumentale. Nel 2006 esce l'album Life Short Call Now."}
{"id": "2687465", "revid": "124684948", "url": "https://it.wikipedia.org/wiki?curid=2687465", "title": "Bala Town Football Club", "text": "Il Bala Town Football Club (in lingua locale \"Clwb P\u00eal-droed Tref Y Bala\"), meglio noto come Bala Town, \u00e8 una societ\u00e0 calcistica gallese con sede nel villaggio di Bala, nella contea di Gwynedd.\nStoria.\nAnche se l'attuale Bala Town \u00e8 stato fondato nel 1880, erano gi\u00e0 presenti altre squadre con sede nella citt\u00e0: il Bala North End, il Bala South End ed il Bala Thursday, che si fusero dando vita, appunto, all\u2019odierno club. Nonostante ci\u00f2, il Bala Town venne iscritto nella Welsh National League North Division 2 solo nella stagione 1921-22. Il club si trasfer\u00ec nella loro casa attuale, il Maes Tegid, nei primi anni \u201850. Tuttavia, dovette attendere pi\u00f9 di un secolo per la promozione al secondo livello del calcio gallese, esattamente al termine della stagione 2003-04. Dopo solo quattro stagioni, il Bala Town fu promosso alla Welsh Premier League.\nGrazie alla vittoria per 2-1 contro il Port Talbot, con un gol all\u201989\u00ba minuto di John Irving, il club ha ottenuto un posto nelle qualificazioni di UEFA Europa League. Tuttavia, nonostante l\u2019esordio vittorioso contro il Levadia Tallinn, i gallesi ne sono usciti sconfitti dal doppio incontro perdendo per 3-1 a Tallinn. Nella stagione 2014-15, il Bala Town ha concluso al secondo posto in classifica, ottenendo la posizione pi\u00f9 alta di sempre in campionato, qualificandosi, cos\u00ec, per la UEFA Europa League 2015-2016. La parentesi europea, per\u00f2, \u00e8 nuovamente breve, in seguito alla sconfitta rimediata in Lussemburgo contro il Differdange. \nDopo essersi piazzato nuovamente secondo nella 2015-16, il club conquista la sua prima Coppa del Galles, battendo il The New Saints per 2-1, mettendo fine alla loro serie di vittorie consecutive, 8.\nGrazie al 4\u00ba posto ottenuto nella Welsh Premier League 2017-2018, il club ha ottenuto l\u2019accesso alle qualificazioni di UEFA Europa League 2018-2019: l\u2019avversario del club \u00e8 il modesto Tre Fiori, compagine sammarinese che, contro ogni pronostico, infligge un pesante 3-0 ai gallesi (inutile poi il successo del Bala Town tra le mura amiche per 1-0). Si tratta, inoltre, del primo club sammarinese a riuscire nell\u2019impresa di passare un turno europeo. Tuttavia, a livello europeo, il Bala Town mantiene una percentuale pari al 100% di vittorie casalinghe.\nPrende parte al primo turno di qualificazione alla UEFA Europa League 2020-2021 incontrando il ; deciso tramite sorteggio, il match, disputato in gara secca ed a porte chiuse (disposizioni UEFA onde evitare l'aumento dei contagi da COVID-19), viene giocato a Malta. Qui i gallesi, che partono leggermente sfavoriti alla vigilia, trovano il vantaggio con un gol di Chris Venables, rete decisiva e fondamentale per il primo e storico passaggio in una competizione europea per il club.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2014-2015.\n\"Rosa aggiornata al 25 ottobre 2014\""}
{"id": "2687469", "revid": "28349236", "url": "https://it.wikipedia.org/wiki?curid=2687469", "title": "Lunga vita alla signora", "text": ""}
{"id": "2687470", "revid": "767487", "url": "https://it.wikipedia.org/wiki?curid=2687470", "title": "Hot Gossip", "text": "Gli Hot Gossip sono un gruppo Indie Rock Italiano fondato a Milano nel 2004. Nasce dall'unione delle esperienze di Giulio Calvino, di Luca Fontaneto e Nicola Zenone. Calvino usciva da un'esperienza da cantante/chitarrista dei Candies, con i quali aveva pubblicato due album \"Living Our Homes\" e \"Dense Waves Make Your Eyes Wider\", durante la realizzazioni dei quali spiccano collaborazioni con artisti quali John Convertino dei Calexico e Kevin Branstetter dei Trumans Water; mentre Fontaneto e Zenone uscivano dall'esperienza coi \"The Fog in The Shell\", rispettivamente da batterista e bassista.\nCominciano a collaborare subito con la Ghost Records con la quale pubblicano nel 2005 il loro primo singolo \"Stab City\" registrato e prodotto da Giulio Favero (ex One Dimensional Man) presso lo studio di registrazione \"La Sauna\" di Varano Borghi. Il singolo \u00e8 in realt\u00e0 una vera e propria presentazione della band che con tre canzoni fanno conoscere i loro suoni che sono forti e vivaci e rievocano i Brainiac e The Strokes.\nIl 10 aprile 2006 vede la pubblicazione del loro primo album \"Angles\" (Ghost Records/Audioglobe che riscuote discreto successo, tanto che la traccia \"Haarp\" \u00e8 presente nella compilation \"Keep An Open Mind Or Else\" pubblicata dall'etichetta giapponese Rallye. La traccia \"Real Mess\" viene pubblicata invece nella compilation \"Talitres Is Five\" pubblicata dalla francese Taliters in occasione del suo 5 anni di attivit\u00e0.\nNel settembre 2006 Sergio Maggioni (ex chitarrista nei puntoG) sostituisce Nicola Zenone che chiude cos\u00ec la sua esperienza con i PuntoG.\nIl 2007 \u00e8 un anno itinerante per la band che si sposta e si esibisce per tutta Europa toccando il festival Eurosonic (11 gennaio Groninga, Paesi Bassi), la fiera internazionale di Popkomm (20 settembre Berlino) presso il club NBI e all'evento itinerante This Is Wanted (organizzato da Wrangler, con la partnership dell'etichetta discografica Ghost Records) che ha fatto tappa in Spagna a Barcellona, in Norvegia a Stoccolma e in Italia a Milano, dove l'evento \"This Is Wanted\" \u00e8 stato ospitato all'interno di una tre giorni di arte, design, cinema e musica in piazza del Cannone.\nI jeans portano bene agli Hot Gossip che dopo alla partecipazione all'evento organizzato da Wrangler partecipano all'evento \"Lee Rocks\", che raduna a Milano artisti e band del panorama alternative-rock Europeo.\nCompaiono nella colonna sonora di \"Non pensarci\" con il brano \"Real Mess\" (dall'album Angels).\nNel maggio del 2008 interpretano loro stessi nel film \"Gli Ultimi della Classe\", commedia che racconta le storie quotidiane di un liceo classico di una piccola cittadina di provincia e dei suoi studenti.\nNel 2008 seguo altre esibizioni live e a fine anche la separazione con Luca Fontanedo, che viene sostituito da Giacomo Zatti.\nNel marzo 2009 esce \"You Look Faster When You Are Young\". Ad ottobre dello stesso anno firmano il brano \"Tutto questo scorre\" contenuto nell'album \"Sulla mia pelle\" di Noemi."}
{"id": "2687471", "revid": "767487", "url": "https://it.wikipedia.org/wiki?curid=2687471", "title": "Lunga vita alla signora!", "text": "Lunga vita alla signora! \u00e8 un film del 1987 diretto da Ermanno Olmi.\nTrama.\nUn sedicenne che frequenta la scuola alberghiera viene chiamato a partecipare a un grande pranzo di gala come apprendista cameriere. La cena viene imbandita in un castello per celebrare il compleanno di una vecchissima influente signora.\nLa cena \u00e8 l'occasione per far emergere le ambizioni e le meschinit\u00e0 degli invitati: il ragazzo se ne accorge e ne resta deluso e amareggiato. Cerca allora il consiglio degli adulti, ma il padre \u00e8 vittima anch'egli di quel mondo, e l'unico aiuto (che gli permette di reggere) gli viene dal ricordo degli insegnamenti della nonna, spesso nati dalla fede.\nAl termine della lunga serata, mentre i suoi colleghi si addormentano vinti dalla stanchezza, il giovane cameriere fugge di nascosto dal castello portando via le preziose posate d'argento, e scappa sui prati. Un gesto che, inconsapevolmente, vorrebbe poter fermare la stagione sognante e magica dell'infanzia. Viene per\u00f2 inseguito dal minaccioso mastino della padrona di casa. Quando il cameriere, sfinito, si butta a terra, a sorpresa il cane si accuccia mansueto accanto a lui."}
{"id": "2687472", "revid": "767487", "url": "https://it.wikipedia.org/wiki?curid=2687472", "title": "Walter Petron", "text": "Biografia.\nMor\u00ec a 26 anni il 21 marzo del 1945 in via Loredan, colpito da una scheggia durante un bombardamento.\nA lui \u00e8 stato intitolato il primo Stadio del Padova, il Campo di via Belzoni che a tutt'oggi porta ancora il suo nome. Oltre a lui altri due giocatori del Padova hanno dato il loro nome ad uno stadio padovano, Silvio Appiani e Giovanni Monti. Una squadra di calcio port\u00f2 il suo nome e dirigenti e giocatori del Grande Torino, poche settimane prima della Tragedia di Superga, il 23 febbraio 1949, portarono fiori sulla sua tomba ed una corona di alloro al campo della squadra dove c'\u00e8 una lapide che lo ricorda.\nCarriera.\nGioc\u00f2 per il Padova dove ottenne una promozione dalla Serie C alla Serie B. Nel 1938 pass\u00f2 al Torino con cui ottenne due secondi posti in Serie A. Nel 1942-1943 gioc\u00f2 il suo ultimo campionato con il , con cui disput\u00f2 inoltre 20 partite nel Campionato Alta Italia nella stagione 1943-1944."}
{"id": "2687475", "revid": "288268", "url": "https://it.wikipedia.org/wiki?curid=2687475", "title": "H-Bahn", "text": ""}
{"id": "2687477", "revid": "1305772", "url": "https://it.wikipedia.org/wiki?curid=2687477", "title": "Skytrain", "text": "SkyTrain o Skytrain pu\u00f2 riferirsi:\nNel trasporto ferroviario:\nIn aviazione:"}
{"id": "2687480", "revid": "110157", "url": "https://it.wikipedia.org/wiki?curid=2687480", "title": "Zvenigovo", "text": "Zvenigovo, (, in Lingua mari \"\u041f\u0440\u043e\u0432\u043e\u0439\") \u00e8 una citt\u00e0 della Russia, che si trova nella Repubblica dei Mari sulla riva sinistra del Volga a 90 chilometri a sud ovest di Jo\u0161kar-Ola. \nLa citt\u00e0 fu fondata nel 1860, nel 1974 ottenne lo status di citt\u00e0 ed ora \u00e8 capoluogo dello Zvenigovskij rajon."}
{"id": "2687482", "revid": "729019", "url": "https://it.wikipedia.org/wiki?curid=2687482", "title": "Stazione di Incisa", "text": "La stazione di Incisa si trova sulla linea lenta Firenze\u00a0\u2013 Roma e serve la localit\u00e0 di Incisa in Val d'Arno trovandosi al centro del paese.\nStoria.\nLa stazione fu costruita in occasione del raddoppio in variante della linea Pontassieve-Orte, completato nel 1935, e sostitu\u00ec la stazione vecchia, che ora si trova in via Petrarca 3, costruita in occasione della apertura della linea dalla Societ\u00e0 per le strade ferrate romane e aperta al pubblico l'8 aprile 1863\ne presso la quale mancavano sia gli spazi per la costruzione del binario di raddoppio, a causa della costruzione in certi punti a sbalzo sul fiume.\nIl fabbricato viaggiatori, insieme a quello di Figline Valdarno sopravvisse ai disastri della Seconda guerra mondiale anche se oggi la stazione, non pi\u00f9 amministrata da RFI ma dal Comune, sta vivendo una fase di degrado. Infatti sia l'esterno sia l'interno del fabbricato viaggiatori \u00e8 coperto da graffiti.\nStrutture e impianti.\nLa stazione dispone di tre binari di cui, due di corsa e uno, usato raramente, di interscambio. La stazione dispone di una pensilina che serve i binari 2 e 3 (i binari di corsa) mentre al binario 1 \u00e8 presente solo una piccola pensilina all'uscita del sottopassaggio.\nAl binario 2 fermano i treni diretti verso nord (Firenze, Prato e Pistoia) mentre al binario 3 fermano i treni diretti verso sud (Arezzo, Montevarchi e Chiusi).\nFermano solo treni regionali.\nLa stazione fa parte del Memorario che consente di avere treni cadenzati e regolari (tranne orari di punta e di stanca). Tre coppie di treni ogni ora fermano in stazione diretti sia verso Sud che verso Nord.\n\u00c8 presente uno scalo merci anche se non \u00e8 operativo da molti anni. Lo scalo merci operativo pi\u00f9 vicino \u00e8 a San Giovanni Valdarno.\nLa stazione ha vari monitor per gli arrivi e partenze dei treni.\nNon \u00e8 presente una biglietteria ma dispone di una biglietteria self service presente all'interno della stazione destinata alla vendita di biglietti del trasporto regionale.. La biglietteria pi\u00f9 vicina, invece, si trova a Figline Valdarno a 5\u00a0km. \nRecentemente il sottopassaggio \u00e8 stato rinnovato.\nIl traffico giornaliero passeggeri \u00e8 di 478 unit\u00e0 e appartiene alla categoria \"silver\" di RFI\nServizi.\nLa stazione dispone di:"}
{"id": "2687483", "revid": "216401", "url": "https://it.wikipedia.org/wiki?curid=2687483", "title": "Campionato di Zurigo di ciclismo 1986", "text": ""}
{"id": "2687486", "revid": "767487", "url": "https://it.wikipedia.org/wiki?curid=2687486", "title": "Oliver Wakeman", "text": "Ha anche preso parte alle registrazioni dell'album solista di Steve Howe, \"Spectrum\", mentre il chitarrista britannico ha a sua volta suonato nel suo \"The 3 Ages of Magick\".\nRecentemente Oliver \u00e8 andato in tour con Bob Catley, \u00e8 stato ospite in un progetto Ayreon nel 2004 ed ha sostituito Herb Schildt nel concerto degli Starcastle presso il RoSfest (Rites of Sprinf Festival) del 2007.\nNel 2007 il sito ufficiale degli Yes annuncia la partecipazione di Oliver al tour per il quarantesimo anniversario di carriera della band, che verr\u00e0 per\u00f2 posticipato a causa delle cattive condizioni di salute del cantante Jon Anderson.\nNel 2010 dopo aver lasciato gli Yes Oliver si unisce agli Strawbs, altra band in cui milit\u00f2 il padre, per il tour canadese, britannico e italiano."}
{"id": "2687489", "revid": "113330849", "url": "https://it.wikipedia.org/wiki?curid=2687489", "title": "Prova legale", "text": "In diritto la prova legale \u00e8 quella prova la cui attendibilit\u00e0 non \u00e8 rimessa alla valutazione discrezionale del giudice ma \u00e8 predeterminata dal legislatore. In altri termini, l'inferenza che porta dal dato probatorio (\"factum probans\") al fatto da provare (\"factum probandum\") non \u00e8 fatta di volta in volta dal giudice ma stabilita una volta per tutte dal legislatore.\nCaratteri generali.\nLa prova legale si contrappone alla \"prova libera\" (o, come si diceva un tempo, \"morale\"), rimessa alla valutazione discrezionale del giudice nei confronti del quale non esercita, quindi, alcun effetto vincolante, secondo il \"principio del libero convincimento\".\nLe regole di prova legale si basano su massime d'esperienza che vengono in tal modo fatte proprie dal legislatore e trasformate in norme giuridiche: ad esempio, dalla massima d'esperienza che \"di solito\" una persona non mente dichiarando fatti a s\u00e9 sfavorevoli, il legislatore italiano, come quello di altri paesi, trae la norma giuridica che \"tutte\" le dichiarazioni a s\u00e9 sfavorevoli fatte da una parte in giudizio devono considerarsi veritiere.\n\u00c8 evidente che le regole di prova legale non possono garantire la verit\u00e0; con esse, in effetti, la ricerca della verit\u00e0 viene sacrificata ad altre esigenze, quali la celerit\u00e0 del procedimento, la prevenzione delle liti o la seriet\u00e0 delle contrattazioni. Ci\u00f2 spiega perch\u00e9 gli ordinamenti odierni tendano a preferire il principio del libero convincimento del giudice, soprattutto nel processo penale dove la ricerca della verit\u00e0 \u00e8 prioritaria per le gravi conseguenze che possono derivare all'accusato. \u00c8 interessante notare, al riguardo, che invece i sistemi inquisitori del passato, caratterizzati da un esteso utilizzo delle prove legali, giustificavano le stesse con l'esigenza di tutelare l'accusato dagli arbitri del giudice.\nOrdinamento italiano.\nAnche nell'ordinamento italiano le regole di prova legale sono scomparse dal diritto processuale penale. Nel processo civile, invece, l'art. 116 del Codice di procedura civile adotta il principio del libero convincimento del giudice, rimettendo la valutazione delle prove al suo \"prudente apprezzamento\", ma fa salve le norme di legge che prevedono prove legali. Il Codice civile, da parte sua, contiene varie norme del genere, come quelle che riguardano:"}
{"id": "2687491", "revid": "339392", "url": "https://it.wikipedia.org/wiki?curid=2687491", "title": "Repubblica di Mari El", "text": ""}
{"id": "2687492", "revid": "216401", "url": "https://it.wikipedia.org/wiki?curid=2687492", "title": "Campionato di Zurigo di ciclismo 1987", "text": ""}
{"id": "2687497", "revid": "110157", "url": "https://it.wikipedia.org/wiki?curid=2687497", "title": "Franz Horr Stadion", "text": "Il Franz Horr Stadion, ufficialmente Generali-Arena \u00e8 uno stadio calcistico austriaco situato nel distretto viennese di Favoriten-Laaer Berg. Viene utilizzato come sede delle partite casalinghe dall'Austria Vienna, uno dei club pi\u00f9 importanti del Paese.\nInaugurato nel 1925, \u00e8 stato ristrutturato molte volte nel corso della storia, l'ultima delle quali nel 2008. Oggi ha una capacit\u00e0 di 13.000 posti, tutti a sedere e molti dei quali al coperto.\nStoria.\nLo stadio venne inaugurato il 30 agosto 1925 e in origine si chiamava \u010cesk\u00e9 srdce (\"Cuore ceco\"), in quanto sede dello Slovan Vienna, la societ\u00e0 che rappresentava l'etnia ceca nella capitale austriaca. La gara inaugurale fu giocata tra questo club e l'Hertha Vienna, e termin\u00f2 1-0 per lo Slovan. Fino al 1935 ospit\u00f2 le partite dello Slovan nella massima serie austriaca, in questo periodo aveva una capacit\u00e0 di 15.000 spettatori.\nNel corso della seconda guerra mondiale lo stadio \u00e8 stato notevolmente danneggiato, e successivamente ricostruito. Nel 1973 divenne propriet\u00e0 dell'Austria Vienna che ne fece il proprio nuovo stadio, ribattezzandolo l'anno successivo in onore di Franz Horr, ex presidente della Wiener Fu\u00dfball-Verband.\nIl club utilizza il Franz Horr Stadion principalmente per le partite di campionato, in quanto le gare in ambito UEFA sono generalmente giocate all'Ernst Happel Stadion, che ha una capacit\u00e0 di quasi 50.000 spettatori.\nNel dicembre 2010, in seguito a un accordo di sponsorizzazione con la compagnia Assicurazioni Generali, valido per cinque anni e rinnovabile per altri cinque, lo stadio prende il nome di Generali-Arena."}
{"id": "2687498", "revid": "93775721", "url": "https://it.wikipedia.org/wiki?curid=2687498", "title": "Assur-resh-ishi I", "text": "Assur-resh-ishi I eredit\u00f2 il trono alla morte del padre Mutakkil-Nusku e si impegn\u00f2 per proteggere le regioni di confine mediante una serie di campagne contro gli Aramei e le trib\u00f9 Mushki. \nFond\u00f2 una nuova citt\u00e0, chiamata Apku, e fece ricostruire le porte del tempio di Ishtar a Ninive.\nSi scontr\u00f2 con i re di Babilonia, Ninurta-Nadin-Shumi e Nabucodonosor I, che sconfisse."}
{"id": "2687499", "revid": "599013", "url": "https://it.wikipedia.org/wiki?curid=2687499", "title": "Sasanello gravinese", "text": "Il sasanello (loc. \"u sasan\u00ecdde\"/\"le sasan\u00e9ddere\") \u00e8 un dolce specificatamente originario di Gravina in Puglia, a base di farina, zucchero, vincotto di fichi, buccia di arancia grattugiata, cannella, chiodi di garofano, cacao occasionalmente. In taluni casi \u00e8 possibile trovarlo coperto da un leggero strato di mandorle o con uvetta sultanina all'interno.\nI sasanelli sono dolci caserecci dal colore molto scuro che inizialmente venivano preparati per la commemorazione dei defunti. Con il passare del tempo sono diventanti un dolce piuttosto comune e prelibato, tanto che tutte le famiglie di medio e basso ceto lo preparavano in occasione delle festa o per i matrimoni.\nAspetto.\nL'impasto dei sasanelli \u00e8 costituito da vino cotto, ovvero sciroppo di fichi secchi. In passato il vincotto veniva preparato dal mosto d'uva appena vendemmiata, di seguito messo a decantare. Al giorno seguente viene presa la parte pi\u00f9 limpida, messa dentro un pugno di cenere raccolta in un sacchettino di cotone a riposare per una notte. Al mattino il mosto viene posto in una pentola e portato ad ebollizione, continuando a farlo bollire a fuoco lento sino a raggiungere una densit\u00e0 vigorosa. La mutazione c'\u00e8 stata con l'avvento del vincotto di fichi che meglio si sposava con la ricetta tradizionale. Pertanto, pur lasciando il nome vincotto, l'ingrediente per il preparato del sasanello resta il vincotto di fichi. Il biscotto-dessert tipico della tradizione pugliese appare di forma tondeggiante di colore scuro a consistenza piuttosto soffice.\nStoria.\nOgni festa ha radicati nella societ\u00e0 i suoi rituali dessert particolari. Dolce, ai nostri occhi rustico, ma tra i pi\u00f9 raffinati e ricchi della cultura tradizionale, confonde le sue origini con quelli di altri elaborati dolci della pasticceria rituale.\nDiverse regioni italiane, soprattutto al sud rivendicano la paternit\u00e0 in parallelo con il mustazzolo, biscotto simile, ma con diversi ingredienti e peculiarit\u00e0. La produzione di biscotti simili resta concentrata nei territori delle regioni: Puglia, Sardegna, Calabria, Sicilia, Lazio e Campania con specificit\u00e0 regionali.\nNell'anno 2012 l'Associazione Culturale Murgiamadre che si occupa di valorizzazione delle produzioni tipiche del territorio dell'Alta Murgia \u00e8 riuscita ad ottenere il PAT con la XII revisione dell'atlante dei prodotti tipici. Si ricordi che il sasanello viene prodotto esclusivamente entro i confini del territorio gravinese, cui ne viene rivendicata la paternit\u00e0 da generazioni."}
{"id": "2687501", "revid": "339392", "url": "https://it.wikipedia.org/wiki?curid=2687501", "title": "Russia nordoccidentale", "text": ""}
{"id": "2687502", "revid": "452190", "url": "https://it.wikipedia.org/wiki?curid=2687502", "title": "Savelli editore", "text": ""}
{"id": "2687503", "revid": "80339", "url": "https://it.wikipedia.org/wiki?curid=2687503", "title": "Lingua Sindhi", "text": ""}
{"id": "2687505", "revid": "216401", "url": "https://it.wikipedia.org/wiki?curid=2687505", "title": "Campionato di Zurigo di ciclismo 1988", "text": ""}
{"id": "2687510", "revid": "452190", "url": "https://it.wikipedia.org/wiki?curid=2687510", "title": "Edizioni Savelli", "text": ""}
{"id": "2687511", "revid": "124579948", "url": "https://it.wikipedia.org/wiki?curid=2687511", "title": "Comunit\u00e0 montana di Scalve", "text": "La Comunit\u00e0 montana di Scalve \u00e8 una comunit\u00e0 montana della provincia di Bergamo in Lombardia. Comprende 4 comuni della Valle di Scalve: Azzone, Colere, Schilpario e Vilminore di Scalve."}
{"id": "2687512", "revid": "112023616", "url": "https://it.wikipedia.org/wiki?curid=2687512", "title": "Riserva naturale Formole", "text": "La riserva naturale Formole \u00e8 un'area naturale protetta della regione Toscana istituita nel 1980.\nOccupa una superficie di 246,61 ha nella provincia di Arezzo."}
{"id": "2687517", "revid": "339392", "url": "https://it.wikipedia.org/wiki?curid=2687517", "title": "Circondario autonomo", "text": ""}
{"id": "2687521", "revid": "112023634", "url": "https://it.wikipedia.org/wiki?curid=2687521", "title": "Riserva naturale Fungaia", "text": "La riserva naturale Fungaia \u00e8 un'area naturale protetta della regione Toscana istituita nel 1977.\nOccupa una superficie di 113,90 ha nella provincia di Arezzo."}
{"id": "2687523", "revid": "400694", "url": "https://it.wikipedia.org/wiki?curid=2687523", "title": "ASH", "text": ""}
{"id": "2687525", "revid": "12379", "url": "https://it.wikipedia.org/wiki?curid=2687525", "title": "Microsolco", "text": ""}
{"id": "2687533", "revid": "76963", "url": "https://it.wikipedia.org/wiki?curid=2687533", "title": "Ash (regista)", "text": "Biografia.\nNato a Londra in una famiglia ebraica ortodossa di origini lituane (infatti, il cognome originale della famiglia del regista era \"Baruch-Cohen\", in seguito anglofonizzato in Baron-Cohen), \u00e8 fratello dell'accademico Simon Baron-Cohen e cugino del comico e attore Sacha Baron Cohen."}
{"id": "2687535", "revid": "1784425", "url": "https://it.wikipedia.org/wiki?curid=2687535", "title": "Faustin-Archange Touad\u00e9ra", "text": "Dopo aver studiato alle universit\u00e0 di Bangui e di Abidjan, ha ottenuto due dottorati di ricerca in matematica, uno all'Universit\u00e0 di Lilla, l'altro all'Universit\u00e0 di Yaound\u00e9. Dal 1989 al 1992 \u00e8 stato vicepreside della facolt\u00e0 di scienze dell'Universit\u00e0 di Bangui; nel 2004 \u00e8 diventato vicedirettore della stessa.\nIl 22 gennaio 2008 \u00e8 stato nominato primo ministro dal presidente Fran\u00e7ois Boziz\u00e9 dopo le dimissioni del governo di \u00c9lie Dot\u00e9. Dopo un anno, il 18 gennaio 2009, Boziz\u00e9 ha sciolto il governo di Touad\u00e9ra in vista della formazione di un nuovo governo di unit\u00e0 nazionale, ma il giorno seguente ha affidato un nuovo incarico a Touad\u00e9ra che ha formato un nuovo esecutivo, nel quale solo 10 ministri del precedente governo hanno mantenuto il proprio posto."}
{"id": "2687536", "revid": "671029", "url": "https://it.wikipedia.org/wiki?curid=2687536", "title": "Wiener Neust\u00e4dter Stadion", "text": "Il Wiener Neust\u00e4dter Stadion \u00e8 uno stadio calcistico di Wiener Neustadt, in Austria, nel quale gioca la formazione di Regionalliga del Wiener Neustadt.\nStoria.\n\u00c8 stato per anni l'impianto del Wiener Neust\u00e4dter, che ha raggiunto la finale di \u00d6FB-Cup nel 1964-1965 e ha giocato l'andata del primo turno della Coppa delle Coppe nella stagione successiva, una sconfitta per 0-1 contro lo \u015etiin\u0163a Cluj.\nNella stagione 1972-1973 \u00e8 stato utilizzato dall'Admira Wiener Neustadt per le partite casalinghe, in occasione dell'unico campionato di massima divisione giocato dal club.\nDal 2008 al 2011 \u00e8 stato noto anche come \"Magna Arena\" per via della sponsorizzazione della Magna International, proprietaria del club."}
{"id": "2687537", "revid": "112023654", "url": "https://it.wikipedia.org/wiki?curid=2687537", "title": "Riserva naturale Lamarossa", "text": "La riserva naturale Lamarossa \u00e8 un'area naturale protetta della regione Toscana istituita nel 1977.\nOccupa una superficie di 167,00 ha nella provincia di Lucca."}
{"id": "2687543", "revid": "110157", "url": "https://it.wikipedia.org/wiki?curid=2687543", "title": "Club Atl\u00e9tico del Rosario", "text": "Il Club Atl\u00e9tico del Rosario \u00e8 una societ\u00e0 polisportiva argentina di Rosario (provincia di Santa Fe).\nFondato nel 1867, esso \u00e8 il pi\u00f9 antico club sportivo del Paese.\nAmministra varie discipline, le pi\u00f9 note delle quali sono l'hockey su prato, il tennis, il calcio e, soprattutto, il rugby a 15: la sezione sportiva relativa a quest'ultimo fu fondata nel 1886 e in quell'anno disput\u00f2 il primo incontro di tale disciplina in Argentina.\nNonostante sia della provincia di Santa Fe, il club partecipa al campionato provinciale dell'Uni\u00f3n de Rugby de Buenos Aires, che ha vinto 5 volte, l'ultima nel 2000.\nDisputa i suoi incontri interni allo stadio noto come \"Plaza Jewell\", che ha una capacit\u00e0 di 4.000 posti.\nStoria.\nIl club fu fondato il 27 marzo 1867 con il nome di Rosario Cricket Club da un gruppo di immigrati dal Regno Unito che lavoravano nella compagnia ferroviaria britannica Ferrocarril Central Argentino; la prima sede sportiva sorgeva su un'area dove oggi si trova un collegio salesiano.\nNei successivi anni altri sport si aggiunsero al cricket e nel 1884 il club decise di cambiare nome in quello attuale; il 29 giugno 1886 il Club Atl\u00e9tico del Rosario e il Buenos Aires Football Club diedero vita al primo incontro di rugby sul suolo argentino.\nNel 1889 le attivit\u00e0 sportive del Club Atl\u00e9tico del Rosario si trasferirono in Calle C\u00f2rdoba, sede dove sorge ancora oggi il campo di gioco; esso fu intitolato ai donatori del terreno, i fratelli Carlos ed Eduardo Jewell, e divenne noto come \"Plaza Jewell\".\nGrazie alla sua primogenitura, il club fu tra i fondatori di diverse federazioni sportive, legate alle discipline che amministra: nel 1905 la Lega provinciale calcistica di Rosario, nel 1919 la Asociaci\u00f3n Argentina de Tenis e, nel 1922, la relativa federazione provinciale di Santa Fe; nel 1933 l'associazione santafesina e, nel 1956, quella rosarina, di nuoto e, nel 1966, quella provinciale di hockey su prato; quanto al rugby, nel 1899 fond\u00f2 insieme a tre club di Buenos Aires (Buenos Aires Cricket and Rugby Club, Lomas Athletic e Belgrano Athletic) il \"River Plate Rugby Union\", nucleo di quella che oggi \u00e8 l'Uni\u00f3n Argentina de Rugby.\nLa circostanza spiega perch\u00e9 il club, pur essendo di Rosario, ha sempre disputato il campionato provinciale della Capitale; quando la federazione and\u00f2 incontro a una ristrutturazione territoriale nel 1995 assumendo il nome attuale di Uni\u00f3n de Rugby de Buenos Aires, il Club Atl\u00e9tico del Rosario continu\u00f2 a esserne parte.\nRugby.\nAl campionato provinciale di Buenos Aires, prima della sua definitiva adesione del 1995, il Rosario partecip\u00f2 a pi\u00f9 riprese: dalla fondazione fino al 1913, poi dal 1934 al 1944, dal 1951 al 1955 e, infine, dal 1983 al 1995; in tale periodo vinse tre campionati della Capitale, nel 1905, 1906 e 1935; nel 1928 fond\u00f2 insieme ad altri club della provincia il \"Santa Fe Rugby Union\", oggi Uni\u00f3n de Rugby de Rosario.\nNel periodo tra il 1956 e il 1985 il club milit\u00f2 nel campionato dell'URR, ottenendo un record di 13 vittorie consecutive tra il 1973 e il 1985; a tale data aveva anche ripreso a militare nell'Unione bonaerense grazie al suo \"status\" di socio fondatore e all'offerta del Club Atl\u00e9tico de San Isidro di offrire ai rosarini il suo campo per gli incontri interni ed evitare cos\u00ec lunghe trasferte agli altri club della provincia di Buenos Aires; per motivi organizzativi, comunque, dal 1985 dovette rinunciare alla partecipazione al campionato dell'URR.\nNel 1986 ascese alla Prima Divisione del campionato di Buenos Aires; nel 1996 vinse per la prima volta il campionato della rinnovata URBA, bench\u00e9 in condominio con l'Hind\u00fa Club; nel 1999 giunse un'altra finale, poi persa contro il San Isidro Club; nel 2000 giunse un altro titolo, il quinto della provincia.\nMilita attualmente nella prima divisione dell'URBA e il suo allenatore \u00e8 Daniel Baetti, gi\u00e0 giocatore del club per molti anni e Nazionale argentino.\nStemma e colori sociali.\nI colori sociali del Club Atl\u00e9tico del Rosario sono il bordeaux e il celeste; lo stemma del club \u00e8 uno scudo francese di colore bordeaux attraversato da una banda diagonale celeste; dall'angolo in alto a destra a quello in basso a sinistra.\nSu ognuna delle porzioni campeggia l'acronimo del club (C.A.R.) in lettere d'oro in diagonale dall'angolo alto a sinistra a quello in basso a destra (la \"C\" e la \"R\" sono su sfondo bordeaux, la \"A\" su quello celeste.\nLo scudo \u00e8 circondato da due rami d'alloro ed \u00e8 sormontato dalla data \"1867\", anno di fondazione del club.\nLe maglie della squadra di rugby sono a strisce orizzontali bordeaux e azzurro, i pantaloncini sono bianchi; la tenuta alternativa prevede una maglia bianca e pantaloncini blu scuro.\nPer entrambe le tenute i calzettoni sono bordeaux o, talora, granata a strisce orizzontali azzurre.\nLa squadra di hockey su prato, invece, veste una maglia azzurro-celeste con colletto bordeaux; anche i pantaloncini sono bordeaux, mentre la tenuta alternativa prevede una maglia bianca con inserti celesti e pantaloncini anch'essi celesti.\nGiocatori di rilievo.\nRugby.\nIl C.A. del Rosario ha avuto nel corso degli anni numerosi militanti nella Nazionale argentina: fin dagli anni dieci del XX secolo infatti, suoi giocatori hanno vestito la maglia biancoceleste.\nNell'epoca della Coppa del Mondo, in particolare, si registra il citato Daniel Baetti, medico e attuale tecnico del club, che tuttavia non prese mai parte alla competizione; singolare il caso di Mario Gerosa, che dopo avere esordito con i \"Pumas\", in ragione delle sue ascendenze fu selezionato per la Nazionale italiana, con la quale prese parte alla ."}
{"id": "2687545", "revid": "28349935", "url": "https://it.wikipedia.org/wiki?curid=2687545", "title": "Soggetto Federale", "text": ""}
{"id": "2687548", "revid": "216401", "url": "https://it.wikipedia.org/wiki?curid=2687548", "title": "Campionato di Zurigo di ciclismo 1989", "text": ""}
{"id": "2687550", "revid": "767487", "url": "https://it.wikipedia.org/wiki?curid=2687550", "title": "I diafanoidi vengono da Marte", "text": "I diafanoidi vengono da Marte (\"War of the planets\" nella edizione statunitense) \u00e8 un film di fantascienza del 1966 diretto e prodotto da Antonio Margheriti sotto lo pseudonimo di Anthony M. Dawson. \u00c8 stata la seconda pellicola pubblicata del cosiddetto \"quartetto Gamma Uno\" (dal nome della stazione spaziale usata come ambientazione), una serie di quattro film a basso costo girati contemporaneamente da Margheriti per il mercato statunitense.\nTrama.\nUn'astronave terrestre viene investita da corpuscoli luminescenti, che si rivelano essere alieni provenienti dal pianeta Marte. Essi sono alla ricerca di un nuovo mondo da conquistare. Per sopravvivere lontano dalla loro atmosfera devono impadronirsi di un corpo riuscendo a dominarne la mente.\nAlcuni di loro vengono catturati e studiati, ma non si riesce a stipulare un accordo pacifico. Si passa quindi all'attacco inviando una spedizione nello spazio per distruggere la base aliena.\nProduzione.\nIl film fu prodotto con costi assai ridotti dalla Mercury Film International per conto della Metro Goldwyn Mayer, assieme ad altri tre (\"I criminali della galassia\", \"Il pianeta errante\" e \"La morte viene dal pianeta Aytin\") girati contemporaneamente da Margheriti nel giro di dodici settimane, sfruttando stesse scenografie e la maggior parte del cast. Inizialmente realizzati per il mercato televisivo statunitense, con l'intento di dare vita a un nuovo genere \"made in Italy\" (dopo quello spaghetti western) economico, differenziandosi dai lungometraggi americani ad elevato budget. Il ciclo \u00e8 rimasto noto come \"Quartetto Gamma Uno\" dal nome dell'immaginaria stazione spaziale usata come ambientazione. Per il resto, le quattro storie sono completamente diverse tra loro e i protagonisti dei primi due film cambiano nei successivi.\nTutto il cast italiano era accreditato con pseudonimi anglosassoni, per dare l'impressione che si trattasse di un film statunitense.\nDistribuzione.\nDistribuito a partire dal 4 giugno 1966, in Italia il film \u00e8 conosciuto anche come \"I diafanoidi portano la morte\", ed \u00e8 stato pi\u00f9 tardi riproposto con il titolo \"Polizia dello spazio contro UFO\", per dare maggior risalto alla presenza dell'attore Franco Nero.\nNegli Stati Uniti fu distribuito col titolo \"War of the Planets\""}
{"id": "2687553", "revid": "767487", "url": "https://it.wikipedia.org/wiki?curid=2687553", "title": "Luigi Leone (calciatore)", "text": "Carriera.\nHa esordito in Serie A con la maglia della Pro Patria il 24 novembre 1929 in Pro Patria- (5-0).\nHa giocato in massima serie anche con le maglie di e ."}
{"id": "2687555", "revid": "598631", "url": "https://it.wikipedia.org/wiki?curid=2687555", "title": "Roccafluvione", "text": "Roccafluvione \u00e8 un comune italiano di abitanti della provincia di Ascoli Piceno, nelle Marche.\n\u00c8 un comune italiano sparso con sede nella frazione di Marsia e fa parte della Comunit\u00e0 montana del Tronto. Il nome del comune deriva dai castelli sparsi nella zona e dal fiume Fluvione che lo attraversa.\nGeografia fisica.\nIl comune di Roccafluvione si colloca nella medio-alta Valle del Tronto, lungo la Val Fluvione. \nIl capoluogo, Marsia, si trova a fondovalle lungo il corso del Fluvione, a 299 m s.l.m., tuttavia l'intero territorio comunale \u00e8 a carattere montano e al confine con i vicini comuni di Montegallo e Acquasanta Terme si raggiungono i 1130 m s.l.m.\nRoccafluvione ha un'exclave (Forcella) che confina con Acquasanta Terme e l'exclave di Ascoli Piceno (Piana della Forcella).\nStoria.\nIl territorio del comune era abitato gi\u00e0 in epoca preromana, sono state ritrovate delle lance e degli elmi appartenenti all'epoca neolitica, tuttora conservati presso il Museo Archeologico di Ascoli Piceno.\nSuccessivamente in epoca alto-medievale il territorio della Val Fluvione rientra nell'area di controllo culturale e religioso dell'abbazia di Farfa, che nella zona possedeva numerosi centri religiosi ancora oggi esistenti, come le chiese di Santo Stefano, presso il capoluogo, e la chiesa di Santi Ippolito e Cassiano, nella frazione di Pedara. \nNel basso medioevo il territorio inizia ad essere annesso al libero comune di Ascoli Piceno, in forte espansione territoriale e amministrativa. In questo periodo la zona era ricca di insediamenti e fortificazioni. All'interno dello Stato Ascolano erano presenti i sindacati di Rocca Casaregnana, Osoli, Roccareonile e Pizzorullo, tutti castelli oggi rientranti nel territorio comunale di Roccafluvione.\nRocca Casaregnana era un antico castello posizionato in un colle presso la frazione di Casebianche. La Rocca fu poi abbandonata quando i nobili del castello si trasferirono in citt\u00e0 e venne istituito il sindacato di Rocca Casaregnana, che amministrava anche i centri di Vallicella, Vetoli, Marsia, Collemoro, Cuccaro. Fu un comune autonomo fino al 1866, quando fu unito ad altri comuni per formare l'attuale Roccafluvione.\nOsoli era un altro dei castelli dell'attuale territorio di Roccafluvione che rientrava del Comitato Ascolano come sindacato. Posizionato nella zona centrale dell'attuale comune, amministrava anche i centri di Stabino, Pesaturo, Agelli, Bovecchia, Gaico, Meschia, Ronciglioni. Fu comune autonomo fino al 1866.\nIl castello di Roccareonile corrisponde alla frazione di Colleiano, posta nella zona meridionale del comune, presso il torrente Rio Nile, da cui prende il nome. Il sindacato di Roccareonile comprendeva anche i centri di Scalelle, Sala, Pastina, San Giacomo, Radicina e Masci\u00f9, disseminati nella parte montana del comune. Fu comune fino al 1866.\nPizzorullo era un importante castello che amministrava un grande territorio oggi compreso tra le frazioni meridionali di Comunanza e la zona di Pedara e Cerqueto, frazioni di Roccafluvione. Il castello si trovava sopra al colle Pizzorullo. Oggi dell'antico castello non rimane che qualche traccia ma in passato era cinto da mura e possedeva un palazzo comunale, una chiesa e una piazza. Nel 1277 entr\u00f2 nelle competenze del libero comune di Ascoli. Pizzorullo nei secoli successivi decadde fino ad essere abbandonato. Il territorio del vecchio sindacato di Pizzorullo pass\u00f2 in epoca pi\u00f9 recente al comune di Venarotta per poi essere annesso al nuovo comune di Roccafluvione nel 1866.\nQuando fu istituito il comune di Roccafluvione furono anche comprese la zona della Valcinante e la frazione di Casacagnano, in precedenza del comune di Venarotta.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (3,53%).\nSport.\nIl Roccafluvione calcio gioca nel girone H di Terza Categoria.\nOltre alla squadra di calcio \u00e8 presente anche una societ\u00e0 di calcio a 5 che milita in Serie C2."}
{"id": "2687556", "revid": "216401", "url": "https://it.wikipedia.org/wiki?curid=2687556", "title": "Campionato di Zurigo di ciclismo 1990", "text": ""}
{"id": "2687559", "revid": "216401", "url": "https://it.wikipedia.org/wiki?curid=2687559", "title": "Campionato di Zurigo di ciclismo 1991", "text": ""}
{"id": "2687564", "revid": "767487", "url": "https://it.wikipedia.org/wiki?curid=2687564", "title": "Zvenigovskij rajon", "text": "Lo Zvenigovskij rajon () \u00e8 un municipal'nyj rajon della Repubblica dei Mari, in Russia. Occupa una superficie di circa 2.748 km\u00b2, ha come capoluogo Zvenigovo e conta altri 85 centri abitati."}
{"id": "2687567", "revid": "216401", "url": "https://it.wikipedia.org/wiki?curid=2687567", "title": "Campionato di Zurigo di ciclismo 1992", "text": ""}
{"id": "2687572", "revid": "585241", "url": "https://it.wikipedia.org/wiki?curid=2687572", "title": "Shahrest\u0101n di Garmeh", "text": "Lo shahrest\u0101n di Garmeh o di Germeh (farsi \u0634\u0647\u0631\u0633\u062a\u0627\u0646 \u06af\u0631\u0645\u0647) \u00e8 uno degli 8 \"shahrest\u0101n\" del Khorasan settentrionale, il capoluogo \u00e8 Garmeh. Era precedentemente parte del territorio dello shahrest\u0101n di Jajarm."}
{"id": "2687573", "revid": "112664282", "url": "https://it.wikipedia.org/wiki?curid=2687573", "title": "Comunit\u00e0 montana Valle Imagna", "text": "La Comunit\u00e0 montana Valle Imagna \u00e8 una comunit\u00e0 montana della provincia di Bergamo in Lombardia. Comprende 16 comuni della Valle Imagna.\nComuni.\nI comuni che appartengono alla comunit\u00e0 montana sono:"}
{"id": "2687574", "revid": "599013", "url": "https://it.wikipedia.org/wiki?curid=2687574", "title": "Libor Charfreitag", "text": "In carriera \u00e8 stato bronzo ai mondiali di Osaka 2007 e ha vinto un titolo europeo a Barcellona nel 2010.\nBiografia.\nAtleta di buon livello fin dai livelli giovanili, grazie a ci\u00f2 Charfreitag ottenne di studiare presso la Southern Methodist University di Dallas (USA), dove ricopre tuttora la carica di assistente allenatore. Durante il corso di studi ottenne due vittorie nei Campionati NCAA nel 1998 e nel 2000.\nA livello nazionale vanta cinque titoli assoluti (1998-1999-2002-2003-2006) e due nomine ad Atleta slovacco dell'anno, nel 2003 e nel 2004."}
{"id": "2687575", "revid": "339392", "url": "https://it.wikipedia.org/wiki?curid=2687575", "title": "Repubblica Autonoma di Mari El", "text": ""}
{"id": "2687579", "revid": "1573940", "url": "https://it.wikipedia.org/wiki?curid=2687579", "title": "Xestobium rufovillosum", "text": "Xestobium rufovillosum \u00e8 un coleottero appartenente alla sottofamiglia degli anobiini; noto anche con il nome di 'orologio della morte', per il fatto che il suo richiamo sessuale consiste nello sbattere il capo contro il legno generando un udibile ma lieve tonfo con cadenza regolare.\nLe dimensioni variano dai 5 ai 7 mm.\nSi nutre di legni duri come quercia, castagno, frassino e faggio; raramente su conifere.\nAnimale infestante, pu\u00f2 deporre da 40 fino a 200 uova; solitamente non sfarfalla."}
{"id": "2687581", "revid": "216401", "url": "https://it.wikipedia.org/wiki?curid=2687581", "title": "Campionato di Zurigo di ciclismo 1993", "text": ""}
{"id": "2687583", "revid": "71155", "url": "https://it.wikipedia.org/wiki?curid=2687583", "title": "Laghi di Cornisello", "text": "I laghi di Cornisello sono due bacini naturali delle Alpi Retiche meridionali nella Val Nambrone (tributaria della Val Rendena) in Trentino.\nDi color verde-azzurro occupano il fondo di una valle a circa 2000\u00a0m di altitudine contorniata da splendide cime: la Cima Presanella, l'aguzzo Cornisello e la Cima d'Amola.\nQuesti due laghetti alpini erano poco conosciuti a causa delle molte ore di cammino che occorrevano per salirvi. Oggi sono invece collegati al fondo valle da una strada\u00a0asfaltata di 13 km, che termina nei pressi dell'omonimo rifugio. Nelle loro torbide acque vivono molti pesci di piccola taglia (trote, salmerini alpini e cavedani) che per\u00f2 si riescono a vedere solo quando mangiano a galla.\nIl lago superiore \u00e8 il pi\u00f9 grande, possiede molti torrentelli immissari e verso nord presente un minuscolo isolotto. A sud-est esce l'emissario che inizialmente si infrange fragorosamente contro grandi blocchi di tonalite terminando la sua corsa facendo da immissario al lago Cornisello Inferiore."}
{"id": "2687589", "revid": "216401", "url": "https://it.wikipedia.org/wiki?curid=2687589", "title": "Campionato di Zurigo di ciclismo 1994", "text": ""}
{"id": "2687591", "revid": "93556", "url": "https://it.wikipedia.org/wiki?curid=2687591", "title": "British Board of Film Classification", "text": "La British Board of Film Classification (BBFC) (in origine British Board of Film Censors) \u00e8 l'organizzazione legalmente responsabile della classificazione dei film nel Regno Unito.\nLa BBFC classifica rappresentazioni teatrali trasposte su video e film; fino al 2009 classific\u00f2 anche videogame insieme al PEGI (ora unico sistema di classificazione videoludica sul territorio britannico).\nClassificazione.\nLa BBFC attualmente impiega le stesse classificazioni adottate dal 1985 in sole fasce d'et\u00e0, bench\u00e9 la grafica dei loghi sia stata rinnovata nel 2002."}
{"id": "2687592", "revid": "26630", "url": "https://it.wikipedia.org/wiki?curid=2687592", "title": "Corona d'Avvento", "text": "La Corona dell'Avvento \u00e8 una tradizione natalizia tipica soprattutto dei paesi di cultura anglosassone e germanica.\nDescrizione.\nLa corona dell'Avvento \u00e8 una struttura di forma circolare formata da rami di piante sempreverdi (tipicamente conifere) all'interno della quale sono inserite quattro candele. Alcune versioni prevedono la presenza di una quinta candela posta al centro del cerchio.\nStoria.\nLa corona dell'Avvento fu ideata dal pastore protestante Johann Hinrich Wichern (1808-1881). La versione originale prevedeva la presenza di un maggior numero di candele. Il suo scopo era rendere possibile, attraverso la vendita, una formazione a ragazzi e giovani bisognosi e senza casa. Verso la met\u00e0 del XIX secolo illuminava per la prima volta una corona d'avvento con 24 luci la sala oratoria del \"Rauhen Haus\". Le luci per le domeniche erano grandi e quelle per i giorni feriali piccole. All'inizio i muri attorno erano addobbati solo con dei rami d'abete, in seguito anche con la corona.\nIl Pastore Johan introdusse verso il 1860 la corona d'Avvento anche nell'orfanotrofio di Berlino. La corona fu qui sostituita da un candeliere a forma d'albero probabilmente per mancanza di posto: \u00e8 pi\u00f9 facile disporre 24 candele su un alberello che su una corona. Ma questa realizzazione non si \u00e8 imposta.\nAll'inizio la corona si diffuse principalmente nelle citt\u00e0 protestanti della Germania del Nord. Questa usanza si diffuse sempre pi\u00f9 soprattutto nei ritrovi ecclesiali, negli orfanotrofi, nelle scuole e conquist\u00f2 anche un posto in quasi tutte le case private. La corona rimpicciolita fu addobbata dalle famiglie con 4 candele, una per ogni domenica d'Avvento.\nBench\u00e9 la conoscenza della corona d'Avvento aumentasse parecchio verso il 1900, essa si divulg\u00f2 solo dal 1920. Ci volle ancora un po' di tempo perch\u00e9 la corona d'Avvento conquistasse anche il sud che era in gran parte cattolico. L'usanza di una corona d'Avvento si diffuse dopo la seconda guerra mondiale. \nI vari elementi della corona d'Avvento hanno carattere simbolico.\nCandele, corone e rami verdi erano gi\u00e0 prima conosciuti come simboli invernali. \nLa corona rappresenta l'eternit\u00e0 o \u00e8 simbolo per il sole, la terra o Dio. \nLe candele rappresentano la luce che \u00e8 donata a Natale a tutti gli uomini.\nFunzione.\nLa corona dell'Avvento scandisce le settimane che mancano al Natale: le quattro candele vanno accese ciascuna in una domenica di Avvento; l'eventuale quinta a Natale.\nLa versione originale del pastore Wichern prevedeva invece una candela per ciascun giorno dell'Avvento. \nSimbolismo.\nLe quattro candele rappresentano le quattro domeniche di Avvento. Ognuna di esse ha una denominazione ed un significato peculiari:\nSecondo un'altra tradizione assai diffusa le quattro candele rappresentano la Speranza, la Pace, la Gioia e l'Amore. \nL'accensione di ciascuna candela indica la progressiva vittoria della Luce sulle tenebre dovuta alla sempre pi\u00f9 prossima venuta del Messia.\nLa forma circolare della Corona dell'Avvento \u00e8 simbolo di unit\u00e0 e di eternit\u00e0.\nI rami sempreverdi rappresentano la speranza."}
{"id": "2687593", "revid": "6923", "url": "https://it.wikipedia.org/wiki?curid=2687593", "title": "Faro di Royal Sovereign", "text": "Il faro di Royal Sovereign \u00e8 un faro \"offshore\" situato nel canale della Manica circa 9 km al largo di Eastbourne, nell'East Sussex, Inghilterra. \u00c8 stato costruito per segnalare una pericolosa secca da cui prende il nome, nota appunto come \"Royal Sovereign Shoal\" ed \u00e8 amministrato da Trinity House, l'autorit\u00e0 britannica per i fari.\nStoria.\nLa secca di Royal Sovereign era segnalata fin dal 1875 da navi-faro di Trinity House che si susseguirono nel compito di avvisare le navi di passaggio. Inizialmente la caratteristica del segnale fu stabilita in una sequenza di tre lampi bianchi in un periodo di un minuto; nel 1875 il periodo venne ridotto a 45 secondi. Dal novembre 1946 al dicembre 1948 fu la nave-faro \"LV1 \"Mary Mouse 2\"\", appena varata, a indicare la secca; dopo essere stata spostata in differenti locazioni la \"LV1\" torn\u00f2 a marcare la Royal Sovereign Shoal dal giugno all'ottobre del 1970. Nel 1971 entr\u00f2 in funzione l'attuale faro in calcestruzzo, progettato da \"William Halcrow and Partners\" di Londra e costruito da \"Christiani &amp; Nielsen\". Il faro fu prefabbricato in due sezioni sulla spiaggia di Newhaven: la base con il pilone, galleggiante, fu rimorchiata sul posto ed affondata su un'area pianeggiante del fondale; sopra il pilone fu montata la sovrastruttura costituita dalla piattaforme e dalla torre del faro. Il pilone, dotato di una sezione telescopica estendibile, venne quindi alzato di 13 metri e fissato in posizione.\nI guardiani facevano turni di un mese nel faro e un mese a terra, i rifornimenti personali di cibo e vestiario venivano portati in occasione del cambio di equipaggio: inizialmente la carne dovette essere salata per la conservazione, ma in seguito furono installati frigoriferi e congelatori. Nel corso degli anni si consolid\u00f2 l'abitudine in occasione del Natale di recapitare doni e generi alimentari tramite l'equipaggio della imbarcazione di salvataggio di Eastbourne, cortesemente offerti da amici, parenti e sostenitori a terra. \nNell'autunno 1994 il faro venne automatizzato e la sua portata fu ridotta alle attuali 12 miglia nautiche; successivamente fu convertito ad energia solare.\nNel 2008 un'ispezione strutturale ha rivelato fenomeni di corrosione sul pilone, per questo motivo nell'agosto 2010, dopo un'ulteriore indagine sono stati eseguiti lavori di ripristino del calcestruzzo.\nStruttura.\nSi tratta di una piccola torre a pianta ottagonale sormontata dalla lanterna, posta su un angolo di un edificio rettangolare ad un piano che ospita al suo interno gli alloggi per i guardiani ed alcuni locali di servizio; il cui tetto costituisce una piattaforma per l'atterraggio di elicotteri. La piattaforma \u00e8 sostenuta al di sopra dell'altezza massima delle onde da un grosso pilone centrale in calcestruzzo. Tutta la sovrastruttura al di sopra del pilone \u00e8 dipinta di bianco con una striscia rossa orizzontale sulla torre.\nSegnale.\nIl nuovo faro aveva una caratteristica differente dalle navi-faro che lo avevano preceduto, che mantiene tuttora: un lampo bianco della durata di mezzo secondo con un periodo di 20 secondi. \nInizialmente la luce era generata da una lampada da 1000W che produceva un fascio con intensit\u00e0 di due milioni e mezzo di candele. In caso di guasto alla lampada, un dispositivo cambia-lampada automatico la sostituiva immediatamente con una seconda di scorta. Poco prima dell'automazione, nel 1994, la sorgente luminosa fu sostituita da una lampada ad arco da 400\u00a0W, che produceva per\u00f2 la stessa intensit\u00e0 luminosa della precedente.\nIn occasione dell'automazione del faro, la sua portata venne ridotta da 28 miglia alle attuali 12 miglia; il gruppo ottico attuale dispone di un dispositivo cambia-lampada a 6 posizioni.\nAnche il segnale da nebbia ad aria venne sostituito con uno elettrico con rivelatore di nebbia.\nDopo l'automazione, il funzionamento \u00e8 stato convertito ad energia solare: su lato sud della piattaforma sono stati installati una fila di pannelli fotovoltaici montati su una struttura metallica."}
{"id": "2687597", "revid": "106908", "url": "https://it.wikipedia.org/wiki?curid=2687597", "title": "Callisto (Marvel Comics)", "text": "Callisto \u00e8 un personaggio dei fumetti Marvel Comics, creato da Chris Claremont (testi) e Paul Smith (disegni). \u00c8 apparsa per la prima volta su \"Uncanny X-Men\" n.169 del maggio 1983.\nCallisto era il capo dei Morlock, un gruppo di mutanti abitatori dei sotterranei di New York, e in tale veste si \u00e8 scontrata diverse volte con gli X-Men, e in particolare con Tempesta, per la quale ha sempre provato un misto di ammirazione e invidia. In passato ha anche brevemente fatto parte degli \"Uomini X\".\n\u00c8 in genere riconoscibile per una vistosa benda su un occhio, oltre ad avere molte cicatrici su tutto il corpo che ne deturpano l'aspetto fisico, anche se un tempo era una donna estremamente attraente.\nBiografia del personaggio.\nPoco si sa della vita di Callisto prima che si unisse al gruppo dei \"morlock\", a parte il fatto che originariamente era una bella donna, e che le sue molte cicatrici sono il risultato del \"grave errore che fu tentare di vivere in mezzo agli esseri umani\".\nMorlock.\nCome leader dei morlock, Callisto rap\u00ec Angelo, con l'intenzione di farne il suo compagno. Tempesta allora la sfid\u00f2 a duello per la leadership del suo gruppo: sconfitta, Callisto rimase a capo dei Morlock in cambio di una promessa di pace tra i mutanti della superficie e quelli del sottosuolo. Da quel giorno Callisto inizi\u00f2 a nutrire rispetto per Tempesta, ma anche disprezzo per averle risparmiato la vita, fatto che la morlock giudic\u00f2 un'imperdonabile debolezza. Tent\u00f2 quindi di vendicarsi cercando di convincere Kitty Pryde a sposare Calibano, e quando lo stregone Kulan Gath terrorizz\u00f2 la citt\u00e0 di New York trasformandola in una sorta di citt\u00e0 preistorica, Callisto si alle\u00f2 con lui e affront\u00f2 nuovamente Tempesta, che le salv\u00f2 ancora una volta la vita.\nIn seguito i suoi rapporti con gli X-Men migliorarono decisamente: dapprima salv\u00f2 il Professor X da un tentato omicidio, e in seguito, dopo il \"massacro mutante\" che decim\u00f2 il gruppo dei morlock, Callisto si un\u00ec agli X-Men, all'epoca guidati da Tempesta, con la quale instaur\u00f2 una profonda amicizia. Poco dopo si trasfer\u00ec all'Isola di Muir per diventare la guardia del corpo della dottoressa Moira MacTaggert.\nBeing Beautiful.\nTempo dopo Masque, diventato il nuovo leader dei morlock superstiti, us\u00f2 la sua abilit\u00e0 per restituire a Callisto la sua originaria bellezza. In questa nuova veste incontr\u00f2 un Colosso in preda ad un'amnesia, nella veste di \"Peter Nicholas\". I due si innamorarono e lei inizi\u00f2 a lavorare come modella. Purtroppo le intenzioni di Masque erano tutt'altro che benevole, ed egli ritrasform\u00f2 molte volte Callisto, con l'intenzione di portarla al crollo psicologico, fino all'intervento degli X-Men. I morlock allora attaccarono Callisto, fino quasi ad ucciderla. Lei si salv\u00f2, ma in seguito alle ferite riportate perse definitivamente la sua ritrovata bellezza, e le cicatrici tornarono a deturpare il suo corpo.\nIn cerca di vendetta si alle\u00f2 con Mikhail Rasputin, fratello maggiore di Colosso, che stava addestrando una nuova squadra di giovani morlock che presero il nome di Gene Nation. Dopo essere stati per un certo tempo in una terra alternativa dove il tempo scorreva pi\u00f9 velocemente, il gruppo torn\u00f2 sulla terra pi\u00f9 forte di prima e intenzionato a vendicarsi del massacro mutante compiuto tempo prima dai Marauders. Callisto allora, con l'aiuto dell'ex amante Colosso, avvert\u00ec gli X-Men della strage di innocenti progettata da Mikail e dai Gene Nation, e per impedirla guid\u00f2 Tempesta e Wolverine nelle fogne di New York, dove assistette al duello tra Tempesta e la nuova leader dei giovani morlock Marrow, a cui la mutante africana strapp\u00f2 uno dei due cuori.\nCallisto rimase nelle fogne per curare Marrow, e dopo essere rimasta ferita durante Operazione: Zero Tolerance, le consigli\u00f2 di unirsi agli X-Men, come anche lei aveva fatto in passato.\nInfine \u00e8 stata tra coloro che hanno aiutato il Professor X e Magneto a ricostruire l'isola di Genosha.\nPoteri e abilit\u00e0.\nCallisto \u00e8 una mutante, il cui principale potere era costituito da una capacit\u00e0 sensoriale straordinaria, che investe tutti e cinque i sensi, oltre a un'accresciuta forza e agilit\u00e0 e a un parziale fattore di guarigione.\nGrazie a queste capacit\u00e0 era inoltre un'eccezionale combattente corpo a corpo, ed \u00e8 esperta nell'uso di alcune armi come i coltelli.\nI suoi poteri sono tuttavia scomparsi in seguito all'M-Day.\nAltri media.\nTelevisione.\nCallisto \u00e8 apparsa nelle serie di animazione \"Insuperabili X-Men\" e \"\". In entrambe le serie \u00e8 la leader del gruppo dei morlock.\nCinema.\nCallisto \u00e8 uno dei personaggi di X-Men - Conflitto finale, terzo capitolo della saga cinematografica sugli X-Men, interpretata dall'attrice dominicana Dania Ram\u00edrez. Nel film \u00e8 la leader degli \"Omega\", un gruppo di mutanti che vive nei sotterranei e che ricorda da vicino i morlock del fumetto. Nella versione cinematografica del personaggio, i tatuaggi sostituiscono le cicatrici e ha alcuni poteri in pi\u00f9, come una velocit\u00e0 estremamente elevata. Tuttavia, come nel fumetto, sembra avere un conto in sospeso con Tempesta, e le due combattono pi\u00f9 volte nel corso del film."}
{"id": "2687604", "revid": "216401", "url": "https://it.wikipedia.org/wiki?curid=2687604", "title": "Campionato di Zurigo di ciclismo 1995", "text": ""}
{"id": "2687606", "revid": "1305772", "url": "https://it.wikipedia.org/wiki?curid=2687606", "title": "Meridiana (disambigua)", "text": "Con il termine meridiana si pu\u00f2 intendere:"}
{"id": "2687610", "revid": "216401", "url": "https://it.wikipedia.org/wiki?curid=2687610", "title": "Campionato di Zurigo di ciclismo 1996", "text": ""}
{"id": "2687612", "revid": "28350878", "url": "https://it.wikipedia.org/wiki?curid=2687612", "title": "Consigli di amministrazione", "text": ""}
{"id": "2687620", "revid": "287204", "url": "https://it.wikipedia.org/wiki?curid=2687620", "title": "Andrea Costa Imola Basket 2008-2009", "text": "L'Andrea Costa Imola Basket 2008-2009, sponsorizzata \"Aget Service\", ha preso parte al campionato professionistico italiano di Legadue.\nHa disputato le proprie partite interne a Faenza, presso il PalaCattani.\nRoster.\n\"Legaduebasket: Dettaglio statistico\"\nLa stagione.\nDopo la risoluzione del contratto con Alberto Martelossi, il 7 luglio 2008 la societ\u00e0 presenta ai tifosi ed alla stampa il nuovo allenatore. \u00c8 Massimo Bianchi, 53 anni, proveniente dalla Serie A1, dove ha allenato Teramo.\nIl 28 luglio l'Assemblea dei soci conferma il Consiglio d'amministrazione uscente: Alberto Bordini (presidente), Claudio Bergamini, Luigi Darchini, Gian Piero Domenicali, Mauro Palmieri, Stefano Pucci e Giorgio Salvi.\nLe prime giornate del campionato 2008/09 hanno un esito altalenante: il gruppo comunque \u00e8 nuovo e i giocatori devono amalgamarsi.\nAlla settima giornata Imola perde in casa il derby con Rimini (71-85) , ma si rif\u00e0 nel turno successivo riportando il bilancio in perfetto equilibrio: 4 vittorie e 4 sconfitte.\nIl 14 dicembre, dopo due vittorie consecutive, l'Andrea Costa \u00e8 sorprendentemente al sesto posto.\nIl 2009 comincia subito male: il 4 gennaio, in casa, Federico Pugi si infortuna al legamento collaterale del ginocchio. Comincia una serie negativa. Il 25 gennaio l'Andrea Costa rimedia la sconfitta pi\u00f9 pesante della stagione: un -27 a Sassari che la condanna all'ultimo posto. La riscossa avviene la domenica successiva, contro Livorno.\nA Pavia, in uno scontro diretto per la salvezza, Joe Bunn, dato per guarito dai medici, decide invece di non scendere in campo. Si crea un caso, il giocatore rischia il taglio ma viene graziato.\nLa squadra non riesce ad uscire dalle ultime posizioni in classifica. Una reazione d'orgoglio avviene in occasione del derby con Rimini, il 22 febbraio. Imola sbanca il Flaminio restando in corsa per la salvezza. La vittoria viene replicata a Roseto.\nDopo un passo falso con Jesi, l'Andrea Costa centra la vittoria contro la capolista Varese (22 marzo). Il calendario per\u00f2 non \u00e8 favorevole agli imolesi, con due trasferte difficili, a Veroli (FR) ed a Casale Monferrato. Entrambe si concludono con due sconfitte; i romagnoli rimangono inchiodati alla penultima posizione.\nIl campionato termina il 26 aprile con la sconfitta in casa, ormai ininfluente, contro Brindisi; Andrea Costa saluta la LegaDue e si prepara alla prossima stagione tra i Dilettanti.\nA fine giugno per via della scomparsa del Basket Livorno, l'Andrea Costa Imola viene ripescata in Legadue per la stagione sportiva 2009-10."}
{"id": "2687625", "revid": "400694", "url": "https://it.wikipedia.org/wiki?curid=2687625", "title": "Finite difference method", "text": ""}
{"id": "2687626", "revid": "216401", "url": "https://it.wikipedia.org/wiki?curid=2687626", "title": "Campionato di Zurigo di ciclismo 1997", "text": ""}
{"id": "2687636", "revid": "1060", "url": "https://it.wikipedia.org/wiki?curid=2687636", "title": "Chiesa Latina", "text": ""}
{"id": "2687638", "revid": "1833487", "url": "https://it.wikipedia.org/wiki?curid=2687638", "title": "Casalba", "text": "Casalba (\"Cas\u00e0v\u00ebr\u00eb\" in dialetto locale\")\" \u00e8 una piccola frazione a sud di Macerata Campania, con circa 400 abitanti. Confina con il comune di Portico di Caserta e dista 2 km dall'altra frazione di Macerata Campania, Caturano, e circa 500 m dalla sede comunale.\nStoria.\nLa storia e le origini sono collegate a quelle del proprio comune e a quelle di Capua Antica. Fino al 1811 Casalba aveva una propria amministrazione. Da quel momento in poi, per\u00f2, esso si \u00e8 fuso con il comune di Macerata Campania, pur mantenendo una sua cultura e una sua tradizione.\nDal 1\u00ba gennaio 1929, per disposizione del \"Regio Decreto n. 2548 del 18 ottobre 1928\", a seguito della soppressione della Provincia di Terra di Lavoro, il Comune di Macerata Campania e il vicino Comune di Portico di Caserta furono riuniti in un unico Comune che prese la denominazione di \"Casalba\", dal nome dell'antica frazione di Macerata, con sede municipale a Macerata Campania e inserito nella Provincia di Napoli. Successivamente, con \"Decreto Legislativo Luogotenenziale n. 192 del 29 marzo 1946\", si dispose la ricostituzione dei due Comuni, Portico di Caserta e Macerata Campania, e dal 30 giugno 1946 essi riacquistarono la propria autonomia e il territorio pertinente e inseriti nella neonata Provincia di Caserta.\nMonumenti e luoghi di interesse.\nParrocchia di Santa maria delle Grazie edificata nel 1607, costruita su una gi\u00e0 preesistente data attorno al XVI secolo.\nFestivit\u00e0.\nNei giorni 1, 2 e 3 luglio arrivano i festeggiamenti nella piccola frazione. Il giorno pi\u00f9 importante \u00e8 il secondo, qui la statua della Madonna delle Grazie \u00e8 portata in giro per il paese, accompagnata da banda musicale e fuochi d'artificio, fermandosi in ogni strada della localit\u00e0."}
{"id": "2687640", "revid": "122450015", "url": "https://it.wikipedia.org/wiki?curid=2687640", "title": "Comunit\u00e0 montana dei Laghi Bergamaschi", "text": "La Comunit\u00e0 montana dei Laghi Bergamaschi \u00e8 una comunit\u00e0 montana della provincia di Bergamo in Lombardia. \u00c8 stata istituita con il D.P.G.R. n. 6503 del 26 giugno 2009 accorpando quelle dell'Alto Sebino, del Monte Bronzone e Basso Sebino e della Val Cavallina.\nComuni.\nFanno parte della comunit\u00e0 38 comuni (10 della Comunit\u00e0 Montana Alto Sebino, 12 della Comunit\u00e0 Montana Monte Bronzone e Basso Sebino e 16 della Comunit\u00e0 Montana Val Cavallina):\nGiunta esecutiva.\nGiunta Esecutiva 2019/2024:"}
{"id": "2687643", "revid": "1543377", "url": "https://it.wikipedia.org/wiki?curid=2687643", "title": "La voce segreta", "text": "La voce segreta \u00e8 un romanzo di Bianca Pitzorno, quarto ed ultimo capitolo della Saga di Lossai. Pubblicato nel 1998 da Arnoldo Mondadori Editore, \u00e8 il primo libro illustrato dall'autrice, con la colorazione di Mee Lee Young.\nTrama.\nLa protagonista del romanzo, Cora, deve aspettare ancora un anno per realizzare il suo pi\u00f9 grande desiderio: andare a scuola come il fratello e gli amici pi\u00f9 grandi. Nel frattempo per\u00f2 si diletta a fare da balia ai due fratellini gemelli appena nati e a giocare in strada con le bambine del vicinato, che le insegnano giochi irriverenti, filastrocche e incantesimi metropolitani. \nCora riesce cos\u00ec a far spuntare un paio di ali sulla schiena del suo gemello preferito: ali segrete, che i grandi non possono vedere e che le procurano ansie terribili, perch\u00e9 il fratellino non si comporta affatto come un angioletto.\nQuando per\u00f2 Cora finalmente andr\u00e0 a scuola e le capiter\u00e0 come insegnante la crudele maestra Argia Sforza (gi\u00e0 incontrata in Ascolta il mio cuore), sar\u00e0 proprio il monello alato a vendicare la sorella.\nCora vive avventure rocambolesche, al confine tra il sogno e la realt\u00e0, destreggiandosi tra il mondo dei bambini e quello rigido ma certo degli adulti.\nIl filo conduttore del romanzo \u00e8 appunto la Voce Segreta, ossia una voce che possiedono i bambini per comunicare con neonati, animali, oggetti e mobili. La perdita di questa voce magica avviene in un certo momento della vita, momento che Cora cerca affannosamente di scoprire."}
{"id": "2687647", "revid": "765341", "url": "https://it.wikipedia.org/wiki?curid=2687647", "title": "Jerkin'", "text": "Il Jerkin' \u00e8 uno stile di danza di strada derivato dall'hip hop; si propaga in Francia, in particolare a Parigi per\u00f2 viene poi importato a Los Angeles dove nasce effettivamente nel 2008. In seguito si \u00e8 diffuso anche nella California del sud, quindi a tutta la West Coast e si sta diffondendo nella East Coast.\nLa danza si compone di muovere le gambe in dentro e in fuori e questo movimento si chiama 'jerk' e facendo altre mosse chiamate \"reject\" \"dip\" e \"pindrop\".\nLe persone che ballano il jerkin sono chiamate Jerker e si muovono in \"crew\" lanciandosi sfide per ritrovarsi a ballare nelle strade rispettando un \"dress code\" originale e funky. Per la prima volta in uno stile di danza c'\u00e8 un'imposizione nel vestiario: questo tipo \u00e8 detto SWAG e comprende: jeans skinny (che variano da colori classici o particolari) come rifiuto dello stile pantaloni larghi classicamente usati per ballare, scarpe sportive dai colori vivaci, berretto, accessori a volont\u00e0 in stile anni 80 e camicie a quadri o maglie originali.\nIl brano musicale pi\u00f9 rappresentativo dello stile \u00e8 \"You're a Jerk\" dei New Boyz e \" Teach Me How To Jerk\" degli Audio Push. infatti i New Boyz sono considerati i precursori di questo stile grazie ai loro video su YouTube. due dei pi\u00f9 famosi Jerkers sono Chris Brown e la crew Themprangers.\nPer aggiornarsi sulle ultime tendenze e sui nuovi passi del movimento, i Jerkers caricano video su YouTube e si possono vedere dal vivo al concerto chiamato Red Light che si tiene a Parigi."}
{"id": "2687649", "revid": "371529", "url": "https://it.wikipedia.org/wiki?curid=2687649", "title": "The Rolling Stones 1st British Tour 1964", "text": "1st British Tour 1964 \u00e8 il secondo tour dei Rolling Stones, iniziato il 6 gennaio e concluso il 27 gennaio 1964.\nStoria.\nIl nome ufficiale di questo tour, organizzato da George Cooper, \u00e8 \"Groupe Scene 1964\" e vede per la prima volta la band inglese come protagonista insieme alle Ronettes. Altri gruppi, o artisti, di supporto erano: The Swinging Blues Jeans, Marty Wilde And The Wildcast, Dave Berry and the Cruisers, The Cheynes, Johnny Kidd and the Pirates e Bern Elliot and the Fenmen (i Pirates e i Fenmen non presenti in tutti gli spettacoli).\nIn ogni data venivano eseguiti due concerti.\nDurante lo svolgimento del tour venne pubblicato il primo EP dei Rolling Stones.\nScaletta.\nPrecisazione: la scaletta non era rigorosa come lo pu\u00f2 essere nei concerti attuali e le canzoni elencate non \u00e8 detto che venissero suonate nell'ordine indicato.\nDate.\nIn ogni data sono stati eseguiti due concerti."}
{"id": "2687650", "revid": "1632387", "url": "https://it.wikipedia.org/wiki?curid=2687650", "title": "Profoundemonium", "text": "Profoundemonium \u00e8 il secondo album della band Trail of Tears."}
{"id": "2687658", "revid": "125723697", "url": "https://it.wikipedia.org/wiki?curid=2687658", "title": "Chris Smalling", "text": "Biografia.\nNato nel borgo londinese di Greenwich, ha origini giamaicane. Nel giugno 2017 si \u00e8 sposato vicino al Lago di Como con la modella Sam Cooke.\nCaratteristiche tecniche.\n\u00c8 un difensore centrale, che pu\u00f2 giocare anche come terzino destro. \u00c8 molto forte fisicamente, oltre che veloce, abile in marcatura e sulle palle inattive. Si distingue anche per la lettura delle trame offensive degli avversari e per il gioco posizionale.\nCarriera.\nClub.\nGli inizi.\nCresciuto nelle giovanili del Millwall, nel 2006 comincia la sua carriera da professionista nel Maidstone United, con cui disputa 16 partite in due stagioni, segnando anche un gol.\nFulham.\nIl 30 aprile 2008 firma un contratto di due anni con il Middlesbrough, ma dopo un solo mese l'accordo viene annullato. Nel giugno del 2008 viene acquistato dal Fulham. Nell'ultima giornata di campionato disputa la sua prima partita in Premier League, nella sconfitta per 0-2 contro l'Everton, subentrando ad Aaron Hughes nella ripresa. Il 17 settembre 2009 fa il suo esordio in Europa League, nel pareggio per 1-1 sul campo del CSKA Sofia. Al termine dell'annata conta 12 presenze in campionato, 2 nelle coppe nazionali e 4 in Europa League.\nManchester United.\nIl 27 gennaio 2010 viene acquistato per 8 milioni di euro dal Manchester United, che per\u00f2 lo lascia in prestito al Fulham fino al termine della stagione. L'8 agosto 2010 fa il suo esordio con la maglia dei \"Red Devils,\" nella vittoria per 3-1 contro il Chelsea nel Community Shield. Chiude la stagione con 33 presenze tra campionato e coppe, segnando anche un gol. Al termine della stagione, conquista il suo primo titolo di campione d'Inghilterra.\nInizia la stagione 2013-2014 con la conquista del Community Shield, grazie alla vittoria per 2-0 ai danni del Wigan. Il 27 novembre 2013 segna la sua prima rete in Champions League, nella vittoria per 5-0 sul campo del Bayer Leverkusen. Il 1\u00ba dicembre raggiunge quota 100 presenze con la maglia del Manchester United, nel pareggio per 2-2 contro il Tottenham.\nNella stagione 2014-2015 viene impiegato come difensore centrale nella difesa a tre di Louis van Gaal. Il 2 novembre rimedia un cartellino rosso nel derby perso contro il Manchester City (0-1) all'Etihad Stadium. L'11 febbraio 2015 realizza la sua prima doppietta in carriera, nella vittoria per 3-1 contro il Burnley ad Old Trafford.\nNella stagione 2016-2017, sotto la guida di Mourinho, il giocatore si fregia, oltre che della sua prima coppa di lega, anche del suo primo trofeo internazionale, l'Europa League, servendo l'assist a Mxit'aryan per il definitivo 2-0 in finale contro l'.\nRoma.\nIl 30 agosto 2019 si trasferisce in prestito oneroso alla in cambio di 3 milioni di euro. Esordisce in giallorosso e in Serie A il 25 settembre seguente, in casa contro l'. Da quel momento diviene un punto fermo della Roma, e il 24 ottobre seguente debutta in giallorosso in Europa League, nella gara casalinga contro il . Il 30 ottobre 2019, Smalling mette a segno la sua prima rete in giallorosso in Serie A, contro l'. Tale marcatura lo rende peraltro il primo giocatore inglese ad andare a segno con la maglia della Roma. Conclude la stagione da perno difensivo dei capitolini.\nDopo il suo ritorno, nel mese di agosto, al Manchester United, il 5 ottobre 2020 viene ufficializzato il trasferimento dell'inglese alla Roma, questa volta a titolo definitivo, a fronte di un corrispettivo fisso di 15 milioni di euro.. La sua seconda annata in giallorosso risulta tuttavia condizionata dal susseguirsi di diversi guai fisici, che ne pregiudicano la continuit\u00e0 di prestazioni.\nNazionale.\nIl 2 settembre 2011 debutta in nazionale maggiore, nella vittoria per 3-0 sulla Bulgaria. Viene convocato per i Mondiali 2014 e per gli Europei 2016, in quest'ultima competizione decide, il 2 giugno 2016, la gara con il Portogallo segnando per la prima volta in nazionale. Disputa la sua ultima partita in Nazionale il 10 giugno 2017 contro la Scozia.\nStatistiche.\nPresenze e reti nei club.\n\"Statistiche aggiornate al 23 gennaio 2022.\""}
{"id": "2687660", "revid": "219355", "url": "https://it.wikipedia.org/wiki?curid=2687660", "title": "Monte Procinto", "text": "Il Monte Procinto \u00e8 un rilievo montuoso italiano appartenente alla catena delle Alpi Apuane, alto 1177 metri sul livello del mare. Si trova in alta Toscana, in Provincia di Lucca, fa parte del Parco Regionale delle Alpi Apuane; \u00e8 riconosciuto quale Sito di interesse comunitario con l'identificativo \"IT5120014 Monte Corchia - Le Panie\" e localit\u00e0 di rilevante interesse ambientale in ambito CEE.\nAlla base di questa montagna insistono alcune cave di marmo, duramente criticate dal movimento No Cav.\nCaratteristiche.\nIl Monte \u00e8 situato nella parte meridionale della catena delle Alpi Apuane e si trova al centro dell'asse della dorsale principale; \u00e8 vicinissimo al Monte Nona ed \u00e8 compreso tra il Monte Matanna ed il Monte Pania della Croce.&lt;br&gt;\nLa montagna \u00e8 costituita di dolomia calcarea ed \u00e8 piccola ma assai caratteristica poich\u00e9 ha la singolare forma di un \"panettone\", con le pareti perfettamente verticali e con la sommit\u00e0 leggermente convessa; \u00e8 alto oltre 150 metri dalla base, tutto intorno alla quale si trova una cengia orizzontale chiamata la \u201ccintura del Procinto\u201d. Tutte le vie di accesso alla vetta sono riservate agli alpinisti provetti, salvo una via ferrata a Sud che pu\u00f2 essere percorsa ponendo la massima attenzione ed in sicurezza, con il minimo di nozioni alpinistiche.&lt;br&gt;\nVicine al Procinto, ma separate dalla Foce dei Bimbi, ci sono tre piccole guglie verticali, care agli arrampicatori, chiamate il Bimbo Fasciato, il Piccolo Procinto e la Bimba.\nVerso Sud, separato dal Monte Procinto dalla Foce del Procinto, c'\u00e8 il Monte Nona, alto 1300 metri sul livello del mare; la sua parete Nord, rivolta verso il Procinto, \u00e8 di dolomia calcarea ed \u00e8 strapiombante anch'essa: anzi, in alcuni punti la cima forma un tetto che aggetta in fuori, oltre la linea verticale della parte inferiore della parete, di 17 metri.&lt;br&gt; \nAl Monte Procinto si pu\u00f2 accedere dai prati del versante Sud del Monte Nona, presso l'Albergo Alto Matanna, raggiungibile in macchina da Lucca, per un sentiero che prima sale al passo del Callare del Matanna, poi scende fino alla base della parete verticale del Monte Nona, traversa alla base detta parete, raggiungendo infine la Cintura del Procinto; da l\u00ec un ponticello porta alla via ferrata.\nIn alternativa si pu\u00f2 raggiungere il Procinto salendo dal paese di Stazzema, passando poi vicini al Rifugio del Club Alpino Italiano \"Forte dei Marmi\", immettendosi infine nel sentiero che traversa alla base la parete strapiombante del Nona.&lt;br&gt;\nDalla cima del Procinto la vista spazia a 360 gradi, verso la Pania della Croce, la Pania Secca, il Monte Forato, la costa della Versilia settentrionale ed il mare, il Monte Nona ed il Monte Matanna.\nCuriosit\u00e0 storiche.\nIl Procinto, per la sua forma ardita \"a Panettone\", con le pareti verticali e la base rotondeggiante, ha costituito per gli alpinisti una sfida fino dal XIX secolo.\nLa prima volta \u00e8 stato salito da boscaioli nel lontano 1848.&lt;br&gt;\nNegli anni successivi, lungo la via seguita dai primi arrampicatori, i gestori del Rifugio Alpe della Grotta fissarono una scala a pioli, presumibilmente in legno di castagno, alla parete verticale del Monte Procinto.&lt;br&gt;\nDal 1884 l'ingegnere milanese Aristide Bruni, socio del Club Alpino Italiano della sua citt\u00e0, ma attivo anche presso la Stazione Alpina di Lucca, promosse e diresse lavori che mediante staffe e cavi metallici portarono, nel 1893, alla costruzione della prima ferrata d'Italia. Furono emulati in tal modo gli austriaci che avevano gi\u00e0 realizzato due vie ferrate: nel 1843 sull'Hoher Dachstein; nel 1869 sul Grossglockner. I lavori al Procinto vennero in gran parte finanziati da soci della sezione di Firenze e della Stazione Alpina di Lucca del C.A.I.&lt;br&gt;\nL'intera ferrata \u00e8 stata restaurata e messa in sicurezza nel 2018 ad opera del CAI Firenze.&lt;br&gt;\nIl poeta Ludovico Ariosto, che nel 1522 venne a svolgere la funzione di Governatore del territorio per gli Estensi, gli dedic\u00f2 una poesia contenuta nei Cinque Canti non pubblicati dell'Orlando Furioso.&lt;br&gt;\nIn vetta vi \u00e8 una minuscola cavit\u00e0 all'interno della quale si trova normalmente un po' di acqua: si \u00e8 parlato molto della causa. Forse \u00e8 dovuta al fatto che il Procinto \u00e8 vicinissimo alla costa; \u00e8 davanti a Forte dei Marmi: quindi le correnti umide provenienti dal mare potrebbero condensarsi sulla fredda roccia e l'acqua meteorica raccogliersi cos\u00ec nella cavit\u00e0.&lt;br&gt;\nVicinissimo al Procinto lungo la cresta a Nord che lo collega al Gruppo delle Panie, c'\u00e8 il Monte Forato, costituito da un grande arco che collega due cime. Si pu\u00f2 attraversare facendo attenzione. A Est del Monte Forato si apre la Valle di Fornovolasco, un caratteristico paese apuano vicino al lago di Trombacco, anticamente sede di artigiani che lavoravano il ferro per conto del duca di Modena estraendolo da piccole miniere - tuttora visibili - alla base della Pania Secca (ardita cima calcarea che sovrasta imponente, con uno sbalzo di oltre 1.200 metri, il piccolo centro abitato).&lt;br&gt; \nDa diversi punti panoramici nei paesi posti sui versanti della valle della Turrite di Gallicano e da Barga - in precisi giorni dell'anno - il sole tramonta due volte passando prima contro l'arco, poi nel foro del Monte Forato; parimenti guardando dalla Versilia si vede lo stesso fenomeno all'alba."}
{"id": "2687661", "revid": "212348", "url": "https://it.wikipedia.org/wiki?curid=2687661", "title": "BBFC", "text": ""}
{"id": "2687662", "revid": "21079", "url": "https://it.wikipedia.org/wiki?curid=2687662", "title": "Gruppo lineare", "text": ""}
{"id": "2687666", "revid": "1543377", "url": "https://it.wikipedia.org/wiki?curid=2687666", "title": "Aberrometria", "text": "L'aberrometria \u00e8 un esame diagnostico che consente di verificare eventuali alterazioni delle strutture oculari, in particolare dei mezzi diottrici (cornea, cristallino, umor acqueo, corpo vitreo). L'aberrometria fornisce una mappa che permette di individuare eventuali aberrazioni oculari, vale a dire alterazioni delle strutture dell'occhio che determinano deviazioni e distorsioni dei raggi luminosi.\nConcetto di aberrazione oculare.\nL'aberrazione oculare riflette una imperfezioni nel percorso ottico dei fotoni (particelle o \"pacchetti\" di energia luminosa) che giungendo dall'esterno si portano verso l'occhio. Questa imperfezione provoca una distorsione e una alterazione della messa a fuoco delle immagini sulla retina: il paziente percepisce e giunge al medico lamentandosi di una cattiva qualit\u00e0 della visione.\nLe aberrazioni sono correlate ad ogni deformazione, anormalit\u00e0 od alterazione della trasparenza della superficie anteriore o posteriore di strutture quali la cornea, il cristallino, l'umor acqueo, il corpo vitreo o la retina stessa. \nGli stessi difetti refrattivi (ipermetropia, astigmatismo e miopia) possono essere causa di aberrazioni oculari.\nStrumentazione.\nLe aberrazioni ottiche vengono studiate con l'utilizzo di un dispositivo denominato \"aberrometro\".\nMolto spesso un aberrometro consiste semplicemente in un topografo corneale collegato ad un computer con un software dedicato. In alternativa possono essere utilizzati aberrometri progettati in modo da valutare le aberrazioni oculari totali e non semplicemente quelle corneali. Questi ultimi strumenti sono decisamente pi\u00f9 complessi e costosi ma in grado di fornire al medico ulteriori ed utili informazioni. Distinguiamo:\nPrincipio di funzionamento.\nIl principio su cui si basa l'aberrometro \u00e8 semplice: una sottile sorgente luminosa laser viene proiettata attraverso i diottri oculari e viene messa a fuoco su un punto della retina. L'onda riflessa da questo punto retinico torna ad attraversare in senso retrogrado le diverse strutture diottriche e viene quindi studiata da uno specifico sensore posto di fronte agli occhi.\nQuesta onda riflessa emerge variamente distorta e deformata a seconda delle aberrazioni ottiche presenti nell'occhio del paziente. Il medico studia il grado di dispersione (ottica) di quest'onda al fine di formulare una diagnosi. Sfortunatamente l'aberrometro non permette di definire la struttura anatomica oculare d'origine delle eventuali distorsioni senza il supporto di altri strumenti, ad esempio il topografo e la tomografia a coerenza ottica.\nFonti di aberrazioni negli occhi.\nLa cornea e il cristallino sono i componenti principali di rifrazione negli occhi. Le aberrazioni di questi componenti contribuiscono in misura marcata alla qualit\u00e0 complessiva dell'immagine.\nAberrazioni ottiche nel cheratocono.\nLa progressiva distorsione corneale associata al cheratocono porta ad anomalie della topografia della cornea e riduce la prestazione visiva. Nelle fasi iniziali e moderate della malattia, la maggior parte delle alterazioni si verificano sulla superficie anteriore della cornea. Nelle fasi pi\u00f9 tardive ulteriori alterazioni si verificano a carico della cornea posteriore."}
{"id": "2687679", "revid": "124795147", "url": "https://it.wikipedia.org/wiki?curid=2687679", "title": "Vahe T'adewosyan", "text": "Carriera.\nClub.\nIn patria ha totalizzato oltre 90 presenze nella massima serie con le maglie di , e .\nTra il 2006 ed il 2008 ha collezionato 20 presenze e 2 reti in Axpo Super League., oltre a quattro gare (e due reti) nelle qualificazioni di Coppa UEFA.\nNazionali.\nHa giocato in Under-21 tre gare valide per le qualificazioni al Campionato europeo di calcio Under-21 2006."}
{"id": "2687680", "revid": "767487", "url": "https://it.wikipedia.org/wiki?curid=2687680", "title": "A New Dimension of Might", "text": "A New Dimension of Might \u00e8 il terzo album della band Trail of Tears."}
{"id": "2687687", "revid": "599013", "url": "https://it.wikipedia.org/wiki?curid=2687687", "title": "Carlos Lavado", "text": "Vincitore di due titoli piloti nella classe 250 del motomondiale. Anche suo fratello Luis ha corso come pilota motociclistico professionista.\nCarriera.\nSecondo pilota venezuelano a vincere un motomondiale dopo Johnny Cecotto, Lavado esord\u00ec nei Gran Premi nel 1978 in occasione della gara di casa, dove termin\u00f2 al secondo posto la gara della classe 250 con una Yamaha TZ. La prima vittoria fu la stagione successiva, sempre sul circuito di San Carlos con una Yamaha, ma in 350.\nLa prima stagione completa di Lavado nel mondiale fu il 1980, in cui vinse un GP (quello d'Olanda della 250). A fine stagione fu 6\u00ba nella quarto di litro e 13\u00ba in 350. Dopo un 1981 senza alcuna vittoria, nella stagione '82 Lavado, che aveva ricevuto un sostegno ufficiale dalla Yamaha, vinse complessivamente 3 GP (Spagna e Cecoslovacchia in 250 e Argentina in 350).\nDal 1983 con l'abolizione della 350 dal calendario mondiale, si dedica solo alle gare della classe minore, ma questo fu anche l'anno della consacrazione a campione del Mondo per Lavado, vincitore del titolo della 250 e di 4 GP, sempre con una TZ 250 affidata dalla Yamaha all'importatore venezuelano \"Venemotos\". Lavado si ripete nel 1986, ancora con la Yamaha, sempre con il team manager Vito Ippolito.\nIl 1987 fu l'inizio del declino del pilota venezuelano, vittorioso in Jugoslavia ma infortunatosi durante le prove del GP di Cecoslovacchia. Nel 1989 passa all'Aprilia, dove rester\u00e0 anche la stagione seguente. Termina la carriera nel 1992 alla Gilera."}
{"id": "2687690", "revid": "1534172", "url": "https://it.wikipedia.org/wiki?curid=2687690", "title": "Umor acqueo", "text": "L'umor acqueo o umore acqueo \u00e8 un liquido salino che si trova tra la cornea e l'altra lente naturale del nostro occhio, il cristallino. Contribuisce a dare volume al bulbo oculare.\nProduzione e riassorbimento.\nViene prodotto dall'epitelio dei processi ciliare del corpo ciliare nella camera posteriore dell'occhio. Attraverso la pupilla circola nella camera anteriore dell'occhio dove viene riassorbito nei suoi bordi.\nViene riassorbito nell'angolo dell'iride mediante il trabecolato, una struttura oculare porosa posta tra sclera e cornea per passare poi nel canale di Schlemm ed entrare nella circolazione venosa.\nSembra che anche l'iride partecipi sia alla produzione che all'assorbimento.\nComposizione.\nSi presenta come un liquido trasparente simile all'acqua e contiene amminoacidi, glucosio e acido ascorbico in elevate concentrazioni\nHa una pressione tra i 14 e i 20 mmHg.\nFunzione.\nEssendo uno dei mezzi refrattivi dell'occhio contribuisce alla corretta messa a fuoco delle immagini. Avendo densit\u00e0 simile all'acqua, permette al cristallino di mettere a fuoco sott'acqua."}
{"id": "2687694", "revid": "767487", "url": "https://it.wikipedia.org/wiki?curid=2687694", "title": "Free Fall Into Fear", "text": "Free Fall into Fear \u00e8 il quarto album della band Trail of Tears."}
{"id": "2687695", "revid": "599013", "url": "https://it.wikipedia.org/wiki?curid=2687695", "title": "Euro Formula 3000 2001", "text": "La stagione 2001 dell'Euro Formula 3000 fu corsa su 8 gare. Vi presero parte 11 differenti \"team\" e 30 differenti piloti. Il futuro pilota di Formula 1, Felipe Massa, vinse il titolo dominando la stagione.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR18=ritirato ma classificato R=ritirato NS=non parte"}
{"id": "2687698", "revid": "767487", "url": "https://it.wikipedia.org/wiki?curid=2687698", "title": "Existentia", "text": "Existentia \u00e8 il quinto album della band Trail of Tears."}
{"id": "2687705", "revid": "599013", "url": "https://it.wikipedia.org/wiki?curid=2687705", "title": "Christopher Robinson", "text": ""}
{"id": "2687710", "revid": "339392", "url": "https://it.wikipedia.org/wiki?curid=2687710", "title": "Ninja ZX-R 750R", "text": ""}
{"id": "2687712", "revid": "1718925", "url": "https://it.wikipedia.org/wiki?curid=2687712", "title": "Nazionale Under-20 di calcio dell'Inghilterra", "text": "La nazionale di calcio inglese Under-20 (in inglese \"England national Under-20 football team\") \u00e8 una selezione calcistica Under-20 dell'Inghilterra ed \u00e8 posta sotto l'egida della Federazione calcistica inglese.\nNel suo palmar\u00e8s annovera un campionato del mondo, vinto nel 2017 in Corea del Sud, ma nel 2018 da detentrice del Mondiale Under-20 e da dententori dell\u2019Europeo Under-19, l\u2019Under-19 inglese fallisce clamorosamente la qualificazione al Mondiale Under-20 2019, causa la sconfitta per 3-0 contro la Norvegia allo spareggio per la qualificazione al mondiale Under-20 durante l\u2019Europeo Under-19 del 2018 in Finlandia\nRosa attuale.\nLista dei convocati per il campionato del mondo 2017."}
{"id": "2687715", "revid": "174925", "url": "https://it.wikipedia.org/wiki?curid=2687715", "title": "Semitica", "text": ""}
{"id": "2687721", "revid": "767487", "url": "https://it.wikipedia.org/wiki?curid=2687721", "title": "Bloodstained Endurance", "text": "Bloodstained Endurance \u00e8 il sesto album della band Trail of Tears."}
{"id": "2687731", "revid": "643494", "url": "https://it.wikipedia.org/wiki?curid=2687731", "title": "Vittoria di Prussia", "text": "Biografia.\nEra la seconda figlia dell'imperatore Federico III di Germania, e di sua moglie, la principessa Vittoria. Era una nipote della regina Vittoria del Regno Unito. In pubblico era sempre chiamata Principessa Vittoria, ma i famigliari la chiamavano Moretta o Young Vicky.\nCome le sorelle, le principesse Sofia e Margherita, Vittoria era molto legata alla madre e fin da piccola adott\u00f2 comportamenti ed usanze inglesi.\nRelazione con Alessandro di Battenberg.\nNel 1881, il principe Alessandro di Battenberg, che era stato scelto come sovrano di Bulgaria dal 1879, visit\u00f2 la corte prussiana per volere della madre di Vittoria. Siccome la madre e la nonna raccomandarono Alessandro come un possibile marito, Vittoria cattur\u00f2 rapidamente l'entusiasmo e si innamor\u00f2 di lui. Alessandro, come i suoi fratelli, era considerato magro e focoso. I genitori della ragazza erano favorevoli al matrimonio, ma il nonno paterno, l'imperatore Guglielmo I, ed il cancelliere dell'Impero, Otto von Bismarck, si opposero all'unione: essi temevano infatti che lo sposalizio potesse offendere la Russia, dal momento che le azioni di Alessandro (\"Sandro\") in Bulgaria stavano infastidendo i russi. Il contrasto degener\u00f2 in un'aspra battaglia di parole, ma infine i genitori della principessa Vittoria dovettero cedere ed essa dovette abbandonare l'idea di sposare Sandro.\nMatrimoni.\nPrimo matrimonio.\nSpos\u00f2, il 19 novembre 1890, il principe Adolfo di Schaumburg-Lippe. Il matrimonio risult\u00f2 essere senza figli come conseguenza di un aborto spontaneo avvenuto durante i primi mesi di matrimonio. Adolfo mor\u00ec nel 1916.\nNonostante fosse tecnicamente dalla parte della Germania durante la Prima guerra mondiale, Vittoria parteggiava per la fazione britannica. Dopo la guerra essa incontr\u00f2 il cugino, re Giorgio V del Regno Unito, e gli espresse il desiderio che sarebbero ritornati tutti amici in breve tempo; Giorgio le rispose che pensava che questo non sarebbe stato possibile ancora per molti anni.\nSecondo matrimonio.\nIl 19 novembre 1927, nonostante la forte disapprovazione dei fratelli e delle sorelle, Vittoria spos\u00f2 Alexander Zoubkoff (25 settembre 1901 \u2013 28 gennaio 1936), un rifugiato politico russo descritto come un \u00abballerino\u00bb, di trentacinque anni pi\u00f9 giovane di lei. In quel periodo le finanze della Principessa erano in uno stato piuttosto precario e Zoubkoff ne dilapid\u00f2 buona parte per i suoi divertimenti, facendo raramente ritorno al tetto coniugale.\nMorte.\nVittoria fu infine obbligata a mettere all'asta il contenuto di palazzo Schaumburg; la vendita fu condotta dal banditore di Colonia, M. Lempertz. L'asta attir\u00f2 per\u00f2 meno interesse di quanto era stato previsto e il \"The Times\" descrisse la gran parte delle offerte come \u00absenza spirito\u00bb; si stim\u00f2 che il ricavato del procedimento copr\u00ec solamente un terzo dei debiti di Vittoria (che ammontavano a 900\u00a0000 \"reichsmark\" o 45\u00a0000 sterline). Dopo aver lasciato palazzo Schaumburg, la Principessa si trasfer\u00ec in un monolocale arredato a Mehlem, un sobborgo di Bonn. Vittoria fu sul punto di divorziare da Zoubkoff sulla base del fatto che il suo comportamento gli era costato l'espulsione dalla Germania, che non era in grado di mantenerla e che \u00able relazioni coniugali non esistevano\u00bb, ma pochi giorni dopo che questo annuncio venne reso pubblico essa si ammal\u00f2 gravemente di polmonite e mor\u00ec all'ospedale di Bonn il 13 novembre 1929."}
{"id": "2687732", "revid": "339392", "url": "https://it.wikipedia.org/wiki?curid=2687732", "title": "Henry IV", "text": ""}
{"id": "2687733", "revid": "1598", "url": "https://it.wikipedia.org/wiki?curid=2687733", "title": "Scicli", "text": "Scicli (\"Sc\u00ecchili\" in siciliano) \u00e8 un comune italiano di abitanti del libero consorzio comunale di Ragusa in Sicilia.\nMonumentale citt\u00e0 barocca dalle forme di un eccelso presepe vivente, nel 2002 il suo centro storico \u00e8 stato insignito del titolo di Patrimonio dell'Umanit\u00e0 da parte dell'UNESCO, insieme con altri sette comuni nella lista delle Citt\u00e0 tardo barocche del Val di Noto.\nGeografia fisica.\nTerritorio.\nScrive cos\u00ec Elio Vittorini nel suo romanzo incompiuto Le citt\u00e0 del mondo:\n\u00abLa citt\u00e0 di Scicli sorge all'incrocio di tre valloni, con case da ogni parte su per i dirupi, una grande piazza in basso a cavallo di una fiumara, e antichi fabbricati ecclesiastici che coronano in pi\u00f9 punti, come acropoli barocche, il semicerchio delle altitudini...\u00bb\nScicli dista 24 chilometri da Ragusa. Il suo territorio comunale si estende dal mare alle propaggini meridionali del tavolato ibleo. I paesaggi sono molto vari: si passa dalla costa (alternando quella bassa e sabbiosa a modeste falesie calcaree) coperta dalla macchia mediterranea ai pendii dolci di origine alluvionale dell'entroterra con ulivi, mandorli e carrubi fino a giungere ai rilievi calcarei della parte settentrionale e interna in cui sorge il capoluogo.\nIl territorio comunale \u00e8 solcato da diversi corsi d'acqua i quali hanno tutti carattere torrentizio e pressoch\u00e9 stagionale fatta eccezione per l'Irminio; gli altri principali torrenti intercettano il centro di Scicli e sono il Mothucanus o torrente Modica-Scicli, il torrente di S. Maria La Nova e quello di S. Bartolomeo. Nei millenni ognuno di questi ha scavato nel tavolato profonde gole che oggi caratterizzano il paesaggio. La citt\u00e0 moderna \u00e8 adagiata nella conca in cui questi tre canyon confluiscono.\nOrigini del nome.\nLe origini della citt\u00e0 di Scicli sono molto antiche e risalgono probabilmente al periodo siculo, quindi oltre 3000 anni fa. Il nome, secondo alcuni studiosi, deriva da \"\u0160iclis\", uno degli appellativi utilizzati per indicare i Siculi, i famosi Popoli del Mare che gli egiziani chiamavano Shekelesh. \u00c8 pi\u00f9 probabile comunque una derivazione, sempre risalente a \"Siculi\" attraverso l'arabo \"\u0160iklah\", riportato da Idr\u00eesi nella Tabula Rogeriana, come scrivono Salvo Miccich\u00e9 e S. Fornaro.\nSi \u00e8 discusso anche se \u00e8 possibile identificare Scicli con Casmene, seconda colonia siracusana fondata nel 645 a.C., 20 anni dopo Acre, l'odierna Palazzolo Acreide, ma questo dato era gi\u00e0 stato smentito da Di Vita che aveva identificato il sito in Monte Casale.\nStoria.\nProtostoria.\nLa presenza umana nel territorio di Scicli risale addirittura al periodo Calcolitico, come dimostrano i ritrovamenti della Grotta Maggiore situata vicino all'Ospedale Busacca, datati fra l'et\u00e0 del rame e l'et\u00e0 del bronzo antico (III-II millennio a.C. \u2013 XVIII a.C.-XV secolo a.C.).\nEpoca antica.\nRitrovamenti archeologici, in particolare i resti di un abitato greco presso la foce dell'Irminio, testimoniano la presenza, o comunque dei contatti di primaria importanza con i greci.\nOltre ai resti greci sono state trovate tracce che testimoniano la presenza dei cartaginesi, presenti nell'isola fino alla conquista romana avvenuta nel III secolo a.C. Sotto il dominio romano, Scicli divenne citt\u00e0 \"decumana\", ovvero citt\u00e0 sottoposta al tributo della \"decima\", consistente nel pagamento di un decimo del raccolto. Dopo la caduta dell'Impero romano d'Occidente Scicli pass\u00f2 ai bizantini e sub\u00ec, come altre citt\u00e0 dell'Isola, le incursioni dei Barbari.\nLa caratteristica conformazione del territorio con la presenza di \"cave\" e grotte carsiche, ha favorito la nascita di numerosi insediamenti rupestri. Oltre a quello preistorico di Grotta Maggiore, ricordiamo anche l'insediamento tardo bizantino del VII secolo sito in localit\u00e0 \"Castellaccio\", e l'insediamento rupestre probabilmente bizantino (VIII secolo d.C.) e medievale (X-XI secolo d.C.) in localit\u00e0 Chiafura, visibile sino ai nostri giorni.\nMedioevo.\nSotto il dominio Arabo, Scicli conobbe un periodo di notevole sviluppo agricolo e commerciale. Lo storico arabo Edrisi nella prima met\u00e0 del XII secolo, esalt\u00f2 la prosperit\u00e0 economica di Scicli con queste parole:\nSi sa molto poco, comunque, della dominazione araba a Scicli e non si conoscono al momento iscrizioni utili a tracciare una storia chiara dell'operato degli Arabi a Scicli. Si hanno per\u00f2 molte evidenze di toponomastica araba in nomi di contrade e siti (come Donnalucata, Donna Fridda, Marsa Shiklah, nome arabo di Contrada Pisciotto, \"il porto di Scicli\" in arabo, e forse il sito di Chiafura).\nSi fa risalire all'anno 1091 il passaggio definitivo di Scicli al dominio normanno per opera di Ruggero d'Altavilla il cui esercito avrebbe combattuto una battaglia nei pressi di Scicli quando debell\u00f2 gli Arabi dal territorio nella sua marcia verso Noto e Malta. A questa battaglia, avvenuta nella Piana dei Milici, \u00e8 legata la leggenda della \"Madonna delle Milizie\": si narra che la battaglia finale contro i Saraceni di un non ben identificato Emiro \"Belcane\" stata vinta dai Cristiani per l'intercessione della Vergine Maria scesa su un bianco cavallo a difesa di Scicli \u00abmea civitas dilecta\u00bb. Della tradizione si tratta in una memoria dei cosiddetti Codici Sciclitani ma il documento \u00e8 ritenuto dalla maggioranza degli studiosi un falso. Nella localit\u00e0 dell'avvenimento sarebbe stata costruita la chiesetta della Madonna dei Milici, che probabilmente \u00e8 trecentesca. La battaglia viene comunque ricordata ogni anno con la \"Festa delle Milizie\", una delle principali attrazioni folcloristiche di Scicli.\nI Normanni (1090-1195) introdussero il sistema feudale gi\u00e0 diffuso altrove, e Scicli ed altre citt\u00e0 vicine furono considerate citt\u00e0 demaniali. Nel 1093 Scicli viene ricordata come dipendente dalla diocesi di Siracusa.\nAi Normanni successero gli Hohenstaufen (Enrico VI di Svevia si impossess\u00f2 del trono di Sicilia nel 1194). Nel 1255 durante la lotta dei Papi contro la casa Sveva, Papa Alessandro IV concesse alcuni territori tra cui Scicli, Modica e Palazzolo Acreide, a titolo di feudo a Ruggiero Fimetta, nobile di Lentini gi\u00e0 esiliato da Federico II di Svevia, che si era ribellato agli Svevi, ma Ruggiero non arriv\u00f2 mai a prendere il possesso della citt\u00e0 perch\u00e9 fu ucciso.\nAnche sotto gli Hohenstaufen, Scicli conserv\u00f3 il privilegio di citt\u00e0 demaniale. La sua storia segue quella della Sicilia, per cui con la caduta dei Hohenstaufen avvenuta nel 1266, pass\u00f2 sotto la dominazione Angioina, mal tollerata, a causa della politica di Carlo I d'Angi\u00f2 che, diversamente dai suoi predecessori normanni e svevi, considerava il Regno di Sicilia territorio di conquista e di vantaggi economici e finanziari. La politica di Carlo D'Angi\u00f2 fu causa di un'insurrezione in tutta la Sicilia, nota come i Vespri Siciliani, il 5 aprile 1282 Scicli, insieme a Modica e Ragusa insorge contro le guarnigioni francesi del luogo cacciandole e ponendosi sotto la protezione di Pietro III d'Aragona.\nFu sotto la dominazione aragonese che si form\u00f2 la contea di Modica, e Scicli ne venne a far parte, seguendone le sorti sotto i Mosca (1283- 1296), i Chiaramonte (1296-1392), i Cabrera (1392-1480), gli Enriquez-Cabrera (1481-1742).\nEt\u00e0 moderna.\nDal 1535 al 1754 Scicli fu anche sede di una delle dieci Sergenzie (circoscrizioni militari), competente territorialmente per il territorio della contea.\nScicli, con un passaggio graduale dal colle al piano, assunse la sua forma topografica tra il XIV ed il XVI secolo. La popolazione era aumentata notevolmente ma la peste del 1626 la ridusse drasticamente di quasi due terzi, portandola da 11000 a 4000 abitanti circa. Dopo la peste, anche grazie ad agevolazioni economiche a favore di chi decideva di risiedere in citt\u00e0, si ebbe un nuovo sviluppo demografico, ma il tremendo terremoto del 1693 caus\u00f2 3000 morti e la distruzione di gran parte della citt\u00e0. Da quelle macerie, Scicli rinacque in chiave barocca, e oggi \u00e8 caratterizzata da numerosi edifici settecenteschi.\nDopo il Terremoto del 1693 vennero eretti all'inizio del XVIII secolo numerosi palazzi nobiliari, ovvero:\n\u2022 Palazzo Spadaro, di stile tardo-Barocco; di propriet\u00e0 della famosa famiglia di origine modicana trasferitasi a Scicli nel '600\n\u2022 Palazzo Beneventano, di stile Barocco; sorto sulle macerie del terremoto\n\u2022 Palazzo Fava\n\u2022 Municipio\n\u2022 Palazzo Veneziano-Sgarlata\n\u2022 Palazzo Bonelli-Patan\u00e8\n\u2022 Palazzo Conti\n\u2022 Palazzo Papaleo\nNel 1720 torn\u00f2 al potere il Regno di Sicilia, scacciando successivamente gli spagnoli, ma lasciandone le suddivisioni geografiche. La contea di Modica cos\u00ec pass\u00f2 sotto altre 3 famiglie: gli Alba (1742-1745), i de Silva (1755-1802) e gli Stuart (1802-1816).\nNel 1816 il Regno di Sicilia si fuse col Regno di Napoli formando il Regno delle due Sicilie.\nNel 1860 tramite un plebiscito fu firmata l'annessione al Regno d'Italia\nMonumenti e luoghi d'interesse.\nDalla motivazione di iscrizione nella World Heritage List dell'UNESCO:\nScicli \u00e8 un centro del barocco ibleo del Val di Noto, Patrimonio dell'Umanit\u00e0 nella lista dell'heritage dell'UNESCO, tra i suoi principali monumenti si ricordano:\nArchitetture militari.\nLa citt\u00e0 antica sorgeva sul colle di San Matteo. Scicli ha sempre mantenuto nei secoli il carattere di cittadella fortificata, sia per la posizione strategica nel territorio a difesa della costa sia per la sua singolare articolazione morfologica su alture particolarmente scoscese che l'ha resa difficilmente espugnabile. Una struttura fortificata doveva esistere gi\u00e0 nel periodo bizantino come si evince da fonti arabe:\"\u201cl'anno duecentocinquanta (864-65)\u2026 I Musulmani, assediata Scicli, la presero\u201d\". L'assedio da parte degli arabi fa presupporre la presenza di un sistema di difesa fortificato a salvaguardia dell'abitato. Verso la met\u00e0 del XIV secolo esistevano due Castelli:\nSiti archeologici.\nScicli rientra tra le stazioni del III siculo (1500 a.C. - 800 a.C.) secondo la divisione in quattro fasi dell'Et\u00e0 del Bronzo pensata dall'archeologo Paolo Orsi. Oltre ai due castelli citati nel paragrafo dedicato alle architetture militari, nel territorio sciclitano sono presenti diverse aree di interesse particolarmente diversificate per datazione e tipologia.\nElio Vittorini scrive su Chiafura in \"Conversazione in Sicilia\":\nIl litorale.\nIl territorio di Scicli ha il litorale pi\u00f9 esteso fra tutti i comuni della provincia di Ragusa. La fascia costiera che va da Pozzallo a Marina di Ragusa \u00e8 fortemente antropizzata (centri abitati, coltivazioni intensive in serra, coltivazioni estensive, infrastrutture) sebbene conservi in pi\u00f9 punti zone incontaminate e selvagge. Il primo agglomerato urbano in cui ci si imbatte provenendo da Siracusa \u00e8 Sampieri, ottocentesco borgo di pescatori, sovrastato a monte da due fastose ville nobiliari chiaramente visibili anche in treno; due promontori individuano una larga baia sabbiosa che si estende dal centro abitato al Pisciotto, lo sperone sul quale si ergono i ruderi della Fornace Penna. Continuando sulla strada litoranea si attraversa \nl'area protetta di Costa di Carro, prevalentemente rocciosa ma con una piccola spiaggia incastonata tra le falesie.\nCava d'Aliga \u00e8 una recente cittadina che ha avuto un massiccio sviluppo negli ultimi decenni del Novecento; pu\u00f2 godere di una singolare e scenografica collocazione sul declivio che si conclude bruscamente sul mare arretrando per\u00f2 in corrispondenza della baia che assume cos\u00ec la forma di un teatro naturale. Le falesie si interrompono dopo Cava d'Aliga e l'adiacente borgo di Bruca facendo spazio a una costa bassa e sabbiosa. Donnalucata \u00e8 la pi\u00f9 antica delle frazioni marinare, porto della citt\u00e0 di Scicli e principale luogo di villeggiatura dell'aristocrazia cittadina. Ne \u00e8 testimone la presenza di edifici architettonicamente raffinati che punteggiano il tessuto urbano e le numerose ville nobiliari poco lontano dal centro. Infine, poco lontano dalla foce dell'Irminio e dalla relativa area protetta sorge il villaggio di Playa Grande dall'aspetto modernista di citt\u00e0-giardino.\nEconomia.\nL'economia di Scicli \u00e8 basata quasi esclusivamente sull'agricoltura intensiva e sulla produzione di primaticci.\nLa coltivazione in serre, di cui tutta la fascia costiera \u00e8 coperta, sta raggiungendo il primo posto fra le risorse economiche della citt\u00e0 e della provincia. Scicli vanta la costruzione della prima serra per primaticci, ideata dal genio Ignazio Fiorito, che all'epoca, si fece mandare dalla Pirelli di Milano, dei teli di plastica che lui utilizz\u00f2 per coprire le colture e proteggerle dalle gelate e dagli agenti atmosferici. La prima serra nacque in contrada Pezza Filippa, a ridosso del mare.\nOltre ai primaticci e alla serricoltura, particolare importanza riveste anche la produzione di agrumi, olio, carrube, vino e fiori. Scicli \u00e8 la capitale provinciale della produzione e vendita di infissi e profili in alluminio e tutto quello che concerne questo settore avviato negli anni 60 dalla famiglia Cannella, con la presenza nel territorio di svariate aziende, di piccole, medie, e grandi dimensioni, che esportano il prodotto finito, in tutta Italia e a volte anche all'estero.\nSociet\u00e0.\nLingue e dialetti.\nOltre alla lingua ufficiale italiana, a Scicli si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea. Si possono chiaramente notare influssi arabi, normanni e spagnoli.\nProdotti tipici.\nTra i prodotti tipici del territorio spicca il fagiolo \"cosaruciaru\", oltre ai tanti ortaggi, alle carrubbe usate per le farine e i dolci, ai suoi formaggi (come il caciocavallo ragusano DOP). Tra i dolci, tipico di Scicli \u00e8 la \"Testa di Turco\", turbante fatto con pasta sfoglia, farcito di ricotta vaccina locale. Altri prodotti noti sono le carni locali di vitello e manzo, le confetture ai fichi, i dolci di mandorla, la ricotta dolce e il pane di casa, preparato con farina di grano duro solo in forno di pietra.\nCultura.\nScicli in letteratura.\nElio Vittorini si sofferma sulla sua morfologia ne \"Le Citt\u00e0 del Mondo\": \nScicli nei media.\nScicli \u00e8 uno dei luoghi della provincia di Ragusa che sono stati ambientazione della riprese delle serie TV RAI \"Il commissario Montalbano\" (1999-in corso) e \"Il giovane Montalbano\" (2012-2015), tratte dai romanzi e racconti di Andrea Camilleri. In particolare il palazzo del commissariato di Vigata \u00e8 in realt\u00e0 il municipio di Scicli e la stanza del questore Luca Bonetti Alderighi \u00e8 nello specifico l'ufficio del sindaco di Scicli. Negli ultimi anni questa fiction ha avuto tantissimo successo, facendo conoscere a tutto il mondo i bellissimi e fantastici luoghi della Sicilia Sud Orientale, della provincia di Ragusa in particolare, infatti Marinella la casa del Commissario Montalbano si trova a Punta Secca, frazione balneare borgo piccolo di pescatori del comune di Santa Croce Camerina provincia di Ragusa. Quasi tutti i luoghi delle riprese della fiction sono in territorio Ragusano, come la Fornace Penna a Sampieri frazione del Comune di Scicli, e le tante bellissime spiagge del territorio sciclitano, oramai famose e visitate da tanti turisti incantati dai luoghi principali della fiction.\nManifestazioni.\nIl progetto musicale che nasce dall'idea di 4 giovani Siciliani con l'obiettivo di promuovere la musica popolare nel suo complesso, con particolare riguardo per la musica popolare del sud Italia.\nIl target di riferimento \u00e8 quello degli amanti della cultura popolare manifestata in tutte le sue forme, appartenenti a tutte le fasce d'et\u00e0. Ogni anno rinnoviamo l'appuntamento con uno degli eventi estivi pi\u00f9 attesi, per riscoprire Scicli come nuova capitale della Taranta per i tanti che arrivano da ogni parte della Sicilia.\nSport.\nLo ha avuto i suoi momenti migliori alla fine degli anni settanta, quando partecip\u00f2 al campionato italiano di serie D (oggi equivalente ad una C1), e la citt\u00e0 sal\u00ec agli onori della cronaca sportiva per i successi e il vivaio che seppe coltivare in questa parte di Sicilia. In quegli anni, la formazione dello Scicli calcio, poteva contare su nomi di rilievo e di prestigio come Sandro Ciotti, Falcone, Spolverino, Riceputo ed altri, e riusciva ad infervorare i tifosi locali per il suo ruolo di leadership che aveva non solo in provincia, ma anche e soprattutto a livello regionale.\nAltra societ\u00e0, la pi\u00f9 anziana per fondazione ed affiliazione \u00e8 l'Associazione Per Scicli Calcio, nata nel 2000.\nAltra rappresentativa cittadina, l'A.S.D. Atletico Scicli, da met\u00e0 anni duemila ha iniziato a farsi strada tra le categorie minori fino a raggiungere nell'annata 2018-2019, il campionato di Promozione (massimo traguardo raggiunto).\n\u00c8 con il calcio a 5 che Scicli raggiunge il massimo campionato nazionale. La Pro Scicli riesce a disputare 2 stagioni in serie A di calcio a 5. Dapprima lo storico Geodetico di Scicli poi il Pala Rizza a Modica, i palazzetti che accolsero migliaia di appassionati di questa disciplina che ha mostrato sul parquet giocatori di alto livello. Per diverse vicissitudini la societ\u00e0 fu destinata a fallire fino alla definitiva scomparsa. Diverse altre societ\u00e0 locali sono nate successivamente cercando di portare avanti il calcio a 5 a Scicli con discreti risultati disputando i massimi campionati regionali senza per\u00f2 pi\u00f9 emulare le gesta dei rosa/nero della Pro Scicli.\nDal 1983, a Scicli viene giocato un torneo amatoriale di calcio a 11 che nel corso degli anni \u00e8 diventato un avvenimento atteso da centinaia di persone che, a vario titolo, vi partecipano. Originariamente avviato sotto l'egida dell'Endas nazionale, \u00e8 da allora conosciuto come \"torneo Endas\" a cui hanno partecipato, nel corso degli anni, almeno 30 squadre per volta, con in media 400 persone coinvolte nei diversi ruoli di organizzatori, giocatori, dirigenti di societ\u00e0, sponsor, famiglie. Il \"Torneo Endas\" ha avuto una lunga ed ininterrotta carriera fino all'anno 2010 quando per una rottura interna, il vecchio gruppo organizzatore dell'AIS (Arbitri Indipendenti Scicli) ha creato una frattura che ha portato alla nascita del gruppo \"Gnais\" (Gruppo Nuovi Arbitri Indipendenti Scicli) che ha avviato subito un torneo del tutto simili all'Endas ma questa volta sotto le insegne del Csen nazionale.\nUna societ\u00e0 sportiva \u00e8 importante quando risulta radicata nella comunit\u00e0 cittadina per la quale vive e spende le sue energie. \u00c8 il ruolo che riveste a Scicli (RG), nel settore della pallacanestro, la U.S.D. \u201cFernando Ciavorella\u201d, una delle pi\u00f9 antiche societ\u00e0 di basket d\u2019Italia per codice di affiliazione e della Sicilia. L\u2019anno della sua prima affiliazione alla FIP \u00e8 stato il 1964. L\u2019impegno sportivo che da sempre ha profuso \u00e8 stato quello di consentire ai giovani di giocare e confrontarsi con altri giovani in maniera ludica in un contesto agonistico formativo ed educativo. La sua lunga storia \u00e8 fatta di successi (Trofeo ragazzi nell\u2019anno 1986, finale nazionale a Roma nei giochi della giovent\u00f9 nel 1989, finale regionale cadetti nel 1993, campionato di serie C2 nella stagione sportiva 1994/1995, ecc.) ma anche di amarezze se gli insuccessi si possono considerare tali. Dal 2000 la societ\u00e0 sciclitana gestisce, su autorizzazione del CONI, un Centro di Avviamento alla pratica Sportiva della pallacanestro. La direzione tecnica della societ\u00e0 dal 2004 \u00e8 stata affidata al tecnico Allenatore Nazionale prof. Santo Carestia con la collaborazione del prof. Roberto Favacchio e del tecnico Alberto Carestia. Presidente della societ\u00e0 attualmente \u00e8 il Dott. Carestia Antonio. Sito della societ\u00e0: www.basketciavorella.com\nAtletica.\nL'atletica ha diversi nomi da premiare. A Franco Ruscica e Gianni Voi si deve il boom dei giovani che si dedicano a questo sport e con risultati sia a livello regionale, che nazionale. Il primo ha sfornato piccoli campioncini che si sono affermati anche nelle prove nazionali; il secondo contribuisce all'organizzazione della gara di mezzofondo su strada, non competitiva e non valida ai fini di classifica Fidal o Coni e con premi finali in denaro , il \"Memorial Peppe Greco\", gara podistica nata nel 1990 per ricordare Peppe Greco, un giovane medico modicano morto in un incidente stradale. Da annoverare anche l'Atletica Tre Colli Scicli che da diversi anni opera nel panorama dell'atletica sciclitana. Ai suoi tre rappresentanti, Angelo Portelli, Alessandro Parisi Assenza e Carmelo Galesi, si deve l'organizzazione del primo giro podistico a tappe \"Terre Iblee Tour\", che ha fatto conoscere il territorio e il paesaggio di Scicli ad atleti provenienti da diverse zone di Italia."}
{"id": "2687737", "revid": "110157", "url": "https://it.wikipedia.org/wiki?curid=2687737", "title": "Major League Soccer 1999", "text": "La Major League Soccer 1999 \u00e8 stata la quarta edizione del campionato di calcio statunitense.\nIl regolamento prevedeva che in caso di pareggio al termine dei novanta minuti regolamentari la partita venisse decisa agli shootout."}
{"id": "2687743", "revid": "767487", "url": "https://it.wikipedia.org/wiki?curid=2687743", "title": "Tetranitrometano", "text": " \nIl tetranitrometano \u00e8 un solvente apolare, molto tossico, con propriet\u00e0 esplosive.\nSe conservato puro, \u00e8 chimicamente e meccanicamente pi\u00f9 stabile della nitroglicerina.\nCome agente ossidante, forma miscele fortemente esplosive con composti organici facilmente ossidabili. Queste miscele sono molto sensibili agli urti meccanici e questo ne limita l'impiego come solvente.\nSi pu\u00f2 preparare per azione dell'acido nitrico fumante sull'anidride acetica, operando a bassa temperatura."}
{"id": "2687747", "revid": "287204", "url": "https://it.wikipedia.org/wiki?curid=2687747", "title": "Settore elettrostatico", "text": "In spettrometria di massa il settore elettrostatico \u00e8 un congegno usato per dividere ioni con energia cinetica diversa, non \u00e8 quindi un analizzatore di massa perch\u00e9 non divide gli ioni direttamente in base al loro rapporto massa/carica. Viene utilizzato in accoppiamento con il settore magnetico e l'analizzatore di massa che si ottiene si chiama analizzatore a doppio fuoco.\n\u00c8 usato anche come analizzatore nelle spettrometrie di elettroni, come la spettroscopia fotoelettronica a raggi X.\nMeccanismo.\nGli ioni passano tra due placche di un condensatore, quelli con la giusta energia cinetica attraverseranno il settore elettrostatico, gli altri urtano una delle due placche non potendo cos\u00ec essere rivelati."}
{"id": "2687748", "revid": "122988518", "url": "https://it.wikipedia.org/wiki?curid=2687748", "title": "Girlfriend (periodico)", "text": "Girlfriend \u00e8 una rivista australiana per un pubblico femminile adolescenziale, dai 12 ai 17 anni di et\u00e0 sulla moda, bellezza, intrattenimento. Un'altra versione della rivista viene pubblicata anche in Nuova Zelanda.\nStoria editoriale.\nNel 2006 la rivista festeggia il suo diciottesimo compleanno e vince due premi ai \"Magazine Publisher's Awards\" nelle categorie \"Miglior sito web\" e \"Migliore iniziativa editoriale\". Nel 2007 \u00e8 una delle prime riviste australiane a essere stampate completamente su carta riciclata; inoltre d\u00e0 vita alla campagna \"Girlfriend Goes Green\" per informare i lettori delle conseguenze del riscaldamento globale e dei modi di prevenzione. \n\"Girlfriend Model Search\".\nIl \"Girlfriend Model Search\" \u00e8 un evento organizzato dalla rivista australiana \"Girlfriend\", la cui prima edizione si \u00e8 tenuta nel 1992. Consiste in una competizione di bellezza finalizzata alla ricerca di nuove modelle. L'evento ha acquisito una certa notoriet\u00e0 in quanto le vincitrici delle edizioni 2003 e 2004 (Catherine McNeil e Abbey Lee Kershaw) hanno raggiunto lo \"status\" di \"top model\" a livello internazionale. Altro personaggio proveniente da tale concorso \u00e8 Ruby Rose, nota conduttrice televisiva australiana."}
{"id": "2687758", "revid": "716642", "url": "https://it.wikipedia.org/wiki?curid=2687758", "title": "Nana Ofori-Twumasi", "text": ""}
{"id": "2687763", "revid": "1305772", "url": "https://it.wikipedia.org/wiki?curid=2687763", "title": "Switch Bitch", "text": "Switch Bitch \u00e8 un volume rilegato dei racconti brevi di Roald Dahl, scritti dall'autore per la rivista Playboy e l\u00ec pubblicati nel 1965."}
{"id": "2687766", "revid": "729019", "url": "https://it.wikipedia.org/wiki?curid=2687766", "title": "Conca d'Oro (metropolitana di Roma)", "text": "La stazione di Conca d'Oro \u00e8 una fermata della linea B della metropolitana di Roma. Si trova in piazza Conca d'Oro, nel quartiere Monte Sacro.\nLa stazione \u00e8 strutturata su tre livelli e una grande piazza ipogea. Il primo livello si trova ad otto metri dal piano stradale: da qui si scende all'atrio della stazione per poi raggiungere le banchine dei treni, poste sullo stesso livello, a 20 metri sotto il piano stradale.\nStoria.\nI cantieri sono stati aperti nel novembre 2005. I lavori sono terminati verso la fine del 2011 e la stazione \u00e8 stata aperta al servizio il 13 giugno 2012.\nServizi.\nLa stazione dispone di:"}
{"id": "2687769", "revid": "729019", "url": "https://it.wikipedia.org/wiki?curid=2687769", "title": "Volo Cubana de Aviaci\u00f3n 455", "text": "Il volo Cubana CU-455 \u00e8 stato un volo della compagnia Cubana de Aviaci\u00f3n proveniente dalle Barbados e diretto in Giamaica, precipitato in seguito ad un attacco terroristico il 6 ottobre 1976.\nTutte le 73 persone a bordo del Douglas DC-8 morirono in quello che fu il pi\u00f9 grave attacco terroristico aereo dell'emisfero occidentale. Nell'attentato furono utilizzati due ordigni temporizzati, generalmente considerati a base di dinamite od esplosivo C-4. Le testimonianze misero in relazione all'attentato alcuni membri in esilio dell'opposizione cubana a Fidel Castro con appoggi nella CIA e membri della polizia segreta venezuelana DISIP.\nDopo l'attentato sorsero ben presto complicazioni politiche, allorquando il governo cubano accus\u00f2 il governo statunitense di essere direttamente coinvolto nell'attacco. Alcuni documenti della CIA resi pubblici nel 2005 indicano che l'agenzia \"ebbe informazioni concrete, fin dal giugno 1976, di progetti per un attentato aereo da parte di gruppi terroristici cubani in esilio\" L'ex-agente Luis Posada Carriles nega un coinvolgimento diretto ma fornisce numerosi dettagli riguardo all'incidente nel suo libro \"Caminos del Guerrero\" (Way of the Warrior).\nQuattro persone furono arrestate in seguito all'attentato ed un processo ebbe luogo in Venezuela: Freddy Lugo ed Hernan Ricardo Lozano furono condannati a 20 anni di prigione; Orlando Bosch fu assolto a causa di errori tecnici nella presentazione dei capi d'accusa, ed attualmente vive a Miami; mentre Luis Posada Carriles fu detenuto per otto anni in attesa della sentenza prima di fuggire. Pi\u00f9 tardi entr\u00f2 negli Stati Uniti, dove fu arrestato con l'accusa di immigrazione clandestina, per poi essere successivamente rilasciato il 19 aprile 2007.\nIncidente.\nIl 6 ottobre 1976, il volo CU-455 era previsto in partenza dalla Guyana alla volta dell'Avana, Cuba, via Trinidad, Barbados, e Kingston. Alle 17:24, nove minuti dopo la partenza dall'aeroporto Seawell, nelle Barbados, a un'altitudine di circa 5500 metri (18,000 piedi), un ordigno collocato nelle toilette presenti in coda esplose. Il comandante, Wilfredo P\u00e9rez P\u00e9rez, comunic\u00f2 alla torre di controllo: \"\"Abbiamo avuto un'esplosione a bordo, stiamo perdendo quota! ... Abbiamo un incendio a bordo! Richiediamo un atterraggio di emergenza!\".\nL'aereo perse rapidamente quota, mentre i piloti tentarono invano di riportarlo verso l'aeroporto di Seawell. Un secondo ordigno deflagr\u00f2 nei minuti successivi, causando lo schianto dell'aereo stesso. Quando si resero conto che un atterraggio d'emergenza era impossibile, i piloti portarono l'aereo in mare aperto, lontano dalla costa, contribuendo a salvare la vita di molte persone a terra. Tutto ci\u00f2 avvenne a circa 8\u00a0km dall'aeroporto. Tutti i 48 passeggeri ed i 25 membri dell'equipaggio presenti a bordo perirono: 57 di essi erano cubani, 11 originari della Guyana, e 5 della Corea del Nord. Tra di essi erano imbarcati i 24 membri della nazionale giovanile di scherma cubana, di ritorno dai Campionati Centramericani e Caraibici.\nAnche alcuni membri del governo cubano si trovavano a bordo dell'aeromobile; tra essi: Manuel Permuy Hern\u00e1ndez, direttore dell'Istituto Nazionale dello Sport (INDER); Jorge de la Nuez Su\u00e1rez, segretario della Caribbean Shrimping Fleet; Alfonso Gonz\u00e1lez, commissario nazionale per gli sport di tiro; e Domingo Chac\u00f3n Coello, agente del Ministero dell'interno. Tra gli 11 passeggeri originari della Guyana, vi erano studenti di medicina e la moglie di un diplomatico della Guyana. I coreani erano quattro ufficiali governativi e un cineoperatore.\nProcedimento giudiziario.\nArresti.\nAlcune ore dopo l'esplosione, le autorit\u00e0 di Trinidad arrestarono Freddy Lugo ed Hernan Ricardo Lozano, due venezuelani che si erano imbarcati a Trinidad per un volo fino a Cuba, ma che scesero dall'aereo alle Barbados, per fare ritorno con un altro volo a Trinidad. Ricardo aveva viaggiato sotto la falsa identit\u00e0 di Jos\u00e9 V\u00e1zquez Garc\u00eda. Lugo e Ricardo confessarono, e dichiararono di aver agito agli ordini di Luis Posada Carriles. La loro testimonianza, insieme ad altre prove, coinvolse Posada ed un altro venezuelano, Orlando Bosch.\nIl 14 ottobre 1976, Posada e Bosch vennero arrestati a Caracas e gli uffici della \"Investigaciones Comerciales e Industriales C.A.\" (ICICA), un'agenzia privata di investigazioni di propriet\u00e0 di Posada, furono perquisiti. Vi vennero trovate armi, esplosivi e radio trasmittenti. Ricardo, all'epoca dell'attentato, era un dipendente della ICICA, mentre Lugo lavorava come fotografo per conto del Ministero per gli Idrocarburi e le Fonti Minerarie.\nIl 20 ottobre, le autorit\u00e0 di Trinidad, Cuba, Barbados, Guyana e Venezuela si riunirono a Port of Spain e presero la decisione di istruire il processo in Venezuela, dal momento che tutti e quattro gli accusati erano cittadini venezuelani. Subito dopo questo accordo, Lugo e Ricardo furono estradati in Venezuela.\nProcesso militare.\nIl 25 agosto 1977, il giudice Delia Estava Moreno rinvi\u00f2 il caso ad un tribunale militare, accusando i quattro imputati di tradimento. Nel settembre 1980, un giudice militare venezuelano assolse i quattro accusati.\nIl pubblico ministero fece appello, argomentando che un tribunale militare non poteva giudicare gli imputati per due motivi: nessuno degli accusati risultava appartenente ad organismi militari nel 1976, ed il crimine qualificato come omicidio od omicidio aggravato non poteva essere giudicato da un tribunale militare. La Corte d'Appello Militare concord\u00f2 e dichiar\u00f2 il caso invalido per la giurisdizione militare, rendendo nulla la sentenza di assoluzione. Il giudice dichiar\u00f2 che gli accusati \"sono dei civili e i crimini di cui sono imputati sono regolati dal codice penale (e non militare)... I civili ed i crimini comuni non sono soggetti alle disposizioni del Codice Militare di Giustizia...\"\".\nProcesso civile.\nI quattro accusati furono rimandati dinanzi a un tribunale civile con l'accusa di omicidio aggravato e tradimento. L'8 agosto 1985, il giudice Alberto Perez Marcano della undicesima Corte Penale giudic\u00f2 colpevoli Lugo e Ricardo, condannandoli a 20 anni di carcere. Il giudice ridusse la pena alla minima prevista \"a causa delle circostanze attenuanti dovute alla mancanza di precedenti penali\" degli imputati. Orlando Bosch fu assolto, perch\u00e9 le prove raccolte dalle autorit\u00e0 delle Barbados durante la fase investigativa non potevano essere utilizzate in un processo di un tribunale venezuelano, poich\u00e9 furono presentate in ritardo e senza traduzione in spagnolo.\nPosada fugg\u00ec dal penitenziario di San Juan de los Morros alla vigilia del pronunciamento della sentenza. Era stato trasferito in questo carcere in seguito a due precedenti tentativi di evasione. Le autorit\u00e0 venezuelane furono accusate di essere implicate nella sua fuga. Dopo l'evasione nessun verdetto fu emesso, poich\u00e9, secondo il Codice Penale venezuelano, i processi giudiziari non possono procedere senza la presenza dell'imputato. La Corte emise un mandato di arresto per Posada.\nPeriodo successivo.\nUn nuovo giudice ordin\u00f2 che il caso fosse rivisto da un ulteriore tribunale, ma il governo venezuelano rifiut\u00f2 un ulteriore appello, e nel novembre 1987 Bosch venne rilasciato. Egli aveva trascorso 11 anni in carcere bench\u00e9 fosse stato assolto due volte. Lugo e Lozano vennero rilasciati nel 1993 e continuano a risiedere in Venezuela. Posada fugg\u00ec a Panama e successivamente negli Stati Uniti. Nell'aprile del 2005, fu spiccato un nuovo mandato di cattura per Posada in relazione all'attentato sul volo 455, dal governo di Hugo Ch\u00e1vez.\nTuttavia, un giudice statunitense per l'immigrazione ha stabilito che Posada non possa essere estradato n\u00e9 a Cuba n\u00e9 in Venezuela perch\u00e9, in queste nazioni, potrebbe essere sottoposto a tortura. Nel 2007, il membro del Congresso Bill Delahunt e Jose Pertierra, un avvocato dell'immigrazione che rappresenta il governo del Venezuela, hanno sostenuto che per Posada l'estradizione sarebbe possibile. Ci\u00f2 sulla base della pratica adottata dagli Stati Uniti, di catturare e trasportare sospetti terroristi in paesi come la Siria e l'Egitto, paesi nei quali viene praticata la tortura; quindi il governo statunitense potrebbe estradare Posada, ovvero un terrorista, a Cuba o nel Venezuela.\nBosch, una volta liberato dalle autorit\u00e0 venezuelane, raggiunse gli Stati Uniti, assistito dall'ambasciatore statunitense in Venezuela Otto Reich; ivi fu arrestato per violazione della libert\u00e0 vigilata. Bosch fu graziato per tutti i reati commessi in territorio statunitense dal presidente George H. W. Bush il 18 luglio 1990 su richiesta del figlio Jeb Bush, che divenne pi\u00f9 tardi Governatore della Florida; questo atto avvenne nonostante le obiezioni da parte del Dipartimento della Difesa statunitense per cui Bosch rappresentava uno dei pi\u00f9 pericolosi terroristi in attivit\u00e0\nNel 2005, Posada fu accusato dalle autorit\u00e0 federali in Texas di presenza illegale sul territorio nazionale, prima che le accuse decadessero l'8 maggio 2007. Il suo rilascio su cauzione, avvenuto il 19 aprile 2007, port\u00f2 a forti reazioni dei governi cubano e venezuelano. Il Dipartimento di Giustizia raccomand\u00f2 la corte di mantenerlo in uno stato di carcerazione poich\u00e9 egli rappresentava \"un riconosciuto organizzatore di complotti ed attacchi terroristici\", e quindi un concreto rischio per la comunit\u00e0.\nIl 28 settembre 2005 un giudice per l'immigrazione statunitense ha stabilito che Posada non possa essere estradato a causa del concreto rischio di tortura nel caso rientrasse in Venezuela.\nInformazioni da parte della FBI e CIA.\nLuis Posada Carriles, un cubano naturalizzato venezuelano, \u00e8 stato il Direttore del Controspionaggio nella struttura venezuelana equivalente all'FBI, la DISIP, dal 1967 al 1974. Un documento del governo statunitense, reso noto tramite il FOIA, conferma i rapporti di Posada con la CIA: \"Luis Posada, con cui la CIA ha un interesse operativo - Posada riceve approssimativamente $300 al mese dalla CIA\". Posada \u00e8 stato pesantemente coinvolto con i gruppi anti-castristi di destra, in particolare con il Cuban-American National Foundation (CANF) e con il \"Coordinadora de Organizaciones Revolucionarias Unidas\" (Coordination of United Revolutionary Organizations - CORU), guidati all'epoca da Orlando Bosch.\nStando ai documenti, Posada concluse la sua collaborazione con la CIA nel 1974, ma rimase in relazioni occasionali fino al giugno 1976, pochi mesi prima dell'attentato al volo 455. La CIA era in possesso di informazioni concrete, prima del giugno 1976, su un possibile piano, da parte di gruppi terroristici di esuli cubani, per far esplodere un volo di linea cubano, e l'addetto FBI a Caracas ebbe numerosi contatti con uno dei venezuelani che pose l'ordigno sull'aereo, e forn\u00ec a questi un visto per gli Stati Uniti cinque giorni prima dell'esplosione, nonostante i sospetti che fosse coinvolto in attivit\u00e0 terroristiche sotto il comando di Luis Posada Carriles.\nUn documento della CIA declassificato, datato 12 ottobre 1976, pochi giorni dopo l'attentato, riporta le affermazioni di Posada, appena alcuni giorni dopo un incontro per la ricerca di fondi per il CORU tenutosi il 15 settembre, \"Noi stiamo per colpire un volo di linea cubano...Orlando conosce i dettagli\" (Commento della fonte: Le identit\u00e0 di \"Noi\" ed \"Orlando\" non erano note all'epoca dei fatti.).\nUn documento declassificato dell'FBI, datato 21 ottobre 1976, riporta che il membro del CORU Secundino Carrera ammise che il CORU \"\"era responsabile per l'attentato dell'DC-8 di linea della Cubana Airlines, esploso il 6 ottobre 1976... questo attentato e le conseguenti morti erano pienamente giustificati dal fatto che il CORU era in guerra contro il regime di Fidel Castro.\" Carrera esprimeva anche la soddisfazione per l'attenzione che si era indirizzata agli Stati Uniti dopo l'accaduto, distogliendola da lui stesso e dal suo gruppo.\nDocumenti resi noti dal National Security Archive il 3 maggio 2007 rivelano i coinvolgimenti di Posada nell'attentato del 1976 e ad altri attacchi terroristici, inclusi quelli all'ufficio della British West Indian Airways nelle Barbados e quello all'ambasciata della Guyana a Trinidad.\n\"Questi documenti portano ulteriori prove delle responsabilit\u00e0 di Posada nel tentativo violento di destabilizzare il governo socialista di Castro\", sostiene Peter Kornbluh, direttore del Progetto di Documentazione su Cuba del National Security Archive. L'archivio rappresenta un'organizzazione di ricerca indipendente con sede alla George Washington University.\nCaraibici.\nIn memoria delle persone perite nell'attentato venne eretto un monumento a Saint James, nelle Barbados; esso venne visitato pi\u00f9 volte da Fidel Castro, compresa una visita effettuata durante i lavori dell'incontro del CARICOM nel dicembre 2005, durante la quale funzionari cubani auspicarono che Posada fosse \"assicurato alla giustizia cos\u00ec da porre termine a questo gravissimo incidente che ha portato cos\u00ec tanto dolore agli abitanti di questa regione.\"\" Dal 2008 un altro monumento \u00e8 in costruzione a Georgetown (Guyana) ed \u00e8 collocata alla congiunzione delle vie Camp e Lamaha."}
{"id": "2687775", "revid": "21079", "url": "https://it.wikipedia.org/wiki?curid=2687775", "title": "Teoremi di isomorfismo", "text": ""}
{"id": "2687778", "revid": "1271241", "url": "https://it.wikipedia.org/wiki?curid=2687778", "title": "Lotus 95T", "text": "La Lotus 95T \u00e8 una vettura di Formula 1 con cui il \"team\" britannico affront\u00f2 la stagione 1984. I piloti sono confermati dalla stagione 1983: Elio De Angelis e Nigel Mansell.\nSpecifiche tecniche.\nIl regolamento della stagione prevede una limitazione a 220 litri della benzina da imbarcare sulla vettura. G\u00e9rard Ducarouge crea perci\u00f2 una vettura pi\u00f9 piccola della precedente Lotus 94T, ma sempre spinta dal propulsore turbo della Renault. Questa vettura \u00e8 la prima Lotus che presenta un disegno aerodinamico \"imponente\", caratterizzato da grandi alettoni. La 95T monta pneumatici Goodyear, che rimpiazzano quelli della Pirelli, che nell'anno precedente non avevano dato grandi risultati.\nStagione 1984.\nLa vettura conquista due \"pole\", la prima all'esordio con Elio De Angelis e la seconda con Nigel Mansell nel Gran Premio degli USA. Molto competitiva in prova non lo sar\u00e0 altrettanto in gara in cui conquister\u00e0 un secondo posto (con De Angelis a Detroit), cinque terzi, quattro quarti, quattro quinti e un sesto posto, per un totale di 47 punti, che valgono alla Lotus il terzo posto nel mondiale costruttori."}
{"id": "2687786", "revid": "34971", "url": "https://it.wikipedia.org/wiki?curid=2687786", "title": "Sfratto di Pitigliano", "text": "Lo sfratto \u00e8 un dolce ebraico tradizionale, tipico della Maremma grossetana, in particolare della zona di Pitigliano, a base di noci e miele.\nStoria.\nIl suo nome trae origine dalla storia della comunit\u00e0 ebraica di Pitigliano che ricorda l'usanza locale di picchiare alla porta degli ebrei con un bastone, usanza che va fatta risalire al secolo XVII, quando il Granduca di Toscana Cosimo II de' Medici fece emanare un editto con il quale intimava agli ebrei delle zone di Pitigliano, Sovana, e Sorano, di lasciare le loro case per trasferirsi nel ghetto di Pitigliano.\nUn secolo dopo, gli ebrei di Pitigliano crearono questo dolce per ricordare l'evento dei messi che, battendo alle porte degli ebrei, avevano intimato loro di lasciarle.\nInfatti, lo sfratto ha forma allungata, simile a un bastone, e contiene un ripieno composto da miele, scorzette di arancia, noci, anice e noce moscata, che conferiscono un sapore dolce e un profumo intenso.\nPoich\u00e9 questi ingredienti erano usati anche nei secoli precedenti dalle popolazioni autoctone, \u00e8 possibile che lo sfratto attinga a un'antica ricetta etrusca."}
{"id": "2687797", "revid": "371829", "url": "https://it.wikipedia.org/wiki?curid=2687797", "title": "Runescape", "text": ""}
{"id": "2687799", "revid": "18379", "url": "https://it.wikipedia.org/wiki?curid=2687799", "title": "Porta Cicca", "text": ""}
{"id": "2687801", "revid": "287204", "url": "https://it.wikipedia.org/wiki?curid=2687801", "title": "Basket Club Ferrara 2007-2008", "text": "Staff dirigenziale.\nIl Basket Club Ferrara 2007-2008, sponsorizzato \"Carife\", ha preso parte al campionato professionistico italiano di Legadue.\nRisultati.\nRoster\n\"Legaduebasket: Dettaglio statistico\""}
{"id": "2687802", "revid": "1543377", "url": "https://it.wikipedia.org/wiki?curid=2687802", "title": "Spettrometria MIKES", "text": "La spettrometria MIKES \u00e8 una tecnica di spettrometria di massa oggi abbandonata; MIKES \u00e8 l'acronimo dell'inglese mass-analyzed ion kinetic energy spectrometry. In questa tecnica si monta l'analizzatore di massa a doppio fuoco in geometria inversa (prima il settore magnetico e poi il settore elettrostatico). Il voltaggio di accelerazione \"V\", e il campo magnetico \"B\", sono impostati per selezionare uno ione precursore a un determinato m/z. Lo ione precursore si frammenta in una zona priva di campo elettrico tra i due settori e viene analizzato il rapporto energia cinetica/carica degli ioni prodotto. La larghezza dei picchi degli ioni prodotto \u00e8 in relazione con la distribuzione di energia cinetica liberata durante il processo di dissociazione."}
{"id": "2687803", "revid": "767487", "url": "https://it.wikipedia.org/wiki?curid=2687803", "title": "Sonnet 12", "text": "Sonnet 12 o \"When I do count the clock that tells the time\" \u00e8 il dodicesimo dei \"Sonnets\" di William Shakespeare.\nAnalisi del testo.\nIl sonetto si divide in tre parti: le due quartine iniziali contengono delle considerazioni generali; la terza quartina scende nel particolare; il distico finale chiude il componimento con una considerazione dignitosa.\nVersi 1-8.\nLa prima quartina si apre con l'immagine del tempo con \"clock\" (orologio) e \"time\" (ora), svelando subito il tema del sonetto, attraverso il gioco di suoni del primo verso, riproducente il ticchettio di un orologio, tramite l'insistito e allitterato uso del suono \"t\". Inoltre, il fatto che Shakespeare nomini l'orologio consente di rilevare una delle poche individuazioni storiche presenti nei \"Sonnets\" (la diffusione degli strumenti meccanici per contare il tempo prendeva piede proprio nel secondo Cinquecento).\nI versi 2-8 contengono sguardi su elementi naturali (gli alberi spogliati dell'autunno) e umani (i capelli neri ingrigiti dalla vecchiaia) che alludono a un generale destino di morte di tutte le cose, cos\u00ec per il ciclo naturale come per la vita umana, senza possibilit\u00e0 alcuna di riscatto.\nVersi 9-12.\nLa terza quartina, scendendo nello specifico, si rivolge a un \"tu\" (\"thy\", \"thou\"), quel tu che nel Sonnet 1 \u00e8 presentato al lettore come \"tender churl\" (tenero avaro), la cui avarizia porta alla morte della bellezza, causa la mancanza di prole: qui il medesimo tema \u00e8 richiamato attraverso le immagini insistite dell'incoercibilit\u00e0 della morte, a cui l'intero cosmo \u00e8 irrimediabilmente votato.\nVersi 13-14.\nIl distico si pone come \"sententia\": da tutto ci\u00f2 che \u00e8 stato visto e detto sopra il poeta evince che \"nulla dalla falce del Tempo pu\u00f2 salvare se non prole a sfidarlo\", proprio nel momento in cui \u00e8 la morte ad avere il sopravvento sul tu (\"takes thee hence\").\nIl distico finale, dunque, riassume la tesi della caducit\u00e0 e fugacit\u00e0 del tutto, lasciando per\u00f2 la consueta speranza nella procreazione, che quel \"tu\" (il \"fair youth\") si ostina a negare al mondo."}
{"id": "2687807", "revid": "18323", "url": "https://it.wikipedia.org/wiki?curid=2687807", "title": "Giulio Calvisi", "text": "\u00c8 stato Segretario della Sinistra Giovanile dal 15 marzo 1995 al 13 marzo 1997 e deputato alla Camera durante la XVI legislatura Italiana.\nBiografia.\nNato il 27 giugno 1966 a Olbia, ma originario di Bitti. Nel 1993 si \u00e8 laureato alla facolt\u00e0 di giurisprudenza dell'Universit\u00e0 degli Studi di Sassari, con una tesi in Diritto Internazionale dal titolo: \"La Guerra del Golfo nel Diritto Internazionale\".\nAttivit\u00e0 politica.\nDal PCI ai DS.\n\u00c8 stato militante della Federazione Giovanile Comunista Italiana, l'organizzazione giovanile del Partito Comunista Italiano.\nNel 1991 aderisce alla svolta della Bolognina di Achille Occhetto nel Partito Democratico della Sinistra, entrando nella sua organizzazione giovanile: Sinistra Giovanile, guidata da Gianni Cuperlo. Il 15 marzo 1995 \u00e8 stato eletto Segretario nazionale della Sinistra Giovanile, succedendo a Nicola Zingaretti, incarico che mantiene fino al 13 marzo 1997.\nNel 1998 aderisce alla svolta di Massimo D'Alema, ammainando il PDS e confluendo nei Democratici di Sinistra (DS), ricoprendo il ruolo di Responsabile immigrazione dei DS. In questa veste ha avuto modo di collaborare con l'allora Ministro della solidariet\u00e0 sociale Livia Turco, assieme all'allora Ministro dell'interno (e futuro Presidente della Repubblica) Giorgio Napolitano, sui problemi dell'immigrazione e con il segretario nazionale del Partito Walter Veltroni.\nDagli anni 2000.\nDal 2001 al 2006 \u00e8 stato coordinatore del Dipartimento e successivamente vice-Responsabile nazionale Welfare dei DS, diretto da Livia Turco.\nAssieme ad Aly Baba Faye ha curato nel 2004 la pubblicazione del \u201c\"Libro Bianco sulla Bossi-Fini: rapporto sulla politica delle destre in materia di immigrazione\"\u201d.\nNel 2005 \u00e8 stato eletto segretario dell'Unione regionale dei DS \u2013 Sinistra Federalista Sarda, incarico mantenuto fino alla nascita del Partito Democratico.\nNel 2007 aderisce al Partito Democratico, diventandone membro dell'Assemblea Costituente nazionale.\nElezione a deputato.\nAlle elezioni politiche del 2008 viene candidato, ed eletto, alla Camera dei deputati, tra le liste del Partito Democratico nella circoscrizione Sardegna. Durante la XVI legislatura della Repubblica Italiana \u00e8 stato membro della 5\u00aa Commissione Bilancio, tesoro e programmazione e del Comitato parlamentare per i procedimenti di accusa.\nAlle elezioni primarie del PD del 2009 ha sostenuto la mozione di Pier Luigi Bersani, risultata vincente.\nIncarichi ministeriali.\nDal 2013 al 2016 \u00e8 stato Consigliere Giuridico del Ministro dell\u2019Ambiente e della Tutela del Territorio e del Mare. Dal 2017 al 2018 Consigliere del Ministro della Giustizia.\nSottosegretario di Stato alla Difesa.\nIn seguito alla nascita del governo Conte II tra PD, Movimento 5 Stelle e LeU, il 13 settembre 2019 \u00e8 stato nominato dal Consiglio dei Ministri Sottosegretario di Stato al Ministero della difesa, insediandosi il 16 settembre e mantenendo l'incarico fino al 13 febbraio 2021. Durante questo periodo, oltre che essere un autorevole braccio destro del Ministro della Difesa PD Lorenzo Guerini, si \u00e8 occupato in prima persona dell'emergenza alluvione di Bitti, tramite la Brigata meccanizzata \"Sassari\" e il 5\u00ba Reggimento genio guastatori."}
{"id": "2687808", "revid": "219355", "url": "https://it.wikipedia.org/wiki?curid=2687808", "title": "Analizzatore di massa a doppio fuoco", "text": ""}
{"id": "2687811", "revid": "219355", "url": "https://it.wikipedia.org/wiki?curid=2687811", "title": "Analizzatore di massa a doppia focalizzazione", "text": ""}
{"id": "2687813", "revid": "219355", "url": "https://it.wikipedia.org/wiki?curid=2687813", "title": "Doppio fuoco", "text": ""}
{"id": "2687814", "revid": "15756", "url": "https://it.wikipedia.org/wiki?curid=2687814", "title": "Lucrezia di Lorenzo de' Medici", "text": "Fu la moglie di Jacopo Salviati e la madre del cardinale Giovanni Salviati e di Maria Salviati, a sua volta moglie del famoso Giovanni \"delle Bande Nere\" de' Medici e madre di Cosimo I de' Medici.\nBiografia.\nEra la figlia primogenita di Lorenzo de' Medici e di Clarice Orsini; venne battezzata il 21 agosto 1470 con i nomi di Lucrezia Maria Romola.\nIl 10 settembre del 1486 si spos\u00f2 con Jacopo Salviati.\nUn suo ritratto come neonata \u00e8 ritenuto quello come Ges\u00f9 bambino nella \"Madonna del Magnificat\" di Sandro Botticelli.\nLucrezia arriv\u00f2 ad essere nonna di dieci nipoti e mor\u00ec alla veneranda et\u00e0, soprattutto per l'epoca, di 83 anni.\nDiscendenza.\nDall'unione con il Salviati nacquero undici figli, alcuni dei quali di grande importanza per la storia rinascimentale:"}
{"id": "2687815", "revid": "219355", "url": "https://it.wikipedia.org/wiki?curid=2687815", "title": "Analizzatore a doppio fuoco", "text": ""}
{"id": "2687818", "revid": "219355", "url": "https://it.wikipedia.org/wiki?curid=2687818", "title": "Analizzatore di massa a settore magnetico", "text": ""}
{"id": "2687823", "revid": "219355", "url": "https://it.wikipedia.org/wiki?curid=2687823", "title": "Analizzatore di massa a tempo di volo", "text": ""}
{"id": "2687824", "revid": "124693790", "url": "https://it.wikipedia.org/wiki?curid=2687824", "title": "Jonio (metropolitana di Roma)", "text": "Jonio \u00e8 il capolinea della linea B1 della metropolitana di Roma. Si trova nel quartiere Monte Sacro, all'incrocio tra viale Jonio e via Scarpanto (dalla quale \u00e8 possibile accedere), nelle immediate vicinanze di piazzale Jonio.\nLa stazione \u00e8 interamente sotterranea e le banchine si trovano a circa 28 metri di profondit\u00e0 rispetto al piano stradale. Sopra di essa \u00e8 presente un grande edificio di forma semi-circolare ospitante un parcheggio di scambio multi-piano con capacit\u00e0 di 252 posti auto (di cui 6 per diversamente abili) e 57 posti moto ed un ampio giardino panoramico sul tetto.\nLavori.\nI cantieri sono stati aperti nel novembre 2009 e l'inaugurazione era prevista per il 2013, posticipata varie volte in seguito ad alcuni ritardi. L'apertura al pubblico \u00e8 avvenuta il 21 aprile 2015. La struttura \u00e8 stata costruita predisponendola per il futuro interscambio con la linea D, progetto che \u2013 tuttavia \u2013 \u00e8 stato sospeso nel 2012.\nCome da progetto, gli accessi della metro sono due. Tuttavia i lavori dell'entrata presente su viale Jonio sono in fase di stallo, mentre \u00e8 possibile accedere da via Scarpanto.\nRinnovo parco.\nNel 2017 il sindaco Virginia Raggi ha inaugurato il rinnovato Parco Jonio, soprastante la stazione, che \u00e8 stato decorato con murales. Gli autori dei dipinti sono Giusy Guerriero, Moby Dick e Noa, che hanno realizzato un'opera dedicata al film \"Ladri di biciclette\", e Pietro Dudek. Per l'occasione, la Raggi ha dichiarato di ascoltare e raccogliere con piacere proposte come questa nata nel territorio e anche l'invito di lavorare insieme per rendere, in generale, la citt\u00e0 pi\u00f9 bella."}
{"id": "2687826", "revid": "219355", "url": "https://it.wikipedia.org/wiki?curid=2687826", "title": "MIKES", "text": ""}
{"id": "2687829", "revid": "647919", "url": "https://it.wikipedia.org/wiki?curid=2687829", "title": "Design for All", "text": ""}
{"id": "2687837", "revid": "34928", "url": "https://it.wikipedia.org/wiki?curid=2687837", "title": "Minoranza linguistica tedesca", "text": ""}
{"id": "2687838", "revid": "287204", "url": "https://it.wikipedia.org/wiki?curid=2687838", "title": "Vittoria involontaria", "text": "Vittoria involontaria (\"Victory Unintentional\"), tradotto anche coi titoli ZZ1-ZZ2-ZZ3 ed Esseri superiori, \u00e8 un racconto di fantascienza del 1942 di Isaac Asimov ed \u00e8 uno dei pochi racconti in cui Asimov ipotizza l'esistenza di intelligenza non umana all'interno del Sistema solare (un altro racconto sugli extraterrestri \u00e8 \"Questi giovani\"). \u00c8 il seguito diretto della storia non robotica \"La faccia di Orloff\", scritta nel 1941. Pubblicato per la prima volta nell'agosto del 1942 sulla rivista \"Super Science Stories\", fa parte dell'antologia \"Il secondo libro dei robot\" ed \u00e8 attualmente presente anche in altre raccolte di racconti di Asimov. \u00c8 uno dei primi racconti sui robot positronici arrivato in Italia (1953).\nTrama.\nI tre piccoli modelli ZZ (ZZ Uno, ZZ Due e ZZ Tre), sbarcano sulla superficie planetaria di Giove come ambasciatori dei loro padroni umani, per cercare informazioni sugli esseri aborigeni del pianeta. Fin dall'inizio, i gioviani cercano di distruggere i tre invasori con tutte le armi che hanno a loro disposizione, ma dopo vari fallimenti sono costretti a comunicare con i nuovi arrivati. Grazie ad un sofisticato sistema di punti e linee che era stato elaborato nel corso di 25 anni di studi fra le due civilt\u00e0, le due fazioni cominciano a discutere. I robot spiegano che vengono in pace e in cerca di informazione sul mondo dei gioviani, ma l'alieno addetto alla radio di questo trasduttore terrestre/gioviano non ha alcuna voglia di parlare e ordina ai robot non solo di sloggiare dal loro pianeta, ma anche da Ganimede, dove il resto degli \"animali inferiori\" come loro si erano insediato illegittimamente. I gioviani per\u00f2, non essendo riusciti nemmeno a scalfire i robot con le loro armi, decidono loro malgrado di portarli in una delle loro citt\u00e0, per mostrargli la grandezza e la potenza della loro civilt\u00e0.\nArrivati nel sobborgo, i tre ZZ vengono accolti da due funzionari del governo gioviano, e cercano subito di stipulare un trattato di pace fra i due mondi. Il punto focale della loro missione \u00e8 quello di stabilire una pace solida e duratura, ma se alla fine questo non risultasse possibile, l'obiettivo secondario \u00e8 quello di stabilire se i gioviani siano una minaccia reale per i terrestri. La popolazione di Giove infatti, anche se meno evoluta tecnologicamente, \u00e8 di gran lunga numericamente superiore rispetto a quella della Terra. Se gli alieni possiedono dei campi di forza abbastanza efficienti per dare vita ai voli spaziali, quindi, nulla gli impedirebbe di conquistare l'intero sistema stellare. Alla fine, i robot non riescono a chiedere nessuna pace e scoprono che i gioviani sono in procinto di costruire la loro prima navicella spaziale. Non avendo nient'altro da fare che riferire ai loro padroni, tornano alla nave sconsolati.\nL'astronave che dovrebbe portarli a casa \u00e8 per\u00f2 sprovvista del campo di forza necessario al volo stellare, e quindi i gioviani chiedono come sia possibile per loro sopravvivere nello spazio aperto. I robot spiegano che non hanno bisogno di un campo perch\u00e9 la nave non \u00e8 isolata ermeticamente dall'esterno, e quindi non rischia di esplodere per la variazione di pressione, inoltre non hanno bisogno di gas per respirare, n\u00e9 di un isolamento dal gelo siderale dato che loro si riscaldano automaticamente dall'interno. Il rappresentante del pianeta avverte i vertici del governo della cose appena scoperte, e spiega tutta la potenza di questi esseri extraterrestri, al che decidono di accettare di buon grado la pace. \nI tre ZZ a quel punto, salgono sulla nave un po' perplessi, ma grazie ad un sottile ragionamento scoprono che i gioviani in realt\u00e0 pensavano che i veri terrestri fossero loro, i robot, e non gli esseri umani. Per un fortuito scambio di identit\u00e0, la Terra \u00e8 salva.\nI gioviani.\nNon vengono mai descritti esplicitamente dato che la loro forma non ha nulla che pu\u00f2 essere paragonata ad un essere vivente terrestre. L'unica cosa che si sa \u00e8 che hanno dei tentacoli prensili e sono simmetrici rispetto ad un asse verticale. Probabilmente respirano idrogeno, mentre l'ossigeno per loro \u00e8 un gas mortalmente velenoso. Il loro organo sensoriale della percezione dello spazio non si basa sullo spettro elettromagnetico, ma sulla percezione delle masse, in una sorta di eco radar (gli oggetti pi\u00f9 sottili risultano semitrasparenti mentre quelli pi\u00f9 spessi sono pi\u00f9 opachi). La civilt\u00e0 gioviana prevede citt\u00e0 che si sviluppano nel sottosuolo e armi non basate sulla deflagrazione o sulla disintegrazione dato che l'alta densit\u00e0 dell'atmosfera porterebbe ad un effetto boomerang."}
{"id": "2687839", "revid": "28353577", "url": "https://it.wikipedia.org/wiki?curid=2687839", "title": "Provincia regionale di Catania", "text": ""}
{"id": "2687842", "revid": "1516566", "url": "https://it.wikipedia.org/wiki?curid=2687842", "title": "Armoriale delle famiglie italiane (Cao-Cap)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Cao a Cap.\nBibliografia.\n(2) - Dizionario araldico di P. GUELFI CAMAIANI, Milano, Editore Ulrico Hoepli, 1940\n(4) - Enciclopedia Storico-Nobiliare Italiana di V. SPRETI, 1928-1936\n(5) - Manuale di araldica di Fabrizio DI MONTAUTO, Firenze, Edizioni Polistampa, 1999\n(9) - Cronologia di famiglie nobili di Bologna di Pompeo Scipione DOLFI, Bologna, 1670 versione su web\n(11) - Antonio Mango di Casalgerardo, \"Nobiliario di Sicilia\", 1915-1970.\n(12) - Vincenzo Palizzolo Gravina, \"Il blasone in Sicilia\", ristampa anastatica dell'edizione del 1871-1875, 1972, Forni Editore, Bologna.\n(13) - Archivio di Stato di Firenze\n(14) - \n(15) - Blasonario subalpino\n(16) - Il portale del sud\n(17) - Nobiliario di Sicilia di Antonio Mango di Casalgerardo, 1915-1970 versione su web\n(19) - Nobili napoletani\n(22) - Araldica cuneese di R. ALBANESE e S. COATES, Cuneo, Societ\u00e0 per gli studi storici, archeologici ed artistici della provincia di Cuneo, 1996\n(26) - Famiglie nobili di Sicilia\n(27) - Raccolta di armi gentilizie di diverse famiglie di Montefalco di F. DEGLI ABBATI, 1795\n(28) - Wappen portal\n(31) - Enrico Ottonello, \"Gli stemmi di cittadinanza della magnifica comunit\u00e0 di Ovada\", Ovada, Accademia Urbense, 2005\n(33) - Stemmario vesuviano"}
{"id": "2687844", "revid": "767487", "url": "https://it.wikipedia.org/wiki?curid=2687844", "title": "L'amore nascosto", "text": "L'amore nascosto (\"L'amour cach\u00e9\") \u00e8 un film del 2007 diretto da Alessandro Capone, con Isabelle Huppert e Greta Scacchi\nTrama.\nDanielle \u00e8 una donna ricoverata in una clinica privata dopo il terzo tentativo di suicidio. Con sua figlia Sophie non \u00e8 mai riuscita a costruire un rapporto e per questo si \u00e8 inflitta un silenzio inviolabile."}
{"id": "2687853", "revid": "648716", "url": "https://it.wikipedia.org/wiki?curid=2687853", "title": "Jaakko Tallus", "text": "Biografia.\nHa debuttato a livello internazionale il 23 gennaio 1998 ai Mondiali juniores di St. Moritz/Pontresina, vincendo subito l'oro nella gara a squadre. In Coppa del Mondo ha conquistato il primo podio il 3 gennaio 1999 nell'individuale di Schonach im Schwarzwald (2\u00b0) e la prima vittoria il 21 gennaio 2001 nella partenza in linea a squadre di Park City/Soldier Hollow.\nIn carriera ha preso parte a tre edizioni dei Giochi olimpici invernali (, e ) e a cinque dei Campionati mondiali.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2687855", "revid": "367445", "url": "https://it.wikipedia.org/wiki?curid=2687855", "title": "Ratto di Elena", "text": ""}
{"id": "2687871", "revid": "287204", "url": "https://it.wikipedia.org/wiki?curid=2687871", "title": "Editrice Cenisio", "text": "L'Editrice Cenisio \u00e8 stata una casa editrice italiana di fumetti attiva tra gli anni sessanta e novanta e licenziataria per l'Italia delle storie a fumetti di produzione americana pubblicate dalla Western Publishing; esord\u00ec nel 1960 e per oltre trent'anni si specializz\u00f2 nella pubblicazione in Italia di serie a fumetti realizzate negli USA e tratte da serie televisive animate come quelle prodotte dalla Warner Bros., incentrata sui personaggi della serie \"Looney Tunes\", e dalla Metro-Goldwyn-Mayer come \"Tom e Jerry\" o dagli studi Hanna-Barbera come \"Gli antenati\", oltre ad altri iconici personaggi dei fumetti e dell'animazione americana come Tarzan o La Pantera Rosa; fu la prima casa editrice a indicare sugli albi il riferimento alla storia originale.\nStoria.\nNel 1960, sul successo della serie televisiva \"Le avventure di Rin Tin Tin\", esord\u00ec la serie a fumetti \"Rin Tin Tin &amp; Rusty\" che inizialmente pubblicava storie a fumetti tratte dall'omonimo comic book americano e poi quelle realizzate appositamente da autori italiani per la testata. La serie verr\u00e0 pubblicata per quasi venti anni. Nei primi anni sessanta pubblic\u00f2 le avventure di due personaggi di Luciano Bottaro e Carlo Chendi, Whisky &amp; Gogo.\nNel 1960 subentr\u00f2 alla Periodici Bunny acquisendone i diritti che dal 1957 gli aveva permesso di pubblicare serie a fumetti incentrate sui personaggi della serie televisiva animata dei Looney Tunes della Warner, prodotte negli Stati Uniti d'America dalla Western Publishing; a seguito di ci\u00f2 pubblicher\u00e0 molte serie incentrate su personaggi come Bugs Bunny, Silvestro e molti altri; nel 1962 esord\u00ec \"Bug's Bunny presenta Silvestro\", che prese il posto di \"Bunny\", una precedente pubblicazione edita dalla Periodici Bunny; la nuova edizione verr\u00e0 pubblicata fino al 1981. Contemporaneamente pubblic\u00f2 altre serie ispirate ad altre serie televisive animate della Metro-Goldwyn-Mayer, sempre precedentemente pubblicate dalla Periodici Bunny, come \"Tom &amp; Jerry\".\nPubblic\u00f2 nel 1964 le serie a fumetti tratte dalla serie televisiva Bonanza.\nNel 1968 esordisce, dopo oltre venti anni di assenza in Italia, una testata dedicata a \"Tarzan\", prima serie a fumetti dedicata al personaggio omonimo, con storie tratte dai comic book editi negli USA della Gold Key/Western e successivamente anche storie di produzione europea; la serie verr\u00e0 pubblicata fino al 1980, affiancata da numerose serie parallele con storie del personaggio.\nNel 1975 acquis\u00ec dalla DC Comics i diritti per la pubblicazione delle serie a fumetti di supereroi, precedentemente detenuti dalla Williams, pubblicando nel 1976 due collane dedicate a Superman e a Batman, pubblicate fino agli anni ottanta, cui seguirono nel 1978 quelle dedicate a Flash, nel 1979 quelle dedicate alla Legione dei Supereroi e al Sergente Rock, e a Wonder Woman nel 1980; quest'ultime ebbero per\u00f2 vita breve interrompendosi, tranne \"Superman\", fra il 1980 e il 1981.\nPubblic\u00f2 le serie a fumetti tratte dalla serie televisiva \"Attenti a quei due\" dal 1975 al 1977.\nNel 1975 esord\u00ec la serie \"La Pantera Rosa\", dedicata all'omonimo personaggio, che venne edita fini al 1992 per 188 numeri. Nel 1978 venne ripresa la testata \"Bunny\", che venne edita fino al 1989 ripubblicando fumetti gi\u00e0 editi nella prima edizione e nella serie Silvestro.\nDurante gli anni ottanta venne interrotta la pubblicazione delle collane della DC Comics (l'ultima collana DC a chiudere fu \"Superman\", nel 1984, e i diritti delle serie della DC Comics passarono ad altri editori, come Rizzoli e la Play Press, mentre Tarzan non venne pi\u00f9 pubblicato in Italia fino al 2003. Venne invece proseguita la pubblicazione delle sue collane umoristiche (principalmente quelle dedicate ai personaggi della Warner Bros. e Hanna e Barbera fino ai primi anni novanta.\nUna delle ultime pubblicazioni fu \"Terrifik\", una rivista antologica con fumetti di autori italiani e stranieri pubblicata per pochi numeri nel 1992.\nLa casa editrice chiuse nel 1992."}
{"id": "2687875", "revid": "180202", "url": "https://it.wikipedia.org/wiki?curid=2687875", "title": "Cenisio", "text": ""}
{"id": "2687877", "revid": "1305772", "url": "https://it.wikipedia.org/wiki?curid=2687877", "title": "Variet\u00e0 francesi di mais", "text": "Le variet\u00e0 francesi di mais derivano dalle introduzioni in gran parte informali realizzate in seguito all'esplorazione dell'America, e in particolare delle Antille e dalle coste dei Caraibi, a partire dal secolo XVI. La coltivazione di mais da foraggio \u00e8 menzionata a Bayonne nel 1523, a Navarrenx nel 1636, nel Languedoc nel 1590, a B\u00e9arn e nella Franca Contea nel 1608. La prima classificazione morfologica e agrologica delle variet\u00e0 di mais si trova nella monografia Histoire naturelle, agricole et \u00e9conomique du ma\u00efs (1836) scritta da Matthieu Bonafous. In Francia si incontrano quasi solo mais tradizionali con granelli a frattura vitrea, in alcuni casi dentati, raramente zuccherini e da scoppio (pop corn). Tra il 1954 e 1967 circa 200 campioni di semi di variet\u00e0 tradizionali sono state raccolti in Francia. La loro classificazione si basa sulla precocit\u00e0 e sulle caratteristiche della spiga e del grano (consistenza, forma, colore).\nDi seguito si riportano le caratteristiche delle principali variet\u00e0 francesi di mais.\nQueste due variet\u00e0 hanno la spiga lunga, cilindrica, con 8-10 file di chicchi, assai sottile.\nQueste due variet\u00e0 si differenziano per il colore del grano. Spiga piuttosto corta, fasciata, a volte lunga, conica, presenta numerose file di semi, tutolo grande e spugnoso. Semi piccoli. I Bianchi spesso presentano dei grani ad aleurone viola."}
{"id": "2687878", "revid": "767487", "url": "https://it.wikipedia.org/wiki?curid=2687878", "title": "Trappola ionica quadrupolare", "text": "In spettrometria di massa la trappola ionica quadrupolare (cos\u00ec chiamata per l'analogia di funzionamento con l'analizzatore a quadrupolo) o trappola ionica di Paul \u00e8 un analizzatore di massa a trappola ionica. Dal momento che gli ioni rimangono \"intrappolati\" nell'analizzatore, questo si pu\u00f2 usare anche come sorgente nella spettrometria di massa tandem.\nQuesto tipo di trappola ionica \u00e8 il pi\u00f9 conosciuto e diffuso tanto che spesso ci si riferisce alla trappola ionica quadrupolare con il semplice nome di \"trappola ionica\". \nEsistono tre principali tipologie di trappole ioniche quadrupolari che si differenziano per la loro configurazione: la trappola tridimensionale (QIT \"Quadrupole Ion Trap\"), la trappola bidimensionale o lineare (LTQ \"Linear Trap Quadrupole\") e la trappola ionica cilindrica. A seconda del tipo di trappola la risoluzione pu\u00f2 andare da unitaria a 20.000.\nGli ioni vengono costretti a percorrere traiettorie tra l'elettrodo centrale e i due elettrodi a calotta (\"end caps\" in lingua inglese), queste sono descritte dall'equazione di Mathieu.\nComunemente si indica con la sigla IT (dalla lingua inglese \"ion trap\").\nMeccanismo.\nAgli elettrodi \u00e8 applicata una tensione a corrente continua (DC) o alternata a radiofrequenza (RF).\nGli ioni sono attratti dal potenziale all'anello centrale e poi respinti (cambia segno il potenziale) in modo alternato e moti simili avvengono anche tra i due elettrodi a calotta. Gli ioni che devono essere analizzati vengono espulsi dalla trappola, la radiofrequenza viene aumentata in modo tale che vengano accelerati verso le calotte e attraversano l'apertura centrale delle stesse, finendo nel rivelatore. Gli ioni intrappolati possono per\u00f2 interagire tra loro, questo effetto si chiama \"limite di carica spaziale\" e questo limita le prestazioni dello strumento.\nI modi di funzionare della trappola sono essenzialmente tre:"}
{"id": "2687879", "revid": "1983214", "url": "https://it.wikipedia.org/wiki?curid=2687879", "title": "Ermanno Krumm", "text": "Biografia.\nFiglio del pittore Edoardo Krumm (1916-1993), \"saggista, intellettuale, giornalista, critico d'arte e di letteratura, ma soprattutto poeta\". Molto intensa la sua attivit\u00e0 di critico d'arte per il quotidiano il \u201cCorriere della Sera\u201d. Nelle vesti di poeta ha pubblicato le raccolte \"Le cahier de Monique Charmay\" (1987), \"Novecento\" (1992), \"Felicit\u00e0\" (1998), \"Animali e uomini\" (2003) e \"Respiro\" (2005). Ha inoltre curato, con Monique Charvet, \"Tel Quel, un'avanguardia per il materialismo\" (1974, sul lavoro della rivista) e, con Tiziano Rossi l'antologia \"La poesia italiana del Novecento\" (1995)."}
{"id": "2687884", "revid": "834", "url": "https://it.wikipedia.org/wiki?curid=2687884", "title": "Jesus Lizard", "text": ""}
{"id": "2687885", "revid": "287204", "url": "https://it.wikipedia.org/wiki?curid=2687885", "title": "Levy Mwanawasa", "text": "Nato nel 1948 a Mufulira, nello Zambia, era a capo del \"Movement for Multiparty Democracy\", ed \u00e8 stato il 3\u00ba Presidente dello Zambia. Sposato con Maureen Mwanawasa, era di religione protestante. Ha governato il paese dal gennaio 2002 fino alla sua morte avvenuta nel mese di agosto 2008. Ha il merito di aver avviato una campagna per liberare il suo paese dalla corruzione e favorire la crescita economica del paese. Prima della sua elezione, Mwanawasa ha coperto l'incarico di vice presidente dal 1991-1994, mentre era un membro eletto del Parlamento Elettorale."}
{"id": "2687888", "revid": "834", "url": "https://it.wikipedia.org/wiki?curid=2687888", "title": "Bang!", "text": ""}
{"id": "2687909", "revid": "767487", "url": "https://it.wikipedia.org/wiki?curid=2687909", "title": "Sonnet 19", "text": "Sonnet 19 o \"Devouring Time, blunt thou the lion's paws\" \u00e8 il diciannovesimo dei \"Sonnets\" di William Shakespeare.\nAnalisi del testo.\nIl sonetto diciannove si divide in tre parti: in modo irregolare rispetto alla struttura metrica, il primo nucleo tematico si svolge nei primi sette versi, lasciando all'ultimo verso della seconda quartina la prima svolta, per mezzo del \"but\"; la seconda parte va dal verso 8 a tutta la terza quartina; il distico conclusivo chiude il sonetto coi vv. 13 e 14.\nLa tematica di questo testo si lega a quella del precedente e pi\u00f9 celebre Sonnet 18, ma la materia dell'eternit\u00e0 della poesia, contro il Tempo che cancella ogni cosa, \u00e8 qui trattata in modo e con toni diversi: l'io lirico si rivolge con veemenza al \"Tempo vorace\" (\"devouring Time\") e non direttamente al \"fair youth\", la cui bellezza \u00e8 qui solo l'oggetto dell'azione funesta."}
{"id": "2687910", "revid": "1543377", "url": "https://it.wikipedia.org/wiki?curid=2687910", "title": "Sistema fotometrico", "text": "In astronomia si definisce sistema fotometrico un insieme di bande di filtri con una sensibilit\u00e0 nota alla radiazione incidente, la quale dipende solitamente dal sistema ottico, dai rilevatori e dai filtri utilizzati. Per ciascun sistema fotometrico \u00e8 presa come standard una stella, il cui indice di colore \u00e8 preso come valore 0.\nIl primo sistema fotometrico standardizzato ad essere sviluppato \u00e8 stato il Johnson-Morgan, meglio noto come sistema fotometrico UBV (1953); al giorno d'oggi si contano oltre 200 sistemi standardizzati.\nI sistemi fotometrici si distinguono in base alle dimensioni delle bande di lunghezze d'onda sfruttate:\nLettere impiegate in fotometria.\nGli astrofisici fanno uso delle lettere dell'alfabeto per designare una regione dello spettro elettromagnetico caratterizzata da una propria lunghezza d'onda. La maggior parte delle lettere \u00e8 compresa tra l'ultravioletto vicino, il visibile e la gran parte dell'infrarosso vicino.\nL'indaco e il ciano non sono considerati colori standard; l'arancione, il giallo e il verde ricadono entro la banda del visibile, mentre il violetto e il viola cadono nelle bande del blu.\nNota, le lettere non sono considerate uno standard, ma sono solo riconosciute dagli astrofisici.\nFiltri utilizzati.\nLa seguente tabella mostra i filtri attualmente in uso da parte di telescopi o enti osservativi.\nUnit\u00e0 di misura:"}
{"id": "2687919", "revid": "6923", "url": "https://it.wikipedia.org/wiki?curid=2687919", "title": "Abdul Sattar Edhi", "text": "Era capo della Edhi Foundation, che ha sede in Pakistan e succursali in tutto il mondo. Sua moglie Begum Bilquis Edhi \u00e8 capo della \"Bilquis Edhi Foundation\". Entrambi sono stati insigniti nel 1986 del Premio Ramon Magsaysay per il Servizio Pubblico. Ha ricevuto inoltre il Premio Lenin per la pace e il Premio Balzan. \"Maulana\" Edhi, come \u00e8 anche chiamato, appartiene alla comunit\u00e0 Memon. Secondo il Guinness World Records, la sua Edhi Foundation gestisce la pi\u00f9 grande rete di ambulanze del pianeta.\nInfanzia.\nNativo del Gujarat, regione dell'India britannica, suo padre era un commerciante tessile che manteneva la famiglia grazie al proprio lavoro. Edhi era un leader nato, che sin da piccolo organizzava coi suoi compagni piccoli spettacoli circensi per il pubblico locale. Quando sua madre lo mandava a scuola, leggenda vuole che gli consegnasse due paisa, da spendere uno per s\u00e9 e uno per qualcun altro. All'et\u00e0 di undici anni cominci\u00f2 a prendersi cura della madre paralizzata da una grave forma di diabete. Sin dall'infanzia impar\u00f2 quindi a prendersi cura degli altri prima che di se stesso, ci\u00f2 che sarebbe poi diventata la cifra stilistica di tutta la sua esistenza.\nInizi.\nNel 1947 la sua famiglia migr\u00f2 a Karachi, in Pakistan, dopo l'indipendenza del paese. Nel 1951 impieg\u00f2 il denaro messo da parte ai tempi in cui assisteva la madre per acquistare un piccolo negozio. L\u00ec allest\u00ec una farmacia con l'aiuto di un medico, che gli insegn\u00f2 le tecniche di soccorso elementare, e convinse qualche amico a tenere corsi di alfabetizzazione. Edhi trascorreva all'epoca un'esistenza da uomo semplice: dormiva sul pavimento nella propria farmacia, in modo da trovarsi sempre pronto ad aiutare la gente.\nNel 1957 un'ampia epidemia di influenza colp\u00ec Karachi. Edhi fu pronto a reagire, allestendo delle tende fuori dal proprio negozio per distribuire vaccini gratis. In segno di gratitudine, i concittadini gli elargirono generose donazioni, cos\u00ec come molti altri pachistani non appena la notizia si diffuse. Con i soldi delle donazioni, Edhi compr\u00f2 il resto dell'edificio in cui aveva sede il suo negozio: apr\u00ec un centro ostetrico gratuito e un asilo nido, primi embrioni della Edhi Foundation.\nSviluppo della Edhi Foundation.\nNegli anni seguenti, la fondazione crebbe in tutto il Pakistan. Dopo l'epidemia influenzale, un uomo d'affari anonimo don\u00f2 un'importante somma di denaro, con la quale Edhi acquist\u00f2 un'autoambulanza, da lui stesso guidata. Attualmente la Edhi Foundation dispone di oltre 600 ambulanze (quasi 2000 nel 2008 secondo BBC Asia) operativa in tutto il Pakistan. Lui stesso continua a guidarne a Karachi e in tutta la provincia Sindh: il servizio di ambulanze Edhi \u00e8 attualmente pi\u00f9 sofisticato ed efficiente di quello statale. Oltre ad ospedali ed ambulanze, la Edhi Foundation ha allestito cliniche, asili, case di cura per malattie mentali ed handicap fisici, banche del sangue, orfanotrofi, centri di adozione, obitori, centri di accoglienza per bambini disagiati e donne in difficolt\u00e0, scuole, ambulatori e mense. La particolarit\u00e0 di ogni centro Edhi \u00e8 la struttura di carrelli che sta all'esterno, che garantisce la possibilit\u00e0 a ogni madre in difficolt\u00e0 di affidare il proprio bambino al centro - dove ricever\u00e0 sostentamento ed educazione - senza paura di essere riconosciuta.\nAttualit\u00e0.\nSebbene Abdul Sattar Edhi abbia goduto di una reputazione straordinaria in tutto il mondo arabo, ha sempre continuato a condurre una vita semplice, fatta di abiti tradizionali pachistani (ne possiede non pi\u00f9 di due) ed estrema sobriet\u00e0. La Edhi Foundation dispone di un budget di circa 10 milioni di dollari, dei quali Edhi non ha mai trattenuto nulla per se stesso. Suo figlio Faisal ha raccontato una volta che quando la fondazione apr\u00ec un centro in Afghanistan, furono acquistate delle sedie per gli ospiti e per la stampa in occasione della conferenza di apertura: al suo arrivo, Edhi and\u00f2 su tutte le furie perch\u00e9 i soldi con cui erano state acquistate le sedie, a suo dire, dovevano essere spesi per aiutare la gente. Quella notte dorm\u00ec sul pavimento della clinica insieme agli autisti delle ambulanze.\nLa Edhi Foundation continua comunque a crescere. Bench\u00e9 al dr. Edhi sia stato conferito il titolo di Maulana (che viene usato spesso per indicare i Maestri sufi, come in segno di rispetto, non ha mai voluto che questo titolo venisse usato perch\u00e9 lui non ha mai frequentato scuole religiose e non ha mai appartenuto al \"clero\" islamico. Ha sempre preferito essere chiamato 'dottore', come gli spettava da quando aveva ricevuto il dottorato onorario dall'Institute of Business Administration in Pakistan per i servigi resi all'umanit\u00e0. Ha conseguito anche la laurea di primo livello in medicina in Pakistan nel 1981. Ha sempre rifiutato donazioni da governi e organizzazioni formalmente religiose, perch\u00e9 - secondo lui - questi enti pongono \u00abcondizioni\u00bb. Ha rifiutato quindi generose donazioni sia dal generale Muhammad Zia-ul-Haq che dallo Stato italiano.\nNel 1996 \u00e8 stata pubblicata la sua biografia, \"A Mirror to the Blind\" (Uno specchio al cieco).\nSecondo il Guinness Book of World Records, nel 1997 quello della Edhi Foundation era il pi\u00f9 grande servizio volontario di ambulanze del mondo. Inoltre Edhi deteneva personalmente il record di uomo che ha lavorato per il periodo pi\u00f9 lungo senza prendersi una vacanza: non si \u00e8 astenuto dal lavoro nemmeno per un giorno, anche dopo il riconoscimento del record.\nConfisca del passaporto da parte della autorit\u00e0 statunitensi.\nL'8 gennaio 2008 gli ufficiali dell'ufficio immigrazione statunitense hanno interrogato Abdul Sattar Edhi all'aeroporto Internazionale John F. Kennedy di New York per pi\u00f9 di otto ore, sequestrandogli passaporto e documenti.\n\u201cDurante l'interrogatorio\u201c, ha riferito Edhi, \u201cmi hanno chiesto perch\u00e9 vengo cos\u00ec spesso negli Stati Uniti. Gli ho spiegato che tipo di lavoro faccio, ma non capivano. Volevano inoltre sapere perch\u00e9 non vivessi negli USA nonostante io abbia la \"green card\"\u201c. Alla domanda su perch\u00e9 lo fermino cos\u00ec spesso, Edhi ha risposto non troppo sarcasticamente: \"l'unico motivo che riesco a pensare sono la mia barba e i miei abiti\".\nNegazione del visto per Gaza.\nIl 29 gennaio 2009 il giornale pakistano \u00abThe News\u00bb ha diffuso la notizia che a Edhi non era stato permesso da Israele di recarsi a Gaza.. Il giornale spiegava che a Abdul Sattar Edhi, che da due settimane si trovava al Cairo insieme a Faisal Edhi e alle sue due figlie per curare i palestinesi di Gaza, si era dispiaciuto pubblicamente per il fatto che, giorno dopo giorno, la sfera dei diritti umani si restringesse, a suo dire, in tutto il mondo.\nDopo il diniego delle autorit\u00e0 israeliane, secondo un portavoce della Edhi Foundation, il dr. Edhi era giunto alla conclusione che i diritti umani erano stati ormai uccisi e sepolti."}
{"id": "2687921", "revid": "249098", "url": "https://it.wikipedia.org/wiki?curid=2687921", "title": "Bf110", "text": ""}
{"id": "2687928", "revid": "219355", "url": "https://it.wikipedia.org/wiki?curid=2687928", "title": "Filtro di massa a quadrupolo", "text": ""}
{"id": "2687930", "revid": "249098", "url": "https://it.wikipedia.org/wiki?curid=2687930", "title": "Me 110", "text": ""}
{"id": "2687933", "revid": "249098", "url": "https://it.wikipedia.org/wiki?curid=2687933", "title": "Me-110", "text": ""}
{"id": "2687934", "revid": "767487", "url": "https://it.wikipedia.org/wiki?curid=2687934", "title": "Marinai, donne e guai", "text": "Marinai, donne e guai \u00e8 un film del 1958 diretto da Giorgio Simonelli.\nTrama.\nMario Santarelli, Domenico Scordia, Pietro Prosperi e Raffaele Menotti sono quattro marinai italiani del cacciatorpediniere San Giorgio, appena attraccato a Barcellona, che hanno fama di essere dei donnaioli impenitenti. Il loro superiore, il capo Domenico Campana, in accordo col comandante in seconda, vuole tenerli il pi\u00f9 possibile lontano dalle donne. Visti i guai combinati dai quattro nei viaggi passati decide inoltre di istituire una ronda con altri due marinai, un genovese e un veneziano, nell'intento di sorvegliarli meglio.\nMario si mette subito nei guai quando viene sedotto da Manuela, una bella ragazza complice di una banda di contrabbandieri. Manuela sottrae a Mario la divisa da marinaio perch\u00e9 Miguel, che Mario crede essere il fidanzato di Manuela e invece scopre in seguito trattarsi del fratello, possa entrare di nascosto nel porto.\nDomenico, Pietro e Raffaele, mentre sono impegnati a cercare Mario e contemporaneamente a sfuggire alla ronda del capo Campana, incontrano alcune ragazze (la soubrette Esther aiutante di un prestigiatore, la fotografa Juanita e la giornalista Carmen, queste ultime a caccia di uno scoop sensazionale da vendere ai giornali).\nMario, nel tentativo di recuperare la divisa per evitare di essere scoperto e di subire punizioni dal maresciallo, decide di inseguire Manuela, dapprima travestendosi da donna e finendo in un atelier di moda e in seguito finendo a combattere con Pablito, un pugile, nel baraccone di un luna park. Dopo una serie di peripezie i quattro si ritrovano tutti assieme in un malfamato locale notturno dove scoppia una rissa. Quando arriva la polizia i marinai avevano appena scoperto il nascondiglio delle casse con armi e munizioni utilizzate dai contrabbandieri. Colti con le mani nel sacco sono convinti di essere puniti e di non poter rivedere le loro ragazze ma in quel momento il comandante in seconda comunica loro che la polizia spagnola ha ricostruito i fatti e li ringrazia per aver aiutato a catturare i contrabbandieri. I quattro vengono premiati con un mese di licenza premio e sono cos\u00ec liberi di scendere a terra e riabbracciare le loro rispettive ragazze.\nColonna sonora.\nNella colonna sonora sono presenti due canzoni, \"Marinai, donne e guai\", composta e cantata da Domenico Modugno, e \"La donna riccia\", sempre composta da Modugno e cantata da Abbe Lane."}
{"id": "2687937", "revid": "219355", "url": "https://it.wikipedia.org/wiki?curid=2687937", "title": "Analizzatore a quadrupolo", "text": ""}
{"id": "2687938", "revid": "249098", "url": "https://it.wikipedia.org/wiki?curid=2687938", "title": "Me.110", "text": ""}
{"id": "2687941", "revid": "249098", "url": "https://it.wikipedia.org/wiki?curid=2687941", "title": "Me110", "text": ""}
{"id": "2687950", "revid": "339392", "url": "https://it.wikipedia.org/wiki?curid=2687950", "title": "Geocities", "text": ""}
{"id": "2687951", "revid": "767487", "url": "https://it.wikipedia.org/wiki?curid=2687951", "title": "Until That Day", "text": "Until That Day \u00e8 un EP del gruppo Easy Star All-Stars pubblicato nel 2008.\nPubblicato l'11 marzo 2008 dalla Easy Star Records \u00e8 l'unico EP con brani propri della band, tranne l'ultimo che \u00e8 una cover di \"Climbing Up the Wall\" dei Radiohead. \u00c8 disponibile per il download sul sito della casa discografica in formato EP e in formato FLAC."}
{"id": "2687955", "revid": "167951", "url": "https://it.wikipedia.org/wiki?curid=2687955", "title": "Marinai donne e guai", "text": ""}
{"id": "2687956", "revid": "648716", "url": "https://it.wikipedia.org/wiki?curid=2687956", "title": "Nokia 2100", "text": "Il Nokia 2100 \u00e8 un telefono cellulare dual band prodotto dall'azienda finlandese Nokia, messo in commercio nel 2003."}
{"id": "2687959", "revid": "219355", "url": "https://it.wikipedia.org/wiki?curid=2687959", "title": "Analizzatore a trappola ionica", "text": ""}
{"id": "2687961", "revid": "219355", "url": "https://it.wikipedia.org/wiki?curid=2687961", "title": "Analizzatore di massa a trappola ionica", "text": ""}
{"id": "2687962", "revid": "834", "url": "https://it.wikipedia.org/wiki?curid=2687962", "title": "Ash Baron-Cohen", "text": ""}
{"id": "2687963", "revid": "834", "url": "https://it.wikipedia.org/wiki?curid=2687963", "title": "Johnny Hawaiian", "text": ""}
{"id": "2687968", "revid": "451513", "url": "https://it.wikipedia.org/wiki?curid=2687968", "title": "Dario Calimani", "text": "Biografia.\nLaureatosi in lingua e letteratura inglese presso l'Universit\u00e0 \"Ca' Foscari\" di Venezia, ha studiato letteratura anglo-irlandese presso l'University College di Dublino. Ha insegnato all'Universit\u00e0 di Cagliari, all'Universit\u00e0 di Trieste e all'Universit\u00e0 di Venezia, dove attualmente \u00e8 professore ordinario di Letteratura inglese. \u00c8 stato Direttore del Centro Linguistico dell'Universit\u00e0 Ca' Foscari di Venezia (2001-2006). \u00c8 Bogliasco Fellow (Fondazione Bogliasco - Centro di Studi Ligure).\nSi occupa preminentemente di analisi del testo. La sua attivit\u00e0 di critico \u00e8 incentrata su alcune figure chiave della letteratura anglosassone: si \u00e8 occupato di Thomas Stearns Eliot, di James Joyce e del teatro inglese del Novecento (Oscar Wilde, George Bernard Shaw, John Millington Synge, William Butler Yeats, Samuel Beckett, Harold Pinter). Ha scritto saggi di rilievo su T.S. Eliot e su Harold Pinter. Con il saggio \"William Shakespeare: i sonetti della menzogna\" (2009) ha svolto un'importante opera esegetica dei \"Sonnets\" shakespeariani, alla luce delle molteplici letture possibili, da ottica decostruzionista. Ha pubblicato di recente teatro e poesia di William Butler Yeats e un'importante edizione del \"Mercante di Venezia\" di William Shakespeare.\nSi occupa di cultura ebraica e trasmissione della memoria (numerosi articoli su rivista). \u00c8 stato presidente della Comunit\u00e0 ebraica di Venezia (2002-2006) e consigliere dell'Unione delle Comunit\u00e0 Ebraiche Italiane (2002-2010).\nCollabora regolarmente a Moked, giornale online dell'Unione delle Comunit\u00e0 ebraiche italiane.\nDa marzo 2021 \u00e8 nuovamente Presidente della Comunit\u00e0 Ebraica di Venezia.\nOpere.\nSaggi letterari.\nLink al documento: 10278/3685231\nNote.\nRicerca su MOKED * gli interventi settimanali di D. Calimani."}
{"id": "2687976", "revid": "110157", "url": "https://it.wikipedia.org/wiki?curid=2687976", "title": "Nokia 2300", "text": "Il Nokia 2300 \u00e8 un telefono cellulare prodotto dall'azienda finlandese Nokia e messo in commercio nel 2003."}
{"id": "2687983", "revid": "339392", "url": "https://it.wikipedia.org/wiki?curid=2687983", "title": "Crossbar", "text": ""}
{"id": "2688026", "revid": "204391", "url": "https://it.wikipedia.org/wiki?curid=2688026", "title": "Aminoglicoside", "text": ""}
{"id": "2688029", "revid": "193968", "url": "https://it.wikipedia.org/wiki?curid=2688029", "title": "Grumman C-2A Greyhound", "text": ""}
{"id": "2688034", "revid": "33689", "url": "https://it.wikipedia.org/wiki?curid=2688034", "title": "Sofonia", "text": "Biografia.\nEgli fu un profeta biblico minore, autore dell'omonimo libro dell'Antico Testamento, che oper\u00f2 al tempo di Giosia, re di Giuda, cio\u00e8 fra il 640 ed il 609 a.C.\nDi lui non si sa quasi nulla. L'etimologia del nome \u00e8: \"Colui che Dio protegge\" (o \"nasconde\").\nIl suo libro inizia in un modo del tutto inconsueto, elencando cio\u00e8 la genealogia dell'autore fino alla quarta generazione:\nDa questi primi versetti si deduce il periodo in cui visse e profetizz\u00f2. Avendo un suo antenato il nome Ezechia, si potrebbe pensare che Sofonia discendesse dal re Ezechia, il che \u00e8 possibile cronologicamente, ma non dimostrabile. Dato che viene chiamato \"Figlio dell'Etiope\", si pu\u00f2 presumere che egli fosse di origine straniera ma, in base alla genealogia, di ascendenza ebraica, anzi giudaica. Sofonia si trov\u00f2 a predicare ad un popolo che aveva abbandonato il rispetto della legge mosaica e in esso si erano diffusi culti pagani, mutuati dagli assiri e dai cananei. "}
{"id": "2688046", "revid": "104220508", "url": "https://it.wikipedia.org/wiki?curid=2688046", "title": "Caersws Football Club", "text": "Caersws Football Club, in lingua locale \"Clwb P\u00eal Droed Caersws\" \u00e8 una societ\u00e0 calcistica gallese, fondata nel 1887 con il nome \"Caersws Amateurs\". Ha sede nella citt\u00e0 di Caersws e milita attualmente nella Cymru Alliance. Pu\u00f2 vantare sinora 3 vittorie nella locale coppa di lega, la Welsh League Cup.\nEsiste anche una squadra riserve, che milita nella \"Mid Wales League\", categoria che si trova al terzo livello del sistema calcistico gallese.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2688053", "revid": "399", "url": "https://it.wikipedia.org/wiki?curid=2688053", "title": "MTR Corporation Limited", "text": ""}
{"id": "2688054", "revid": "1448629", "url": "https://it.wikipedia.org/wiki?curid=2688054", "title": "Santuario di Santa Maria della Croce", "text": "Il santuario di Santa Maria della Croce \u00e8 una basilica minore cattolica, posta a un chilometro dal centro storico della citt\u00e0 di Crema, lungo la strada per Bergamo.\nOrigini.\nLe origini del culto alla Madonna di Santa Maria della Croce sono note e ben documentate.\nIl delitto.\nIl 13 febbraio 1489 Caterina degli Uberti, esponente di una famiglia benestante di Crema, sposava Bartolomeo Pederbelli detto il Contaglio, pregiudicato bergamasco bandito dalla sua provincia e giunto da tempo a Crema, ovviamente tacendo la sua condizione di fuggiasco.\nNell'anno che segu\u00ec i rapporti non furono affatto facili, sono narrati nelle cronache le contrapposizioni tra il Contaglio e i familiari di Caterina per questioni di pagamento della dote.\nSecondo i documenti storici, la sera del 2 aprile 1490 il Contaglio convinse (oppure obblig\u00f2 con la forza) Caterina a seguirlo per tornare dai familiari dell'uomo nel bergamasco. Una volta giunti un miglio fuori da Crema devi\u00f2 dalla strada per Bergamo (l'odierna via Mulini) giungendo all'interno del bosco detto \"del Novelletto\". Qui il Contaglio infier\u00ec sulla donna colpendola con la spada (che ancora si conserva nel Santuario) in maniera violenta e grave al capo ed alle braccia tanto che le venne amputata la mano destra con una parte del braccio; mentre l'omicida calava fendenti sulla povera donna, la spada si spezz\u00f2 in due e, non pago di ci\u00f2, per essere certo che la moglie fosse uccisa, estrasse il pugnale e le sferr\u00f2 un colpo alla schiena, ma la lama non penetr\u00f2 nel corpo, scivolando forse lungo le vesti, ma procurandole comunque un ematoma vicino alla scapola sinistra. Il Contaglio fugg\u00ec portando via il fardello e le altre cose insieme con quattro anelli d'oro della stessa Caterina. Quindi di lui non si seppe pi\u00f9 nulla.\nLa donna agonizzante chiese aiuto alla Madonna affinch\u00e9 le venissero impartiti i Sacramenti e apparve una donna vestita poveramente che avrebbe detto \"sono colei che hai chiamato\". Le emorragie di colpo si fermarono e Maria trasport\u00f2 Caterina presso una vicina casa di contadini che le prestarono le prime cure. Poich\u00e9 era ormai sera e le porte della citt\u00e0 erano chiuse, solo alla mattina Caterina pot\u00e9 essere trasportata a Crema.\nQui venne visitata da un medico e interrogata da un \"Giudice del Maleficio\" (magistrato veneto), quindi il prete Filippo della parrocchia di San Benedetto le diede i sacramenti, solo a questo punto le emorragie ripresero e Caterina spir\u00f2.\nPrimi miracoli.\nSempre secondo i documenti storici, presso il luogo del delitto fu posta una piccola croce in legno. Un mese dopo, il 3 maggio giorno dell'esaltazione della Santa Croce, un ragazzino che, come scrive ancora Tommaso Ronna, nell'opera precedentemente citata \"di 11 anni figlio di un Francesco Marazzi\", afflitto da gravi problemi a un piede che non gli permettevano di reggersi in piedi autonomamente, fu condotto al Novelletto. Dopo le preghiere il ragazzo riprese a camminare: fu il primo miracolo che richiam\u00f2 una folla. Le cronache riportano nello stesso giorno una quarantina di guarigioni miracolose.\nIl pianto della Madonna col Bambino.\nIl giorno successivo, 4 maggio, una solenne processione venne allestita verso il Novelletto, presso il quale fu costruito un piccolo altare sul quale venne collocato il rilievo della Madonna con il Bambino, dono del milanese Gianfranco Cotta. Il 5 maggio furono in molti a veder riversare lacrime dall'effigie, in quel giorno si registrarono circa ottanta guarigioni inspiegabili. Sempre il 5 maggio il Consiglio della citt\u00e0 decret\u00f2 la costruzione di un edificio nel luogo dell'apparizione. Le cronache riportano altri miracoli il 18 maggio e il 2 giugno.\nIl cerchio luminoso.\nIl podest\u00e0 veneto di Crema era quell'anno Nicol\u00f2 Priuli: scettico sui fatti del Novelletto, stante la carica che ricopriva temeva problemi di ordine pubblico. Il 18 giugno si fece condurre presso l'altare e assistette in prima persona al prodigio del cerchio luminoso: attorno al sole apparve un cerchio iridato che parve cadere verso la terra per tre volte. Di seguito lo stesso podest\u00e0 fu uno dei principali sostenitori della costruzione del santuario.\nVicende storiche, costruttive e religiose.\nA progettare il santuario venne chiamato l'architetto lodigiano Giovanni Battagio, allievo del Bramante, comunque formatosi nella modernissima scuola milanese.\nAttorno al 1500 il Battagio ruppe i rapporti con i fabbriceri e la prosecuzione della fabbrica venne affidata a Giovanni Montanaro.\nNel 1514 Crema era sotto assedio della colazione composta dal ducato di Milano, l'impero spagnolo e la confederazione elvetica: la sua difesa fu affidata a Renzo da Ceri il quale fece spianare tutto ci\u00f2 che stava attorno alla citt\u00e0 eccetto il santuario in avanzato stato di costruzione trasformandolo in fortino. Renzo da Ceri vinse grazie all'attacco dell'accampamento sforzesco a Ombriano, ma l'assedio durato quattro mesi non fu favorevole al santuario che ne usc\u00ec gravemente danneggiato.\nLe vicende belliche e l'epidemia di peste conseguente all'assedio rallentarono la prosecuzione dei lavori: le prime decorazioni interne vennero avviate verso il 1541.\nNel 1585 il santuario fu affidato alla parrocchia di Pianengo.\nNell'anno 1593 il podest\u00e0 veneto Nicola Vendramin fece costruire una nuova strada di collegamento tra Porta Serio e il santuario: fu a lungo nota come strada Vendramina e venne ulteriormente allargata e quindi alberata nel 1810.\nIl 14 novembre 1664 il doge di Venezia Domenico Contarini autorizzava l'istituzione di una fiera da tenersi ogni anno il 25 marzo giorno dell'Annunciazione: la prima edizione si tenne nel 1666 e viene allestita tuttora.\nNel 1694 il santuario fu affidato all'ordine dei Carmelitani Scalzi i quali pochi anni dopo (1706) iniziarono la costruzione dell'imponente convento. Nel 1710 aggiunsero anche il campanile. I Carmelitani tuttavia non vi rimasero a lungo: nel 1810 dovettero abbandonare Crema a seguito delle soppressioni napoleoniche.\nPartiti i frati nacque il problema dell'affidamento della cura d'anime al quartiere che nel frattempo era sorto attorno al santuario: nell'anno 1828 il vescovo di Crema monsignor Tommaso Ronna decret\u00f2 l'istituzione della parrocchia di Santa Maria della Croce: il primo sacerdote fu don Agostino Cremonesi il quale prese possesso della parrocchia il 2 maggio 1830.\nIl 4 settembre 1837 monsignor Giuseppe Sanguettola incoron\u00f2 il capo della Vergine durante una cerimonia solenne.\nA partire dal 26 aprile 1869 i documenti riportano il movimento degli occhi dell'immagine in terracotta che aveva riversato lacrime poco dopo l'apparizione. Il prodigio fu sottoscritto dai sacerdoti don Silvio della Noce, don Paolo Stramezzi e don Bartolomeo Borsieri che ne furono testimoni.\nAlcuni interventi vennero compiuti nel 1904, allorch\u00e9 furono sostituite le coperture in coppi dei corpi laterali con cupolette ricoperte in rame, e nel 1914 quando il pavimento in cotto fu sostituito dall'attuale in mattonelle bicolore.\nCon bolla pontificia datata 18 aprile 1958 papa Pio XII concedeva al santuario il titolo e la dignit\u00e0 di basilica minore: si arriv\u00f2 a tanto grazie alla tenacia del vescovo monsignor Placido Maria Cambiaghi e del prevosto monsignor Francesco Piantelli.\nTra il 1985 e il 1988 \u00e8 stato effettuato un generale restauro della basilica.\nNel 1990, in occasione del cinquecentesimo anniversario dall'apparizione, l'edificio fu dotato di nuovi portali in bronzo opera dello scultore Mario Toffetti.\nIl 20 giugno 1992 la basilica ricevette l'illustre visita di papa Giovanni Paolo II il quale si ferm\u00f2 a pregare nello scurolo prima di proseguire la visita alla citt\u00e0.\nDescrizione.\nEsterno.\nIl Battagio progett\u00f2 una costruzione a quei tempi moderna e innovativa a partire dalla pianta a croce greca: un corpo centrale, altro circa 35 metri, circolare all'esterno e ottagonale all'interno, al quale si uniscono quattro corpi minori alti circa 15 metri. Tutto l'edificio \u00e8 in mattone a vista.\nIl corpo principale \u00e8 diviso verticalmente in quattro ordini: la prima fascia \u00e8 formata da paraste trabeate con specchiature. La seconda fascia \u00e8 una galleria con monofore. Molto elaborata la terza fascia composta da triplici arconi a ghiera che compongono grandi bifore con parapetti ornati.\nCome gi\u00e0 detto attorno al 1500 il Battagio abbandon\u00f2 il cantiere che fu affidato a Giovanni Montanaro il quale modific\u00f2 il progetto della quarta fascia con una loggetta con fitte colonnine ed archi trilobati.\nI corpi laterali hanno la forma di un ottagono ottenuto idealmente smussando gli angoli di un quadrato: eccetto che sul corpo dello scurolo, lungo i lati dritti pi\u00f9 esterni si aprono il portale maggiore (a occidente) e i portali minori (a settentrione e meridione) sovrastati da timpano triangolare. Sui corpi obliqui si presentano disegni geometrici rettangolari e circolari, oppure porte cieche con timpano circolare. Molto pi\u00f9 complessa la parte superiore con la galleria del corpo principale che si unisce al tamburo dei corpi minori, proseguendo quindi sui lati brevi dell'ottagono a formare dei corpi angolari.\nI corpi minori agli inizi del XX secolo coperti da coppi: grazie ai lasciti del sacerdote Filippo Samanni nel 1904 le vecchie coperture furono sostituite con cupole in rame. Il progetto fu affidato agli architetti Emilio Gussalli e Luca Beltrami. Non \u00e8 tuttavia escluso che gi\u00e0 in altre epoche i corpi laterali fossero coperti con cupolette, come evidenziato in alcune stampe d'epoca.\nIl campanile.\nIl campanile non \u00e8 addossato alla chiesa ed \u00e8 alto pressappoco quanto il corpo principale della basilica, incluso il lanternino. Ha una base di circa 4 metri di lato con fasce a bugnato. Una cornice aggettante divide la base da una seconda fascia caratterizzata da finestre cieche. Il successivo livello, molto pi\u00f9 alto, \u00e8 caratterizzato da lesene angolari con aperture centrali sovrastate da motivo a ovale. Una trabeazione divide la terza dalla quarta fascia sulla quale, nei lati nord e sud, \u00e8 collocato l'orologio. La cella campanaria ha aperture a monofora con arco a tutto sesto, sulla quale si innesta una trabeazione a pi\u00f9 livelli che sostiene un corpo ottagonale, sempre con aperture a tutto sesto e copertura a cipolla.\nInterno.\nCome gi\u00e0 accennato, l'interno del corpo principale ha forma ottagonale: sui lati dritti si innestano i corpi minori mentre sui lati obliqui si pongono delle cappelle semicircolari. Sotto il corpo orientale \u00e8 collocato lo scurolo. Gli angoli dell'ottagono sono caratterizzata da grandi colonne poste su alti piedistalli che sorreggono una trabeazione. Sopra \u00e8 collocato il tamburo a otto lati con bifore che danno luce all'interno. Sopra il tamburo \u00e8 posta la cupola.\nAltare e scurolo.\nIl corpo orientale \u00e8 posto su due livelli: in quello superiore si trova l'altare maggiore proveniente dal Duomo di Crema: \u00e8 in posizione elevata raggiungibile tramite due scale di tredici gradini in marmo rosso di Verona. \u00c8 ricco di rilievi e conserva al centro un ovale di lapislazzuli. Il tabernacolo \u00e8 in bronzo dorato.\nSopra la parete si trova la grande tela dell\"'Assunzione\" di Benedetto Rusconi detto il Diana, incorniciata da un'ancona di Giacomo de Marchi e dorata da Nicol\u00f2 Salserio Bianchi, Tommaso e Vincenzo Civerchio. La lunetta contenuta nella cimasa in legno \u00e8 stata dipinta anch'essa dal Diana e raffigura il Padre Eterno.\nNella decorazione generale del presbiterio vanno citati i quattro busti raffiguranti i Dottori della Chiesa: sono stati attribuiti ad Agostino de Fondulis e rappresentano Sant'Ambrogio, San Gerolamo, Sant'Agostino e San Gregorio Magno.\nAl livello inferiore si trova lo scurolo, di forma rettangolare con volta a padiglione con lunette raffiguranti \"gli apostoli\". L'altare risale al 1750 ed \u00e8 un'opera del padovano Pietro Danieletti. Sul fondo \u00e8 posto un nicchione ligneo con il rilievo miracoloso, una terracotta policroma copia di un modello di Antonio Rossellino raffigurante la Madonna col Bambino. Nel soffitto del palco le scene dell\"'apparizione a Caterina degli Uberti\". Il centro della scena \u00e8 rappresentato dalle statue di Caterina, con la mano amputata e in atteggiamento di invocazione, e della Madonna. Tra le due donne un angioletto porge la spada del Contaglio, una copia dell'originale.\nAltari laterali.\nAi quattro lati obliqui dell'aula sono occupati da altrettanti altari rientranti. Pareti e volte sono state decorate sontuosamente a stucco da Giovan Battista Castello nel 1585. Le pareti laterali presentano nicchie a finestra con figure femminili mentre al centro \u00e8 posto l'altare sopra il quale \u00e8 collocata l'ancona. Questa \u00e8 affiancata da colonne che sorreggono una trabeazione con timpano triangolare. Lo strombo della volta \u00e8 affrescato con motivi rettangolari ed ovali.\nDi notevole fattura le pale d'altare realizzate fra il 1575 ed il 1580: la \"Nativit\u00e0\" (o anche \"Adorazione dei pastori\") di Antonio Campi, l\"Adorazione dei Magi\" di Bernardino Campi, la \"piet\u00e0\" (o \"deposizione\"), sempre di Bernardino Campi, l\"andata al Calvario\" di Carlo Urbino.\nSempre Carlo Urbino affresc\u00f2 le pareti e la volta della cappella con la pala da lui realizzata, mentre le affrescature delle altre tre cappelle furono realizzate da Aurelio Gatti.\nI corpi minori.\nInternamente i corpi minori sono a pianta quadrata, ma con pilastri angolari che richiamano la forma di una croce greca. Presentano decorazioni prevalentemente realizzate nel XVIII secolo all'epoca della presenza carmelitana, ma il terremoto di Soncino del 1802 caus\u00f2 parecchi danni alle cupolette con conseguenti necessari interventi ottocenteschi.\nIl corpo settentrionale fu decorato da Giacomo Parravicini detto il Gianolo nel 1721 con le \"storie di Mos\u00e8\" mentre la cupoletta riporta la \"fuga in Egitto\" realizzata da Eugenio Giuseppe Conti nel 1898.\nIl corpo meridionale contiene affrescature realizzate nel 1762 dai fratelli Giuseppe e Giovanni Antonio Torricelli: raffigurano le \"storie del Re Davide\". La cupoletta fu affrescata nel 1870 da Angelo Bacchetta e raffigura l\"'assunzione di Maria\".\nIl corpo occidentale contiene la bussola dell'ingresso principale della basilica. Ha una volta dipinta a cassettoni, con acquasantiere ai lati e statue novecentesche rappresentanti il Sacro Cuore e san Massimiliano Kolbe. Alla parete nord \u00e8 collocato il battistero in marmo di Verona sopra il quale \u00e8 posta la tela del \"battesimo di Ges\u00f9\" di Tommaso Pombioli. Sopra l'ingresso \u00e8 collocato l'organo, probabile opera di met\u00e0 '800 a cura della ditta Bernasconi di Varese inserito in una complessa architettura lignea.\nTamburo e cupola.\nIl tamburo \u00e8 diviso in due livelli: a quello inferiore Giacomo Parravicino nel 1702 realizz\u00f2 tra profeti e sibille \"le visioni mistiche di santa Teresa d'\u00c1vila\". Il secondo livello \u00e8 occupato da coppie di finestre che danno luce all'interno.\nNella cupola divisa in otto spicchi il Parravicino affresc\u00f2 otto scene raffiguranti \"il trionfo della Croce\": la passione di Ges\u00f9 portata in gloria da una folta schiera di angeli e putti.\nLe decorazioni secondarie furono realizzate dai fratelli Girolamo e Giovan Battista Grandi.\nPreghiere e festivit\u00e0 legate al Santuario.\nPreghiere locali.\nL'inno del Santuario.\n\u00ab\"A te il canto, o Madre Pia,\"\n\"noi leviam da questa terra,\"\n\"dove il forte si disserra\"\n\"dei cieli tuoi favor.\"\n\"Dove un giorno a Caterina\"\n\"apparisti salvatrice,\"\n\"anche a noi soccorritrice\"\n\"o Maria, ti mostra ognor.\"\n\"A te il canto, ecc...\"\n\"o Maria, quanto dolore,\"\n\"quanto sangue ancora ci attrista!\"\n\"Ci consoli la tua vista,\"\n\"ci conforti il tuo buon cuor.\"\n\"Nella selva tenebrosa\"\n\"di peccato e di discordia,\"\n\"per la tua misericordia,\"\n\"salve, o Madre, i peccatori.\"\n\"A te il canto, ecc...\u00bb\"\nLa preghiera ufficiale.\n\u00ab\"O Maria, che conforti l'afflitto e ne fortifichi lo spirito, a Te salga la mia preghiera!\"\n\"Domando la tua protezione nelle crescenti necessit\u00e0 del'anima, nelle vicende fortunose della vita.\"\n\"Alla sventurata Caterina degli Uberti, che Ti invoc\u00f2 fidente, sei apparsa pietosamente, consolandola con dolci parole conducendola in un asilo di conforto;\"\n\"a me, che Ti prego, con filiale confidenza, concedi il Tuo aiuto e la Tua materna benedizione.\"\n\"Esaudisci Madre di Dio e Madre degli uomini, la preghiera dei figli Tuoi.\u00bb\"\nFestivit\u00e0 locali.\n25 Marzo: Annunciazione della B. V. M. - Si inizia la celebre \"Fiera di S. Maria\"\n3 Aprile: Apparizione della B. V. M. - \u00c8 la festa principale dalla quale trae origine e ragione il Santuario stesso, perch\u00e9 ricorda l'Apparizione della Madonna a \"Caterina degli Uberti\". Avvenuta alle ore 19 il Tempio si gremisce di fedeli, mentre squillano le campane di tutta la Diocesi.\n26 Aprile: Ricordo del \"Miracolo del movimenti degli occhi\"\n3 Maggio: festa dell'Invenzione della S.Croce primo miracolo a un fanciullo undicenne, figlio di Francesco Marazzi da quattro anni infermo per una fistola al piede.\n18 Giugno: Ricordo del Cerchio Luminoso.\n6 Agosto: festa della Trasfigurazione fu solennemente posta la prima pietra\n4 Settembre: Anniversario dell'incoronazione.\nDomenica dopo la nascita di Maria: Anniversario della Consacrazione del Tempio."}
{"id": "2688061", "revid": "339392", "url": "https://it.wikipedia.org/wiki?curid=2688061", "title": "Skype Limited", "text": ""}
{"id": "2688065", "revid": "92689", "url": "https://it.wikipedia.org/wiki?curid=2688065", "title": "Orto botanico dell'Universit\u00e0 di Genova", "text": "L'Orto botanico dell'Universit\u00e0 di Genova \u00e8 una struttura interna all'Universit\u00e0 degli Studi di Genova inclusa nel territorio urbano della citt\u00e0, e si estende di circa un ettaro sugli antichi poderi di Pietraminuta, nei pressi dell'Albergo dei Poveri.\nStoria.\nOrigini.\nL'Orto fu costituito nel 1803 in una piccola fascia di terreno retrostante il palazzo dell'Universit\u00e0, gi\u00e0 appartenuta al Collegio Gesuita di San Gerolamo. L'acquisto e la fondazione furono dovuti all'opera e all'interessamento del medico e botanico Domenico Viviani.\nPer la connotazione culturale della citt\u00e0, prevalentemente mercantile e dedita ai traffici marittimi, il piccolo spazio dedicato fu inizialmente destinato a raccogliere soprattutto piante officinali, cio\u00e8 medicinali.\nAlla direzione dell'Orto si successero studiosi di fama internazionale, come Giuseppe De Notaris, (soprattutto crittogamo) e Federico Delpino (soprattutto naturalista ed ecologo).\nCostituzione dell'Istituto Botanico Hanbury.\nAlla fine dell'Ottocento matur\u00f2 una solida amicizia tra il docente della Universit\u00e0 Ottone Penzig e Sir Thomas Hanbury (appassionato botanico, gi\u00e0 proprietario dal 1867 dei Giardini Hanbury di acclimatazione della Mortola, presso Ventimiglia); tale amicizia corroborata da comunanza di interessi naturalistici e scientifici, indusse Thomas Hanbury ad estendere a proprie spese il territorio dell'Orto alle dimensioni attuali, e a finanziare la costruzione del \"Regio Istituto di Botanica\", con uffici, aule, laboratori, nonch\u00e9 le dotazioni: fontane, viali, e la piantumazione di esemplari rari nel terreno; facendo poi, nel 1892 dono del tutto alla Universit\u00e0.\nNello stesso anno 1982, in occasione della ricorrenza del 400\u00ba anniversario della scoperta dell'America, vi si tenne il primo Congresso botanico internazionale organizzato in Italia.\nLa gestione del giardino provvide ad arricchire le dotazioni di nuovi impianti vegetali, e alla realizzazione di opere accessorie.\nLe gestioni del Novecento.\nNell'Ottocento e nel Novecento si successero alla direzione dell'Orto Botanico, tra gli eminenti botanici, lo stesso Ottone Penzig e Rodolfo Pichi Sermolli.\nLa seconda guerra mondiale e la ricostruzione.\nDurante la seconda guerra mondiale le strutture dell'orto e dell'Istituto furono gravemente danneggiare dai bombardamenti, le collezioni, soprattutto erbari, e i reperti di archivio delle esplorazioni furono in gran parte danneggiati o distrutti, i fabbricati rovinati nelle coperture e subirono un incendio.\nNel dopoguerra i fabbricati furono ricostruiti, e l'Orto ripristinato; negli anni sessanta furono aggiunte sei serre.\nCollezioni.\nDelle sei serre presenti una ospita la collezione di felci, con, tra l'altro, esemplari monumentali di \"Cibotium\" e di \"Angiopteris\"; la seconda raccoglie numerosi esemplari di alberi (spesso fruttiferi tropicali) di alto fusto, come diverse specie di \"Ficus\", \"Sterculia\", banani, canna da zucchero, cacao, ecc.; la terza mostra le piante acquatiche tropicali, orchidee epifite, il pepe, la vaniglia, il caff\u00e8 e altre.\nLa serra della piante grasse ospita collezioni di \"Aloe\", \"Euphorbia\", \"Agave\", un'altra ospita \"Cycadaceae\", mentre l'ultima, seminterrata, \u00e8 utilizzata per ricerche botaniche specifiche.\nCi sono all'aperto notevoli esemplari di cedri del Libano, cipressi e sequoie anche ultracentenari.\nAd effetto della docenza di Rodolfo Pichi Sermolli, esperto a livello internazionale di Pteridofite, si coordin\u00f2 la raccolta di un'enorme collezione di felci di tutti i continenti, anche arboree; tale collezione di esemplari viventi \u00e8 ancora in gran parte presente. La sua grande collezione dei dati di archivio, e di \"exiccata\" (tipi e campioni botanici essiccati, rigorosamente erborizzati e catalogati) fu trasferita a Firenze in apposita locazione, presso la locale Universit\u00e0.\nL'Orto \u00e8 anche dotato di una biblioteca specialistica.\nCicadi, felci e piante succulente in collezione.\nCicadi:\nFelci:\nPiante succulente:"}
{"id": "2688070", "revid": "28356008", "url": "https://it.wikipedia.org/wiki?curid=2688070", "title": "Tell al-Hiba", "text": ""}
{"id": "2688072", "revid": "6923", "url": "https://it.wikipedia.org/wiki?curid=2688072", "title": "Qianjiang Group Co. Ltd.", "text": ""}
{"id": "2688078", "revid": "183483", "url": "https://it.wikipedia.org/wiki?curid=2688078", "title": "Atria", "text": ""}
{"id": "2688092", "revid": "486946", "url": "https://it.wikipedia.org/wiki?curid=2688092", "title": "Amaretto morbido", "text": ""}
{"id": "2688093", "revid": "125124380", "url": "https://it.wikipedia.org/wiki?curid=2688093", "title": "Amaretti di Saronno", "text": "Gli Amaretti di Saronno sono un tipo di biscotto amaretto cosiddetto \"duro\" o \"secco\" avente come unici ingredienti zucchero, armelline e albume. Essi sono originari della citt\u00e0 di Saronno e sono prodotti dall'azienda dolciaria D. Lazzaroni &amp; C., la quale detiene tuttora il marchio registrato \"Amaretto di Saronno\", nonostante questo venga spesso utilizzato per indicare genericamente qualunque tipo di amaretto duro.\nStoria e tradizione.\nSecondo la leggenda riportata anche dalla stessa ditta Lazzaroni, nel 1718 il cardinale Benedetto Erba Odescalchi, arcivescovo di Milano, decise di recarsi in visita al santuario della Beata Vergine dei Miracoli di Saronno. In onore della sua visita una giovane coppia prepar\u00f2 un impasto a base di zucchero, armelline e bianco d'uovo che, fatto lievitare in forno, diede origine a dei biscotti tondi che vennero chiamati Amaretti. Al di l\u00e0 della leggenda fu la famiglia Lazzaroni, che si era trasferita da Teglio a Saronno agli inizi del Settecento, a farsi portabandiera di questa specialit\u00e0 dolciaria inizialmente nel piccolo laboratorio familiare, in seguito a livello industriale grazie alla fondazione della D. Lazzaroni &amp; C. nel 1888."}
{"id": "2688094", "revid": "486946", "url": "https://it.wikipedia.org/wiki?curid=2688094", "title": "Amaretti di Sassello", "text": ""}
{"id": "2688097", "revid": "60848", "url": "https://it.wikipedia.org/wiki?curid=2688097", "title": "Jonas Kaufmann", "text": "Biografia.\nKaufmann completa i suoi studi musicali a Monaco e comincia la sua carriera professionale allo Staatstheater di Saarbr\u00fccken nel 1994; viene presto invitato a fare altri debutti in importanti teatri tedeschi, tra cui il teatro dell'opera di Stoccarda e l'Opera di Amburgo; nel 1997-98 \u00e8 a lungo impegnato con il Piccolo Teatro di Milano per l'ultima, geniale produzione di Giorgio Strehler: \"Cos\u00ec fan tutte\" di Mozart. Viene presto invitato anche in teatri stranieri, quali il Lyric Opera of Chicago, l'Op\u00e9ra national de Paris e infine torna a Milano, ma stavolta per La Scala.\nNel 1999 debutta al Festival di Salisburgo, con il \"Doktor Faust\" di Ferruccio Busoni, mentre nel 2003 vi ritorna nel ruolo di Belmonte ne \"Il ratto dal serraglio\" di Mozart e per i concerti della nona sinfonia di Beethoven.\nNel 2006 interpreta il ruolo di Don Jos\u00e9 nella \"Carmen\" di Bizet alla Royal Opera House, a Covent Garden, Londra.\nNel 2008 ha il ruolo di Alfredo ne \"La traviata\" alla Metropolitan Opera House e al Covent Garden. Nel maggio dello stesso anno debutta nel ruolo di Cavaradossi nella \"Tosca\" di Puccini \nIn seguito si esibisce anche nella \"Manon\", a Chicago, e nel \"Lohengrin\" di Wagner.\nNel 2009 inaugura la stagione della Scala con \"Carmen\".\nNel 2010 inaugura il Festival wagneriano di Bayreuth con \"Lohengrin\" e canta Fidelio al Festival di Lucerna con Nina Stemme diretto da Claudio Abbado di cui esiste un CD live della Decca.\nRealizza le sue prime registrazioni con la Decca Records, pubblicate nel gennaio 2008. Registra anche un ciclo di musiche di Schubert con la stessa casa editrice e per l'EMI registra \"Madama Butterfly\" nel ruolo di Pinkerton.\nIl 7 dicembre 2012 interpreta Lohengrin alla Scala di Milano diretto da Daniel Barenboim, con grande successo personale.\nIl 21 febbraio 2017 Jonas Kaufmann \u00e8 stato eletto nuovo Accademico Onorario di Santa Cecilia.\n\u00c8 stato sposato con il mezzosoprano Margarete Joswig fino al 2014, dal 2018 \u00e8 sposato con la regista d'opera Christiane Lutz; ha avuto tre figli dalla prima unione e uno dalla seconda."}
{"id": "2688100", "revid": "767487", "url": "https://it.wikipedia.org/wiki?curid=2688100", "title": "Mary Morstan", "text": "Mary Morstan Watson \u00e8 un personaggio immaginario di Sherlock Holmes. \u00c8 stata introdotta per la prima volta nel romanzo \"Il segno dei quattro\" dove ella ed un esitante dottor Watson provano reciproca attrazione ma soltanto quando il caso \u00e8 risolto il collaboratore del famoso investigatore trova il coraggio di esprimere i suoi sentimenti. \u00c8 descritta come bionda e dalla carnagione chiara. All'epoca in cui ingaggia Sherlock Holmes la signorina Morstan era impiegata come governante. Sebbene alla fine del romanzo la maggior parte del tesoro di Agra sia andata perduta, Mary aveva ricevuto in precedenza sei perle prelevate da un rosario che faceva parte del predetto tesoro.\nFamiglia.\nMary Morstan \u00e8 figlia del capitano Morstan, un ufficiale dell'Esercito Coloniale Britannico di stanza in India e successivamente assegnato alla colonia penale delle isole Andamane. Il capitano Morstan scomparve nel 1878 in circostanze misteriose le quali, come verr\u00e0 successivamente dimostrato, si trovavano in relazione con il mistero del \"Segno dei Quattro\". Sua madre mor\u00ec poco dopo la sua nascita e nonostante non avesse alcun altro parente in Inghilterra fu educata in quel Paese.\nRapporti con il dottor Watson e morte.\nSebbene sia stato amore a prima vista, i rapporti fra Mary Morstan ed il dottor Watson a volte oscillano. In \"Il caso dell'uomo deforme\", l'estate seguente il matrimonio, Watson si allontana da casa con Holmes per risolvere il caso. Ne \"Il mistero di Boscombe Valley\" Mary \u00e8 piuttosto preoccupata dello stato di salute del marito che si accinge ad andare in campagna, ma quando la donna muore (le circostanze della morte non sono riportate nel Canone di Sherlock), Watson torna ad abitare con Holmes e non fa riferimento alla perdita, sebbene William S. Baring-Gould, noto studioso di Sherlock Holmes, abbia congetturato che il dottor Watson si sia risposato. \u00c8 probabile che Mary Morstan sia morta nel periodo di tempo (dal 1891 al 1894) che va dai fatti narrati ne \"Il problema finale\" a quelli riferiti nel racconto \"L'avventura della casa vuota\". Ci\u00f2 in quanto nel biglietto di addio che Holmes lascia a Watson nei pressi della cascata del Reichenbach, l'investigatore chiede al suo vecchio amico di \"porgere i suoi saluti alla sig.ra Watson\"; al ritorno di Holmes, Watson scrive, \"In qualche modo (Holmes) aveva saputo del grave lutto che mi aveva colpito\"; e ne \"L'avventura del costruttore di Norwood\", una delle primissime avventure dopo il ritorno di Holmes, Watson riferisce di essere ritornato nelle sue antiche stanze in Baker Street."}
